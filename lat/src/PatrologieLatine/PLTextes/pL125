
PATROLOGIAE TOMUS CXXV.

HINCMARI RHEMENSIS ARCHIEPISCOPI

TOMUS PRIOR.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1852


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POULENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.-VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CXXV.


HINCMARI RHEMENSIS ARCHIEPISCOPI



TOMUS PRIOR.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1852


Volume title page
SAECULUM IX.

HINCMARI

RHEMENSIS ARCHIEPISCOPI

OPERA OMNIA,

JUXTA EDITIONEM SIRMONDIANAM AD PRELUM REVOCATA. VARIA ACCESSERE MONUMENTA QUAE SUPPEDITARUNT SURII, PERTZII, ETC., COLLECTIONES MEMORATISSIMAE. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIOR.
VENEUNT DUO VOLUMINA 14 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1852


ELENCHUS AUCTORUM ET OPERUM QUI IN HOC TOMO CXXV CONTINENTUR.


HINCMARUS RHEMENSIS ARCHIEPISCOPUS.
Epistola ad Carolum regem, priori contra Praedestinatianos Dissertationi (deperditae) praefixa.	Col. 49
De Praedestinatione Dei et libero Arbitrio dissertatio posterior.	65
De una et non trina Deitate.	473
De divortio Lotharii regis et Tetbergae reginae.	620
Capitula synodica.	773
Coronationes regiae.	803
Explanatio in Ferculum Salomonis.	817
Opuscula varia (quorum enumerationem vide in Ordine rerum ad calcem voluminis).	833
APPENDIX.---Hincmari Annales sive Annalium Bertinianorum pars tertia.	1203





Main volume text





ANNO DOMINI DCCCLXXXII.
HINCMARUS RHEMENSIS ARCHIEPISCOPUS.



AD OPERA HINCMARI PROLEGOMENA.




[Col. 0009]
NOTITIA HISTORICA.
(Apud Cave, Scriptorum ecclesiasticorum Historia litteraria.)

[Col. 0009A] HINCMARUS, nobili apud Gallos loco natus, a pueritia in coenobio sancti Dionysii prope Parisios sub Hilduino abbate educatus est; [(a) 1Kb] ubi tum litteris tum pietate mire profecit; et cum felici et acuto ingenio praeditus esset, non mediocrem in aula apud Ludovicum imperatorem gratiam inivit. Hilduinum anno 830 in Saxoniam relegatum, ipse, permittente episcopo, in exsilium comitatus est, eique exsulanti non ingratas suppetias tulit. Deposito anno 835 ob perduellionis crimen, Ebbone, vacaverat jam fere decennio sedes Rhemensis, cum ineunte anno 845, in synodo Belvacensi, concurrentibus tum cleri tum populi votis, favente etiam Carolo rege, Rhemensis archiepiscopus Hincmarus ordinatur; cujus electionem anno sequenti episcopi in conventu Parisiensi congregati suffragiis suis iterum confirmarunt, redditis tunc etiam a rege Carolo Ecclesiae Rhemensis possessionibus, quas, vacante sede, palatini diripuerant. Anno 848 synodo Carisiacensi interfuit, et in decretis synodicis contra Gotteschalcum aut hic, aut [Col. 0009B] alibi factis, primas fere ubique partes tulit. [(b) 1Kb] Anno 853 habita est synodus Suessionensis, uti ipsius synodi Acta testantur, etsi Flodoardus anno episcopatus Hincmariani septimo habitam referat. In hac synodo Hincmarus ordinationem suam iterum confirmari, et Wulfadum, caeterosque presbyteros ab Ebbone post depositionem anno 840 ordinatos dignitate sua submoveri effecit. Anno 855 decreta in concilio Carisiacensi Hincmaro satagente septennio ante lata in synodo Valentina cassata sunt. [(c) 1Kb] Decreta synodi Valentinae anno 859 confirmarunt concilia Lingonense et Tullense; quorum capitula, Carolo regi oblata, a rege data sunt Hincmaro confutanda. Praestitit id ille scripto opere insigni. Anno 860 duplici synodo Aquisgranensi adfuit, [(d) 1Kb] ubi Theutberga secum fratre Hucberto rem habuisse, seu vi, seu veritate id cogente, confessa, Patres eam Lothario regi abdicandam esse, et publicae poenitentiae addicendam decreverunt. Praeclaram id Hincmaro multa agendi scribendique [Col. 0009C] ansam suppeditavit. Eodem anno concilio Tullensi II et sequente Aquisgranensi III subscripsit. Anno 863 aderat concilio Metensi [(e) 1Kb] , in quo ratae sunt habitae Lotharii regis nuptiae cum Waldrada, post repudiatam Theutbergam initae. Istud vero concilium mox a Nicolao papa in synodo Romana damnatum est. Eodem anno Hincmarus, impetrata privilegiorum Rhemensis Ecclesiae confirmatione, Rothadum Suessionensem episcopum cedere renitentem habito concilio Silvanectensi deponi, alioque in ejus locum [Col. 0010A] subrogato, in monasterium detrudi fecit; cumque sedem apostolicam appellaret (exstat libellus Appellationis apud Baron. ad an. 863 num. 81, et Concil. tom. VIII, p. 785), eum iterum damnavit. Intercedente quidem Nicolao pontifice Rothadum e carcere dimisit, Romam vero ire, quo ad judicium instaurandum eum mitti praeceperat pontifex, neutiquam permisit. Nec tertio quidem a Nicolao admonitus, proposito suo abscedere voluit. Quamvis etiam quotidianae minae de litteris excommunicatoriis Roma mittendis ei intentarentur, omnibus tamen insuper habitis, canonum auctoritate se tuebatur, ut ex apologetica ipsius ad Nicolaum epistola abunde liquet. Anno 865 in concilio Romano Rothadus sedi suae restitutus est, rescisso duplici Hincmari judicio [(f) 1Kb] . Anno 866 concilio Suessionensi III praefuit, in quo Wulfadus sociique presbyteri Nicolai papae jussu dignitatem pristinam recuperarunt. Anno sequente in concilio Trecassino, cui praesedit, eamdem causam accuratius expendit. Anno 869 Hincmarum episcopum [Col. 0010B] Laudunensem, nepotem suum, criminum plurimorum accusatum in synodo Vermeriensi, ipse illi prae caeteris infensus calculo suo damnavit. Hinc graves patruum inter et nepotem inimicitiae, et larga magnarum rerum materia. Anno 882, erumpentibus in Galliam Normannis, Hincmarus desertis Rhemis, et ablato secum sancti Remigii corpore, silvestria loca trans fluvium Matronam petiit; ubi in villa Sparnaco X Kal. Januarii diem clausit extremum, in S. Remigii monasterio sepultus. Non meum est de tanto viro judicium ferre, quem reverendissimum et desideratissimum virum, et merito rectae fidei ac sanae professionis ab omnibus catholicis rite venerandum vocat, qui ipsum optime novit, Rabanus Maurus. Nobilitatem generositatis, inquit Lupus Ferrariensis (epist. 42), ornat eruditio salutaris, altitudinem officii commendat religio professionis. In facultatibus Theologicis, concedente id ipso Baronio (ad an. 882, num. 17), erat excultissimus, quem consuluerint plures [Col. 0010C] de diversis quaestionibus; in scientia canonum eruditissimus, licet interdum nimis iis favens, super apostolicae sedis decreta eos extulerit. Et sane Ecclesiae leges et jura nemo melius intellexit, nemo animosius defendit. Ejus Opera, multa quidem eruditione, doctrina, pietate referta, Ecclesiae Gallicanae historiam mire illustrant; de quibus recte Sirmondus, in iis nullum esse quod utilitate sua careat, et in quo praestans auctoris judicium cum scientiae copia non eluceat.




[Col. 0011]
NOTITIA HISTORICA ALTERA Gallice adornata.
(Histoire littéraire de la France, tom. V, pag. 544.)

[Col. 0011A] HINCMAR, celui de tous les prélats de son temps qui fit le plus grand personnage dans l'Eglise de France, naquit dans les premières années du IXe siècle, et, ce semble, en 806, sans qu'on ait encore pu découvrir le lieu de sa naissance [(a) 1Kb] . Il était Français de nation, issu d'une ancienne noblesse, et se trouvait parent de Bernard II, comte de Toulouse, et de Bertrand, comte de Tardenois. Il avait une soeur établie dans le Boulonnois, laquelle fut mère d'Hincmar, depuis évêque de Laon. C'est tout ce que l'on sait des parents de notre archevêque.

[(b) 1Kb] Dèes son enfance il fut mis au monastère de Saint-Denis, prèes de Paris, pour y être instruit dans la piété et les bonnes lettres, sous l'abbé Hilduin, qu'il honora toujours depuis comme son maître. Cette abbaye étant alors tombée dans le relâchement, le jeune Hincmar n'y prit d'abord que l'habit de chanoine. Il en fut tiré au bout de quelque temps pour la beauté de son esprit et la grandeur de sa naissance, et placé à la cour de l'empereur Louis le [Col. 0011B] Débonnaire. Ce prince lui donna part à son amitié; mais Hincmar ne s'en servit que pour porter l'empereur à rétablir à Saint-Denis la discipline monastique. Le dessein en fut formé au concile de Paris, en 829, et éxécuté peu de temps après.

[(c) 1Kb] Hincmar se réforma le premier. Il quitta la cour, prit l'habit monastique, embrassa toute la rigueur de la règle, et demeura longtemps en cet état, sans espérance ni désir d'épiscopat ou d'autre prélature. Hilduin, son abbé, étant tombé dans la disgrâce de l'empereur, et ayant été en conséquence relégué en Saxe l'an 830, Hincmar le suivit en son exil, avec la permission de son évêque et la bénédiction de ses frères. Il fit encore quelque chose de plus en sa faveur. Il employa si efficacement son crédit auprès de ce prince et des seigneurs de la cour, que, des l'année suivante, il obtint le rappel d'Hilduin et la restitution de deux de ses abbayes. Dans la suite, lorsque le pape Grégoire IV vint en [Col. 0011C] France pour appuyer le parti de Lothaire contre l'empereur Louis, Hilduin tenta d'engager Hincmar dans le même parti, mais ce fut en vain. Il demeura paisible dans son monastère, jusqu'à ce que ce même prince le rappelât à sa cour, à quoi il se rendit par obéissance. Après la mort de l'empereur, comme il paraît, Hincmar retourna encore à Saint-Denis, et y fut chargé de l'office de trésorier ou garde des reliques.

[(d) 1Kb] Charles le Chauve voulut ensuite l'avoir à son service; et pour se l'attacher davantage, il lui donna les monastères de Notre-Dame et de Saint-Germain à Compiègne, avec celui de Saint-Germer de Flaix. Il y ajouta aussi une terre qu'Hincmar céda à l'infirmerie de Saint-Denis, lorsqu'il eut été fait archevêque [(e) 1Kb] . Une de ses principales fonctions à la suite [Col. 0012A] de la cour était de servir les évêques dans leurs assemblées [(f) 1Kb] . En 844, il assista à celle qui se tint à Verneuil au mois de décembre. S'il n'était pas encore revêtu du sacerdoce [(g) 1Kb] , il l'était au moins l'année suivante au mois d'avril, qu'il se trouva en cette qualité au concile de Beauvais, composé des évêques des deux provinces, Reims et Sens. Il y avait dix ans que la première était sans métropolitain, depuis la déposition d'Ebbon, en 835. Les évêques, convaincus de la nécessité de lui en donner un, prirent les précautions convenables en pareil cas; et Hincmar fut élu par le clergé et le peuple de Reims pour remplir ce siége. Son élection, faite du consentement de sa communauté et avec l'agrément du roi Charles, fut applaudie des évêques de la province, et consentie par l'archevêque de Sens, l'évêque de Paris et l'abbé de Saint-Denis, ses supérieurs. Hincmar en conséquence fut ordonné le troisième jour de mai de la même année par Rothade, évêque de Soissons.

[Col. 0012B] [(h) 1Kb] Dès le mois de juin suivant il assista au concile de Meaux, puis à celui de Paris du mois de février 847. En celui-ci fut confirmée son ordination, que l'empereur Lothaire avait voulu troubler en faisant rétablir Ebbon dans le siége de Reims. Dans la suite, il ne se tint presque aucun concile en deçà de la Loire, auquel Hincmar non-seulement ne se trouvât en personne, mais auquel il n'eût encore le plus de part, et dont il ne fût comme l'âme ou même le président. Il s'acquit par là une très-grande autorité dans toute l'Eglise de France, auprès des princes régnants et à Rome même. Cette autorité, jointe à son profond savoir, surtout dans le droit canonique, le rendait l'arbitre de la plupart des affaires délicates et importantes.

Il était comme l'évêque de la cour, et se trouvait presque toujours à sa suite. Il ne s'y faisait point de cérémonie de conséquence qu'il n'y parût avec distinction [(i) 1Kb] . Ce fut lui qui fit à Verberie, en 856, la [Col. 0012C] cérémonie du mariage de Judith, fille de Charles le Chauve, avec Edilulfe, roi des Saxons occidentaux, et celle du couronnement de cette princesse [(j) 1Kb] . Il occupa aussi, en 866, la première place au couronnement de la reine Hermentrude, qui se fit au concile de Soissons [(k) 1Kb] . Au bout de trois ans, il couronna pareillement à Metz Charles le Chauve, roi des Etats de Lothaire, son neveu; et, en 877, au mois de décembre, il fit à Compiègne le sacre de Louis le Bègue [(l) 1Kb] . A Coblentz où les princes régnants s'étaient assemblés, en 860, pour faire la paix entre eux, il fut à la tête des treize prélats qu'ils choisirent, avec trente-trois seigneurs, pour dresser le serment qu'ils devaient signer mutuellement, et les articles que leurs sujets devaient observer.

[(m) 1Kb] Charles le Chauve avait beaucoup d'estime [Col. 0013A] pour notre prélat, et tira de grands avantages de ses services. Aussi n'entreprenait-il rien d'important soit dans les affaires ecclésiastiques, soit dans ses entreprises purement temporelles, qu'il ne le consultât ou par lettre ou de vive voix. Connaissant son zèle pour le bon ordre, il en fit un de ses envoyés ou commissaires pour tenir la main à l'exécution de ses ordonnances. Ce prince toutefois ne lui donna sa confiance que jusqu'à un certain point, c'est-à-dire lorsqu'il était assuré qu'il n'avait aucun intérêt à le tromper [(a) 1Kb] . L'affaire de Vulfade lui avait fait voir qu'Hincmar n'était pas esclave de sa parole. Charles d'ailleurs n'ignorait pas que l'empereur Lothaire, avec qui il fut presque toujours en différend, quoique son frère, comptait sur le dévouement de notre prélat. Tout cela, joint au soupçon qu'Hincmar avait favorisé l'invasion que fit en France Louis, roi de Germanie, porta Charles le Chauve à exiger de lui en particulier, an concile de Pontion, un nouveau serment de fidélité. Hincmar le prêta; mais son amour [Col. 0013B] propre en eut beaucoup à souffrir, comme il paraît par un de ses écrits à ce sujet. Charles ne faissa pas néanmoins de le nommer le premier entre ses exécuteurs testamentaires, lorsqu'en 877, il partit pour son dernier voyage d'Italie.

Cinq papes qui gouvernèrent l'Eglise de Rome pendant l'épiscopat d'Hincmar, lui donnèrent tous en differentes occasions des marques de la haute estime qu'ils avaient pour son mérite [(b) 1Kb] . Léon IV lui accorda l'usage du pallium, avec le privilége singulier de le porter tous les jours. Ce fut en considération de son savoir et de sa piété que ce pontife lui accorda cette grâce, qu'ancun autre archevêque n'avait encore jamais reçue [(c) 1Kb] . Un autre Pape en fit depuis une espèce de crime à notre prélat, qui s'en justitia en l'assurant qu'il n'en avait usé que deux fois dans l'année, à Pâques et à Noël. A sa prière Benoît III, charmé de son zèle pour le maintien de la discipline ecclésiastique, confirma les actes du second [Col. 0013C] concile de Soissons, ce qui était important pour Hincmar. Il est vrai que ce pape en le faisant déclara que ce n'était qu'au cas que les faits fussent tels qu'on les lui avait annoncés; condition qui ent depuis de fâcheuses suites pour l'archevêque de Reims.

Nicolas ler, celui de tous les papes qui eut plus de liaisons avec Hincmar, et qui le connaissait mieux, faisait à la vérité beaucoup de cas de son érudition et de ses autres grands talents, mais il ne le flattait point dans les occasions, et personne n'a relevé avec plus de force ce qu'il y avait de répréhensible dans la conduite de ce prélat. Adrien II et Jean VIII furent deux de ses plus grands admirateurs, et eurent toujours pour lui une estime et une amitié qui ne leur permettaient pas de lui rien refuser.

Quatre fameux evénements arrivés dans l'Eglise de France au temps d'Hincmar, et auxquels il eut la part principale, concoururent particulièrement à faire connaìtre son esprit, son génie, son adresse, [Col. 0013D] son habileté. Le premier est la grande affaire de Gothescalc. Notre prélat, ayant trop facilement épousé les fâcheux préjugés de Raban, archevêque de Mayence, contre ce moine infortuné, mit tout en oeuvre pour le contraindre a renoncer à ses premiers sentiments. Oubliant, selon la belle remarque de S. Remi de Lyon [(d) 1Kb] , que la vérité se persuade et ne se commande pas, il le fit traiter d'une manière horrible. Après quoi il l'enferma dans les prisons d'Hautvilliers, où il le laissa mourir sans aucun secours spirituel.

On ne répétera pas ici tout ce qui se passa pendant [Col. 0014A] la captivité de ce pauvre prisonnier, qui fut d'environ vingt ans. Seulement on dira qu'Hincmar ayant épuisé toute son industrie et les premières forces de sa plume, et se sentant trop faible pour soutenir seul le poids de cette dispute, mendia des secours étrangers. Raban qui l'y avait engagé, ainsi qu'on l'a dit, refusa de lui en prêter. Saint Prudence de Troyes, à qui il eut recours, bien loin d'appuyer ses sentiments, se crut au contraire obligé de le combattre, craignant qu'on n'enveloppât la doctrine de saint Augustin, dans ce qu'Hincmar et ses partisans donnaient pour des erreurs. Loup, abbé de Ferrières (ep. 129), à qui il semble que notre archevêque s'adressa aussi, lui répondit de manière à le convaincre qu'il ne pensait point autrement sur les matières en question que Gothescalc même. Pardule de Laon, le diacre Amalaire et Jean Scot Erigène furent plus complaisants, et se firent un mérite de venir à son appui. Mais leurs efforts furent bientôt renversés tant [Col. 0014B] par ce qu'y opposèrent saint Prudence et Flore, diacre de Lyon, que par les écrits de Loup et de Ratramne, moine de Corbie.

Hincmar s'adressa encore à Amolon, archevêque de Lyon, qui condamna à la vérité les erreurs qu'on lui exposait, mais qui eut soin de joindre à sa réponse un écrit dont notre prélat ne pouvait être content, puisqu'il se trouvait conforme à la doctrine de Gothescalc [(e) 1Kb] . C'est apparemment ce qui l'empêcha de se prévaloir de l'autorité d'Amolon dans son grand ouvrage sur la prédestination, où il cite d'autres écrivains qui ne lui sont pas si favorables en apparence. Il ne se rebuta pas cependant, et tenta une seconde fois d'attirer cet archevêque à son parti. Mais ce fut en vain; et cette seconde démarche eut une suite encore plus fatale pour sa cause que n'avait eu la première. Elle fit effectivement naître à Remi, successeur d'Amolon, l'occasion de réfuter avec avantage l'écrit d'Hincmar, et ceux de ses associés [(f) 1Kb] . Les conciles de Valence et de Langres ne tarderent [Col. 0014C] pas à se déclarer contre la même doctrine, et à confirmer par leurs canons ce que ces grands théologiens avaient établi dans leurs doctes ouvrages, conformément à l'Ecriture et aux écrits des Pères de l'Eglise [(g) 1Kb] . Le pape Nicolas de son côté en fit autant, ou du moins il passa pour constant dans l'esprit d'Hincmar même et d'un de ses plus zélés panégyristes que ce pontife avait approuvé les sentiments de ses adversaires [(h) 1Kb] . De sorte que cette fameuse dispute fit voir à tous ceux qui voulurent ouvrir les yeux que notre prélat, quoique très-habile d'ailleurs, n'entendait point les matières théologiques. Il ne fut pas plus heureux à vouloir interdire l'usage de chanter la strophe: Te trina Deitas.

On était encore dans la plus grande chaleur de la dispute sur la prédestination, lorsqu'il survint à Hincmar une autre affaire qui l'intrigua beaucoup et lui attira de grands sujets de chagrin [(i) 1Kb] . Il crut devoir déposer et déposa rellement au second concile de [Col. 0014D] Soissons, en 853, Vulfade et les autres clercs ordonnés par Ebbon son prédécesseur. Ceux-ci en ayant appelé au Saint-Siége, et le roi Charles le Chauve les protégeant en considération de Vulfade, leur cause fut examinée de nouveau en un autre concile de Soissons qui se tint en 866, et auquel Hincmar se trouva. Ce prélat y employa tout ce qu'il avait de sagacité pour empêcher qu'on n'infirmât sa première sentence. Néanmoins le concile renvoya la décision de la cause au pape Nicolas, qui prononça en faveur des clercs. Hincmar n'en fut pas quitte pour cette contradiction. Le Pontife romain, ayant examiné les [Col. 0015A] pièces du procès, crut avoir découvert qu'il y avait employé toutes sortes de ruses et d'artifices. Il lui en fit des reproches sanglants, qui tendent à nous représenter Hincmar comme un caméléon ou un Prothée qui feignait toutes sortes de caractères selon ses vues et ses intérêts. Charles le Chauve ne fut guère plus content de la conduite que tint dans cette affaire l'archevêque de Reims. De même, les prélats qui composaient le concile de Soissons en 866, furent si scandalisés de ce que contenait le quatrième mémoire qu'il y présenta sur le même sujet, qu'ils n'en purent soutenir la lecture jusqu'au bout.

La manière dont Hincmar se conduisit dans l'affaire de Rothade, evêque de Soissons, son propre ordinateur, ne lui fut pas non plus fort honorable, quoiqu'en dise l'Annaliste de Saint-Bertin, son panégyriste [(a) 1Kb] . Rothade ayant puni, suivant les canons, un de ses prêtres convaincu d'un crime capital, Hincmar, indisposé depuis longtemps contre Rothade, le priva de la communion épiscopale sous prétexte de [Col. 0015B] désobéissance aux règles de l'Eglise, parce qu'il refusait de rétablir ce prêtre, dont le métropolitain avait pris la défense. Ceci se passa en 861, au concile de Soissons. Le concile, à l'instigation d'Hincmar, confirma la sentence, et Rothade en appela au Saint-Siége. Mais l'archevêque de Reims, ayant trouvé moyen de l'empêcher d'aller à Rome, le fit déposer de l'épiscopat, et renfermer dans un monastère. Cependant le pape Nicolas, instruit de cette injustice, leva les obstacles qui retenaient Rothade et le fit venir à Rome; enfin, après avoir vainement pressé Hincmar de comparaître, il rétablit l'infortuné prélat dans sa première dignité.

[(b) 1Kb] Hincmar, suivant l'opinion de quelques écrivains, abusa en cette occasion du crédit qu'il avait auprès du roi Charles le Chauve, et n'en fit pas un meilleur usage lors de la grande affaire d'Hincmar de Laon, son neveu, dans laquelle notre archevêque fut bien éloigné de faire prévaloir la miséricorde sur la [Col. 0015C] rigueur. Il y fit paraître au contraire beaucoup de dureté et d'autres passions, qui ne convenaient ni à un métropolitain ni à un oncle. Les sentiments de la nature et l'honneur de l'épiscopat réclameront toujours contre la conduite qu'il garda en cette occasion. Il ne fit pas, il est vrai, crever les yeux à son neveu, comme quelques-uns l'en ont accusé; mais il n'y a pas lieu à douter que, s'il avait voulu employer le crédit qu'il avait auprès du roi pour adoucir l'esprit de ce prince, il eût épargné à cet autre infortuné prélat un châtiment aussi inhumain.

[(c) 1Kb] Tant de chagrins, tant de traverses qu'il rencontra dans l'épiscopat, lui faisaient quelquefois regretter la paix et la tranquillité dont il jouissait autrefois dans son cloître. Il regardait comme une punition de ses péchés, pour parler d'après lui, de ce que le câble de l'ancre qui le tenait peut-être trop négligemment attaché à ce port salutaire, s'étant rompu, il s'était vu jeté au milieu des tempêtes d'une [Col. 0015D] mer orageuse, sous le spécieux prétexte de sauver les autres. D'un autre côté, la multiplicité des besoins de l'Eglise et de l'Etat, et l'embarras des affaires séculières, auxquelles il ne pouvait se refuser, le faisaient gémir de se voir si souvent éloigné de son propre troupeau. Il avouait alors que, s'il avait bien connu les peines et les dangers inséparables de l'épiscopat, il se fût bien donné de garde de l'accepter.

Il faut pourtant lui rendre la justice que, malgré [Col. 0016A] toutes ces grandes distractions, il ne négligea point le bien spirituel et temporel de son Eglise. On verra par l'énumération de ses écrits le soin qu'il eut de bien instruire le clergé et le peuple de son diocèse [(d) 1Kb] . Il n'eut pas moins d'attention à maintenir les droits de son siége, à conserver les terres et les domaines que lui avaient laissés ses prédécesseurs, et à revendiquer ceux qui avaient été ou pillés ou aliénés.

Il étendit ses soins bienfaisants jusque sur le monastère de Saint-Remi, dont il fut abbé, quoique archevêque de Reims [(e) 1Kb] . Apres en avoir augmenté l'église, il y fit construire, en 852, une voûte magnifique d'un ouvrage admirable, et y transféra le corps du saint patron avec une pompeuse cérémonie. Il voulut encore marquer sa dévotion et son respect pour le saint par des vers de sa façon dont il orna le lieu et les draps de soie dans lesquels fut enveloppé ce précieux trésor.

[Col. 0016B] [(f) 1Kb] Au bout de dix ans, ayant achevé le beau vaisseau de son église cathédrale qu'Ebbon son prédécesseur avait commencé, il l'embellit magnifiquement, et en fit ensuite la dé licace, à laquelle se trouva le roi Charles le Chauve avec grand nombre de prélats. Rien, ce semble, n'échappait à la sollicitude d'Hincmar. Il n'eut garde de negliger d'entretenir les études dans son clergé, lui qui faisait un exercice continuet de sa plume, et qui lui donnait par là l'exemple de la culture des lettres [(g) 1Kb] . On avait ouvert précédemment deux écoles, l'une pour les chanoines de la cathédrale, l'autre pour les autres clercs du diocèse. Hincmar eut soin de les soutenir, et veilla pareillement à ce que l'ignorance ne pénétrât point à Saint-Remi. C'est dans cette vue qu'il donna à ce monastere et à son église cathédrale plusieurs livres sur lesquels il voulut qu'on inscrivît son nom [(h) 1Kb] . Outre ceux qu'il composait tous les jours, il avait beaucoup de soin de recueillir ceux des anciens. Il portait même ce soin jusqu'à amasser les [Col. 0016C] apocryphes comme les autres. Mais ce qui surprend extrêmement, c'est d'apprendre qu'un prélat occupé de tant d'affaires importantes pût encore trouver du loisir pour copier lui-même les écrits des autres [(i) 1Kb] .

Cette foule d'occupations non-seulement nous fait comprendre combien cet archevêque était laborieux, elle sert encore à nous faire connaître qu'elle était sa piété [(j) 1Kb] . Car, malgré tous les divers embarras qu'elles lui causaient, il ne laissait pas de penser sérieusement à la mort. Dès les dernières années du pontificat de Nicolas I, il la regardait comme prochaine, et se sentait dès lors des infirmités de la vieillesse. Il vécut néanmoins encore plus de quinze ans depuis.

Apres avoir présidé au concile qu'il assembla à Fismes au commencement d'avril 881, il passa assez tranquillement le reste de l'année [(k) 1Kb] . Mais dans le cours de l'année suivante, les Normands continuant [Col. 0016D] leurs ravages aux environs de la Champagne, et la ville de Reims étant encore alors dénuée de murs de défense, ce sage prélat crut devoir pourvoir à la sûreté du corps de saint Remi pour le soustraire à la fureur de ces barbares. Il prit donc avec lui ce précieux dépôt, et se réfugia au delà de la Marne, dans la ville d'Epernay. Là, sentant au bout de quelque temps son dernier jour approcher, il voulut avant de mourir donner encore quelques marques de son zèle pour l'Eglise, en écrivant aux évêques [Col. 0017A] ses collègues pour les exhorter à fuir la simonie, à s'appliquer à l'étude des canons et à l'instruction des peuples confiés à leurs soins. Telles sont les dispositions dans lesquelles mourut ce grand archevêque, le plus illustre et le plus savant des successeurs de l'apôtre des Français. Son corps fut aussitôt reporté à Reims et enterré derrière le tombeau de saint Remi, avec l'épitaphe suivante, qu'il avait eu soin de faire graver de son vivant sur une plaque de cuivre qui se voit encore à gauche du grand autel. Le jour de sa mort est diversement marqué dans les anciens nécrologes: dans les uns au vingt-unième de décembre, dans les autres au vingt-troisième du même mois. Différence au reste qui ne vient apparemment que du jour précis qu'il mourut à Epernay, et du jour qu'il fut inhumé à Saint-Remi. Pour ce qui est de l'année, elle est marquée, avec le temps de son épiscopat, dans l'addition qui a été faite à son épitaphe.


EPITAPHE.
[Col. 0017B]
Nomine non merito, praesul Hincmarus, ab antro,
   Te, Lector, tituli, quaeso, memento mei.
Quem grege pastorem proprio Dionysius olim
   Rhemorum populis, ut petiere dedit.
Quisque humilis magnae Rhemensis regmina plebis
   Rexi pro modulo, hic modo verme voror.
Ergo animae requiem nunc, et cum carne resumpta,
   [Col. 0018A] Gaudia plena mihi haec quoque posce simul.
Christe, tui clemens famuli miserere fidelis:
   Sis pia cultori, sancta Maria, tuo.
Dulcis Remigii sibimet devotio prosit,
   Qua te dilexit pectore, et ore, manu.
Quare hic suppetiis supplex sua membra locari,
   Ut bene complacuit: denique sic obiit.


Anno Dominicae Incarnationis 882, episcopatus autem sui 37, mense 7 et die quarta.

[(a) 1Kb] Ceux qui se sont plus appliqués à étudier l'histoire de ce docte prélat conviennent qu'il était irréprochable en ses moeurs, et qu'il s'était fait une très-grande réputation; mais ils avouent aussi qu'elle ne fut pas sans tache. Il n'y eut presque point en son temps de prélats d'un certain mérite en France avec lesquels il ne fùt en commerce de lettres. Il était même comme l'oracle de la plupart, et consulté de toutes sortes d'endroits, par les princes, les princesses, les grands seigneurs, les abbés et autres personnes de distinction. Outre les liaisons qu'il [Col. 0018B] avait avec les papes [(b) 1Kb] , il en contracta aussi avec les gens de lettres des pays étrangers, comme Anastase, bibliothécaire de l'Eglise Romaine, de sorte que, depuis les premiers siècles de l'Eglise, il a paru en France peu d'évêques plus célèbres qu'Hincmar. Il garda jusqu'à la mort l'abstinence de la chair, qu'il avait vouée en professant la règle de Saint-Benoît.




[Col. 0017]
NOTITIA BIBLIOGRAPHICA.
(Ex eadem Hist. Litt.)



§ I.---Scripta Hincmari quae supersunt.
[Col. 0017C]

On a vu par le détail abrégé de l'histoire d'Hincmar que ce prélat a beaucoup écrit. Mais malheureusement les siècles qui l'ont suivi n'ont suivi n'ont point été soigneux de nous conserver toutes les productions de sa plume. Nous allons faire d'abord l'énumération de celles qui nous restent, en commençant par le recueil qu'en a publié le savant P. Sirmond. Nous y joindrons ensuite celles qui ont été découvertes depuis; nous donnerons enfin une notice de celles qui sont perdues, et dont on nous a conservé quelque connaissance. Nous souhaiterions pouvoir suivre ici l'ordre chronologique: mais le dernier éditeur ne l'a pas suivi lui-même, parce que la chose lui a paru impossible. Cela n'empêchera pas néanmoins, que nous ne soyons attentifs à attacher à chaque ouvrage sa véritable époque autant que nous pourrons la découvrir.

1o A la tête de l'édition que nous mettons sous les yeux est placée l'épître dédicatoire d'un ouvrage [Col. 0017D] qui est perdu. Nous reviendrons à cette pièce dans la suite, et nous commençons. le catalogue des écrits d'Hincmar par son grand traité sur la prédestination, par lequel commence proprement le recueil publié par le P. Sirmond. Il est intitulé: Dernière dissertation sur la prédestination de Dieu et le libre arbitre, et divisé en trente-huit chapitres, la plupart fort prolixes, sans y comprendre l'épître dédicatoire qui y sert de préface et l'épilogue qui contient six grands chapitres. On lui fait porter pour titre Dernière dissertation ou dernier traité, parce qu'il avait été précédé d'autres écrits sur le même sujet. Le P. Sirmond n'en compte qu'un autre; mais on verra par la suite que l'auteur en composa au moins trois ou quatre sur ces matières, sans parler des simples lettres à diverses personnes.

Hincmar l'entreprit après le mois de juin de l'année 859 et l'exécuta à mesure qu'il put dérober quelques heures de son temps à ses autres occupations: [Col. 0018C] furatis horulis a diversis occupationum distensionibus. Expression qui suppose qu'il fut un temps considérable à le finir. Il l'avait au moins achevé en 863, puisqu'il l'envoya alors à Rome au pape Nicolas, par Odon, évêque de Beauvais, qui y faisait un voyage pour d'autres affaires. A la tête est une préface presque entièrement employée à rapporter des pièces étrangères: le Sermon de Flore, diacre de Lyon; le second canon avec les cinq suivants du concile de Valence; quelques sentences des Pères tirées de l'écrit de Lyon, qu'Hincmar place entre le sixième et le septième canon; le huitiéme duconcile de Langres, et un autre tiré d'ailleurs; les quatre fameux articles de Quiercy; enfin la lettre de S. Prudence à l'assemblée de Sens. L'auteur dédie son ouvrage au roi Charles le Chauve, et s'y propose deux objets principaux: l'un de montrer que Gothescalc a renouvelé l'hérésie prétendue des Prédestinatiens, l'autre de soutenir les quatre fameux articles de Quiercy contre la censure qu'en [Col. 0018D] avaient faite les Peres du IIIe concile de Valence. Il s'arrête particulièrement à ce second objet; et l'examen des six à sept premiers canons de ce concile fait le corps de l'ouvrage. Hincmar montre par là que le premier écrit qu'il avait publié quelques années auparavant sur la prédestination, et dans lequel il avait déjà attaqué ces mêmes canons, avait été jugé faible et insuffisant pour prouver ce qu'il prétendait. Celui dont il est ici question n'a pas plus de force. L'auteur y fait paraitre plus d'érudition que de jugement et de justesse d'esprit, et il n'y a proprement réussi qu'à montrer qu'il n'était pas théologien.

L'érudition même dont il fait parade est sans choix et sans critique. Il y prend Hilaire, qui était un laïque, et dont il cite une lettre à saint Augustin, pour saint Hilaire, évêque d'Arles. Il suppose que le concile de cette même ville, où le prêtre Lucide se rétracta, fut tenu par ordre du pape saint Célestin, [Col. 0019A] mort plus de quarante ans avant ce concile. Il y soutient que l'Hypognosticon est un ouvrage de saint Augustin, et le traité sur l'Endurcissement de Pharaon, un écrit de saint Jérôme. Comme il soupçonnait que le septième canon de Valence contre les ordinations irrégulières des évêques, avait été malicieusement fait contre lui, il s'y étend beaucoup, et en, prend occasion de rapporter l'histoire de son ordination et les Actes du concile de Soissons, où elle avait été confirmée. Flodoard faisant le dénombrement des ouvrages d'Hincmar, lui donne disertement celui-ci, qu'il a soin de distinguer des autres sur les mêmes matières, et dont il rapporte l'épître dédicatoire en entier.

2o Le même auteur marque aussi dans son catalogue l'écrit qu'Hincmar composa de passages des Pères pour montrer qu'on ne doit point se servir de cette expression, Trina Deitas, contre les blasphèmes de Gothescalc, pour nous servir de son expression. Cet écrit, dont le titre est conçu presque dans les [Col. 0019B] mêmes termes qu'emploie ici Flodoard, est imprimé à la suite du précédent. Hincmar l'adresse aux enfants de l'Eglise catholique, et à ses collègues dans le saint ministère. Le P. Sirmond en met l'époque en 857. Ce qui y donna occasion, fut ce que Ratramne et Gothescalc avaient publié pour la défense de la strophe de l'hymne célèbre des martyrs, Te trina Deitas, qu'Hincmar avait changée contre, Te sancta Deitas, sous prétexte que le Trina supposait trois dieux dans le mystère de la Trinité. Piqué de se voir contredit dans ce changement, il entreprit de répondre à ses adversaires par l'ouvrage en question. Quoiqu'il y attaque Ratramne, il ne cite cependant rien de son écrit. Il s'attache particulièrement à celui de Gothescalc, et suit en y répondant la même méthode que saint Prudence avait déjà suivie en réfutant le traité de Jean Scot sur la prédestination. Entreprenant d'y répondre pied à pied, il en rapporte le texte par parties avec un obèle, puis il y [Col. 0019C] joint sa réponse avec un crisimon, afin de la mieux distinguer du texte de son adversaire.

Il paraît dans cet ouvrage beaucoup d'érudition, et autant de subtilité. Mais il roule tout entier sur une fausse conséquence, que Gothescalc prévient dès l'entrée de son écrit, en déclarant que le Trina ne tombe que sur les personnes, et nullement sur l'essence ou la nature divine. Quant aux accusations dont Hincmar y charge Ratramne, il se contente de les avancer, sans se mettre en devoir de les prouver, quelque graves qu'elles soient. Le style qu'emploie l'auteur est véhément, et se ressent presque partout de sa mauvaise humeur contre Gothescalc. Au reste, l'Eglise n'en a pas trouvé les raisons fort concluantes, puisqu'elle a continué de chanter le Te Trina Deitas. A la fin de l'ouvrage se lisent vingt-six vers de la lettre de Gothescalc à Ratramne.

3o L'écrit d'Hincmar sur le divorce du roi Lothaire et de la reine Thietberge, qui suit l'ouvrage [Col. 0019D] précédent, consiste en trente questions qu'on avait proposées à l'auteur à deux différentes fois sur ce sujet, et les réponses qu'il y fit, avec une préface adressée aux princes régnants, aux évêques et à tous les fidèles, comme ayant tous intérêt en cette affaire. C'est ce qu'il prouve dans sa préface, où il tâche aussi de prévenir ses lecteurs contre le scandale que pourraient leur causer les faits rapportés dans les questions. Hincmar mit la main à cet ouvrage entre les années 860 et 863. Il y établit d'excellents principes; mais il y dit aussi diverses choses qui ne sont ni intéressantes, ni bien appuyées. Telles sont celles qu'il débite sur l'épreuve par l'eau chaude. En répondant à la quinzième question, il fait voir qu'il croyait qu'il y avait des sorciers. Il y a aussi du bon et du mauvais en ce qu'il dit sur la vingt-neuvième question, qui est la sixième des sept derniêres. Il établit à la vérité qu'un roi n'a personne au-dessus de lui que Dieu seul, mais il semble dire qu'il n'est [Col. 0020A] roi qu'autant qu'il fait son devoir, et qu'on ne devrait pas obéir à un prince criminel.

4o A la suite de cet écrit vient le recueil des capitulaires de notre prélat, qu'on a réimprimé dans la collection générale des Conciles. Le premier capitulaire, divisé en dix-sept articles, fut publié dans un synode le premier jour de novembre 852. Hincmar y recommande à chaque prêtre de son diocèse de s'instruire à fond des explications de l'Oraison dominicale et du Symbole des apôtres, afin d'être en état d'en instruire les autres; d'apprendre par coeur la préface du Canon et le Symbole attribué à saint Athanase; d'en bien comprendre le sens pour pouvoir l'expliquer au peuple; de s'appliquer à lire distinctement et correctement l'Evangile, les Epîtres, les Psaumes; de posséder les quarante homélies de saint Grégoire, de les bien entendre; de savoir par coeur le sermon du même pape sur les soixante-douze disciples du Sauveur, sur le modèle desquels, dit-il, les prêtres ont été établis dans le ministère ecclésiastique; [Col. 0020B] enfin, de prendre une connaissance parfaite du comput, ou calcul nécessaire, et du chant. On voit par lá le soin qu'avait Hincmar de bannir l'ignorance de son clergé. Entre les autres points de discipline prescrits par ce capitulaire, on trouve l'eau bénite et le pain bénit pour chaque dimanche, à peu près comme cela se pratique encore aujourd'hui dans les paroisses.

Le second capitulaire est compris en vingt-sept articles, dont le dernier est fort prolixe, et pent passer pour une espèce de petit pénitentiel, en ce qu'il roule sur les pénitences qu'on doit infliger aux prêtres et aux diacres. Les autres articles sont des instructions pour les doyens ruraux et autres qui étaient chargés de veiller sur les églises paroissiales et les chapelles du diocèse. Hincmar les engage à lui faire chaque année, au premier jour de juillet, un fidele rapport de ce qu'ils auront observé, conformément aux instructions qu'il leur prescrit ici.

[Col. 0020C] Le troisième capitulaire, divisé en trois articles, est proprement une addition faite au premier, en juin 857, la douzième année de l'épiscopat d'Hincmar. Par le premier article, qui est important, les curés sont chargés de veiller sur les pécheurs publics, pour les engager à se soumettre à la pénitence publique, et de rendre compte à l'évêque de quelle sorte ils s'y comporteront.

Le quatrième capitulaire comprend cinq articles, qu'Hincmar donna à ses eurés dans un synode, qu'il tint en juillet 874. La même année, selon les PP. Cossart et Labbe, ou seulement trois ans après selon le P. Sirmond, notre prélat fit un autre capitulaire, qui est le cinquième et le dernier du recueil. Il contient, en treize articles une instruction pour les prêtres Gontaire et Odelhard, qu'il établissait archidiacres, et tend en particulier à les détourner dans leurs visites des exactions sordides, qui n'étaient peut-être que trop communes en d'autres diocèses. [Col. 0020D] Tous ces capitulaires déposent en faveur de la sollicitude pastorale d'Hincmar pour l'observation de l'exacte discipline.

5o Après eux suivent dans l'édition qui nous sert de guide, les couronnements des rois et des reines, auxquels Hincmar eut le plus de part; c'est-à-dire le recueil des discours, des bénédictions, des prières prononcées en cette sorte de cérémonies. Ces couronnements sont ceux de Charles le Chauve, en qualité de roi de Lorraine; d'Hermentrude, sa femme; de Louis le Bègue, leur fils aîné, et de Judith, leur fille, en qualité de reine de Saxons occidentaux.

6o Le premier tome de cette édition est terminé par l'explication en prose d'un écrit en vers qu'Hincmar avait adressé au roi Charles le Chauve sous le titre de Ferculum Salomonis, le service de table, ou le mets de Salomon, et que nous n'avons plus aujourd'hui. Cette explication est un tissu de [Col. 0021A] mysticités, où nous apprenons toutefois que par ce Mets de Salomon l'auteur entend l'Eglise, qui est le corps mystique de Jésus-Christ, et qu'en établissant le dogme du libre arbitre de l'homme, il a soin d'établir aussi celui de la grâce prévenante pour vouloir le bien et le mettre en pratique. Hincmar y rapporte, sous le nom de saint Ambroise, quatorze vers hexamètres sur le nombre ternaire, et finit son explication par quatorze autres vers de sa façon, mais d'une grande platitude et de différente mesure.

7o A la tête du second volume est placé un traité qui porte pour titre: De regis persona et regio ministerio; de la personne du roi et de ses devoirs. Flodoard, qui marque cet écrit entre les autres de notre prélat, en donne un sommaire assez juste en disant qu'il est tiré de l'Ecriture et des Pères de l'Eglise, et que l'auteur s'y propose trois objets principaux, qu'il discute en trente-trois chapitres, savoir, les qualités et les devoirs d'un roi par rapport [Col. 0021B] à l'Etat; quelle doit être sa discrétion dans les bienfaits et les grâces qu'il accorde; quelle vengeance il doit tirer de certains particuliers. Hincmar y prescrit de fort belles et très-utiles maximes pour régner heureusement. L'écrit est adressé à Charles le Chauve par une courte préface dans laquelle l'auteur explique son dessein.

8o Suit un autre traité plus prolixe que le précédent, et adressé au même prince. Il est intitulé: Des vices qu'on doit éviter et des vertus qu'on doit mettre en pratique; titre qui paraît pris de Flodoard, qui l'a fait entrer sous ces mêmes termes dans le catalogue des Oeuvres de notre archevêque, et qui en parle comme d'une instruction très-utile. Elle l'est en effet; et l'auteur, après avoir exposé dans l'écrit précédent les devoirs d'un prince en qualité de souverain, traite fort au long dans celui-ci des vertus qu'il doit pratiquer en qualité de chrétien. C'est encore un recueil de passages de l'Ecriture et [Col. 0021C] des Pères, rangés sous douze très-longs chapitres, dont le second est formé de la lettre du pape saint Grégoire à Récarède, roi des Visigoths en Espagne. Charles le Chauve avait demandé cette lettre à Hincmar, et ce fut apparemment ce qui lui donna occasion de composer cet écrit, dans lequel il discute presque tous les devoirs de la piété chrétienne.

9o Le traité qui suit Touchant la nature de l'âme, ne porte dans les manuscrits le nom d'aucun auteur. Il y est seulement intitulé: Recueil d'un certain sage, tiré des livres de saint Augustin sur la nature de l'âme. Flodoard ne le compte point non plus entre les autres écrits d'Hincmar. Le P. Sirmond était néanmoins persuadè qu'il lui appartient; et que ce que dit l'auteur dans la préface ne peut convenir qu'à Charles le Chauve, à qui par conséquent il l'adressait. On l'a ainsi exprimé dans l'édition qu'on en a faite. Ce traité est compris en huit chapitres, dans [Col. 0021D] lesquels Hincmar agite autant de questions au sujet de l'âme, sans y comprendre la preface, par laquelle il paraît que c'est Charles le Chauve qui avait proposé lui-même les huit questions. L'auteur, en y répondant, établit dans les premières que làme est spirituelle, qu'elle n'est point dans le lieu â la façon des corps, qu'elle ne se meut point non plus localement, quoiqu'elle change de volonté et de dispositions. La derniere question est employée à discuter si les justes après la résurrection verront Dieu des yeux du corps, ou seulement de ceux de l'esprit? Le traité entier est un enchaînement de passages de l'Ecriture et des Pères, où l'on fait peu d'usage du raisonnement. A la fin on a imprimé une liste d'autres passages tirés de saint Augustin, et quelquesuns de saint Jérôme, pour prouver que l'âme est dans le corps. Cette liste se trouve telle qu'on la [Col. 0022A] donne ici, dans un ancien manuscrit, à la suite du traité.

10o En continuant l'examen des lettres et opuscules de notre prélat, se présente la longue et belle lettre écrite à Louis, roi de Germanie, au nom des évêques de la province de Reims et de celle de Rouen, comme le porte le titre dans la collection générale des Conciles, et le recueil des capitulaires de nos rois, où cette lettre est insérée. On ne doute point cependant qu'elle ne soit une production de la plume d'Hincmar, dont on y reconnaît tout le génie. Elle contient en quinze articles d'excellents avis; mais la fable de la damnation de Charles Martel en corps et en âme, qui se lit au septième siècle, ne sert qu'à faire voir la trop grande crédulité de l'auteur. Quelques savants [(a) 1Kb] la croient même de l'invention d'Hincmar; et l'on en voit la représentation au naturel dans l'église de Saint-Remi de Reims, vis-à-vis le grand autel, du côté de l'Epitre. Hincmar envoya par son neveu, à Charles le Chauve, une copie de la [Col. 0022B] lettre entiére, et l'avertit ensuíte en une autre occasion que les avis qu'elle contient étaient encore plus pour lui que pour le roi Louis son frère.

11o C'est dans la lettre suivante, adressée à Charles, qu'Hincmar nous apprend cette circonstance. Il écrivit celle-ci à ce prince lorsqu'en 859 il partait avec son armée pour aller venger l'invasion que le roi de Germanie avait faite en France l'année précédente. Le but principal de l'auteur est de porter Charles à empêcher ses soldats de se livrer au pillage, ce qui est exprimé dans le titre de la lettre. Hincmar y mêle aussi quelques autres avis pour le roi.

12o La lettre qui suit, et qui fait le sixième opus-cule du recueil, roule sui le même sujet. Elle est écrite aux cleres de la cour, qui marchaient à la suite du roi et de la reine. Comme leurs domestiques commettaient les mêmes crimes que les gens de guerre, Hincmar représente à ces clercs qu'ils sont [Col. 0022C] responsables des péchés de leurs domestiques, et qu'ils doivent non-seulement s'abstenir du mal, mais aussi en détourner les autres.

13o Le septième opuscule est un mandement pour réprimer le pillage. Il fut fait la même année 859 et adressé aux curés du diocèse de Reims, avec ordre de le publier à la messe après l'épître. On était alors en carême; et Hincmar prend de ce saint temps occasion de presser ses diocésains de s'abstenir de cette sorte de crimes et autres qui les rendraient indignes de la communion pascale: ce qui le conduit à parler des dispositions pour ne pas communier indignement. Il envoya aussi ce mandement à Charles le Chauve, afin de le faire lire de temps en temps aux officiers et aux soldats de son armée.

14o Hincmar emploie le huitième-opuscule à expliquer le dix-septième verset du cent-troisième psaume: Herodii domus dux est eorum. Le nid de la cigogne est comme le premier et le chef des autres. [Col. 0022D] Il a recours à cet effet au texte hébreu, tel que saint Jérôme l'interprète, aux différentes versions du texte rapportées par le même Père, et aux autres Pères qui ont écrit sur les Psaumes, nommément saint Augustin, saint Prosper, Cassiodore. Cette explication est adressée à Louis, roi de Germanie, qui en faisant à Hincmar et à l'éveque Altfride d'autres questions sur d'autres difficultés de l'Ecriture, fit naitre celle dont il s'agit ici. L'auteur la finit par six vers élégiaques, qui contiennent des voeux de prospérité pour ce prince.

15o C'est au sujet du même roi qu'a été fait le neuvième opuscule, qui est une longue lettre comprise en 42 articles, et adressée aux évêques et aux seigneurs de la province de Reims. Les premiers, ayant appris que Louis devait entrer à main armée en France, pour obliger le roi Charles, son frère, à [Col. 0023A] quitter l'Italie, où il était allé recueillir la succession de l'empereur Louis, leur neveu, consultèrent Hincmar, leur archevêque, sur la conduite qu'ils devaient tenir en cette occasion. Hincmar leur répondit par cette lettre, presque toute remplie d'autorités des Pères, suivant sa maxime. Ce qu'il y dit se réduit à les conseiller de demeurer fidèles à Charles le Chauve, sans néanmoins se séparer de la communion du rei Louis, à qui ils se contenteront de représenter ses obligations, en conséquence de la foi des traités faits avec le roi son frère. La lettre est de l'année 875, comme on a eu soin de le marquer dans le titre.

16o Le dixième opuscule d'Hincmar est une lettre à Louis le Bègue, écrite presque aussitôt après le couronnement de ce prince, qui se fit en décembre 877. Flodoard la marque entre les autres écrits de notre prélat, qui y donne à ce jeune roi de sages avis pour le bon gouvernement de ses Etats.

17o On donne dans le titre du onzième opuscule [Col. 0023B] une assez juste idée de ce qu'il contient. C'est une lettre à Charles le Gros, empereur, pour l'engager à veiller sur l'éducation des jeunes rois Louis et Carloman, et à leur procurer de bons conseillers pour régner heureusement. Elle est apparemment du commencement de leur règne, en avril ou mai suivant de l'année 879.

18o Le douzième opuscule est une lettre au roi Louis, fils de Louis le Bègue, pour le prier de laisser libre l'élection d'un évêque à Beauvais. A la mort d'Odon, au commencement de 881, le clergé et le peuple de cette Eglise élurent pour son successeur un clerc nommé Odacre, que la cour protégeait, mais que le concile de Fismes, tenu en avril de la même année, jugea indigne de l'épiscopat. Sur cela, le concile fit une députation au roi et lui écrivit les causes du refus. La cour s'en offensa, et le roi adressa une lettre à Hincmar, en insistant en faveur d'Odacre. Ce fut pour y répondre et justifier la conduite du concile qu'Hincmar écrivit la lettre en question. [Col. 0023C] Ele est vraiment épiscopale, et très-importante en ce qui regarde les élections des évêques, et la part qu'y avaient les princes en ces temps-là.

19o Cette lettre attira à Hincmar de la part du roi une réponse menaçante, à laquelle notre prélat fit une réplique encore plus vigoureuse que la précécédente. C'est ce qui forme son troisième opuscule, qui contient des choses intéressantes touchant les deux puissances, la spirituelle et la temporelle. Son auteur y fait paraître une fermeté à toute épreuve, et un zèle ardent jusqu'à donner sa vie pour la défense des droits de l'Eglise. Mais ses expressions ne sont ni assez respectueuses ni assez mesurées.

20o L'opuscule suivant, le plus considérable entre tous ceux d'Hincmar, est une instruction qu'il dressa en 882, à la prière des seigneurs de la France occidentale, pour la conduite de leur jeune roi Carloman. La principale partie de cet écrit est prise du traité que saint Adalhard, abbé de Corbie, avait composé [Col. 0023D] sur l'ordre du palais.

21o Hincmar emploie encore le quinzième opuscule à donner des conseils pour la conduite du même prince. Il l'adresse aux évêques, et ce qu'il y dit est presque tout tiré de l'Ecriture et des Pères. Goldast l'a fait imprimer sous le titre: De potestate regia et pontificia.

22o C'est dans les mêmes sources qu'Hincmar a puisé son seizième opuscule contre les ravisseurs des veuves, des filles, des vierges consacrées à Dieu. Il est au nom des évêques des Gaules et des Germanies, et adressé au roi qui paraît être Louis, frère de Carloman. Il fut, par conséquent, composé avant les deux autres opuscules qui le précèdent. L'auteur y a ajouté à la fin une liste sans ordre de passages, pris des canons de quelques édits des empereurs, et particulièrement des Décrétales des papes qui ont trait à la même matière.

23o Le dix septième opuscule est une longue lettre [Col. 0024A] au pape Nicolas Ier, en réponse à celle que ce pontife lui avait écrite sur la fin de l'an 863, par Odon, évêque de Beauvais: ainsi elle est de l'année suivante 864. Flodoard l'a jugée si importante, qu'il l'a insérée en entier dans l'Histoire de notre prélat. Hincmar s'y propose quatre objets différents. D'abord il y rend raison en peu de mots pourquoi le siége de Cambrai était vacant depuis dix mois. Il lui parle ensuite de l'affaire du comte Baudouin et de la reine Judith, veuve d'Edilulfe, sur quoi il passe assez légèrement. Ce qui l'occupe davantage, est d'une part la déposition de Rothade, évêque de Soissons, et de l'autre, la cause de Gothescale. Rothade était parti pour Rome afin d'y poursuivre son appel au Saint-Siége. Hincmar n'oublie rien pour justifier la déposition de ce prélat et pour détourner le pape de penser à le rétablir; en quoi il ne réussit pas. Mais pour juger sainement de cette partie de la lettre de notre archevêque, il faut la comparer à la requête que Rothade présenta au [Col. 0024B] même pape. Pour ce qui est de Gothescalc, Hincmar se plaint, en premier lieu, de ce que le pontife romain n'avait pas daigné lui faire un mot de réponse touchant les écrits qu'il lui avait envoyés par Odon de Beauvais contre les erreurs dont ce moine infortuné était accusé. Ensuite, après s'être accusé de n'avoir pas assisté au concile de Metz, où l'on devait examiner sa cause, il fait à sa mode un abrégé de sa vie, et un détail des erreurs dont on le chargeait. Au travers néanmoins de tout ce que dit ici Hincmar au sujet de son prisonnier, il laisse apercevoir que le pape en avait été autrement instruit, et qu'en conséquence il conservait quelque bonne volonté pour Gothescalc. C'est pourquoi notre prélat insinue qu'il ne manquait point d'égards pour lui.

24o Le dix-huitième opuscule d Hincmar est le premier des quatre mémoires qu'il présenta aux archevêques et évêques assemblés en concile à Soissons, l'an 866, au sujet de Vulfade et des autres [Col. 0024C] clercs ordonnés par Ebbon de Reims. Il tend à montrer que ces clercs ont été déposés par les évêques de cinq provinces; que leur déposition a été confirmée par deux Papes; que néanmoins Nicolas Ier, l'un d'entre eux, voulant que cette affaire fût jugée de nouveau, il y acquiesce et désire le rétablissement de ces clercs, mais qu'il demande qu'on lui fasse voir en quoi le premier jugement prononcé contre eux était contraire aux canons, sans quoi il prétend que l'intention du Pape n'était pas qu'on y touchât.

25o Dans le second mémoire, qui forme le dixneuvième opuscule, Hincmar établit les preuves de la déposition d'Ebbon, son prédécesseur, et réfute les raisons qu'on apportait pour l'infirmer. Après quoi il montre la régularité de sa propre ordination faite au concile de Beauvais, en 645.

26o Il emploie son troisième mémoire, qui est le vingtième opuscule du recueil, à exposer les raisons ou les motifs qui pouvaient permettre de recevoir les [Col. 0024D] clercs dont il s'agissait, et les promouvoir à des ordres supérieurs. Les motifs qu'il indique étaient l'indulgence et l'autorité du Pape; mais il déclare que ce qu'on fera en cette occasion sera sans conséquence pour l'avenir. Au moyen de quoi il ajoute qu'il donne son consentement pour la réhabilitation des clercs.

27o Le quatrième mémoire et vingt-unième opuscule est contre Vulfade en particulier. Hincmar y peint sa conduite sous des couleurs si noires, que les évêques ne purent en soutenir la lecture. Ces quatre mémoires de notre prélat font partie des Actes du troisième concile de Soissons, parmi lesquels ils sont imprimés. Ils le furent pour la première fois dans le recueil des Conciles de France par le P. Sirmond. Quiconque, au reste, voudrait s'instruire à fond de ce qui se passa dans la déposition d'Ebbon, et celle des clercs qu'il avait ordonnés, ne doit pas s'en tenir aux quatre mémoires d'Hincmar; il faut y [Col. 0025A] joindre la lecture de la relation de ces clercs, dressée par un d'entre eux, que Du Chesne a publiée sur un manuscrit d'Arras. Elle est écrite avec beaucoup de candeur, et aurait dû, ce semble, trouver place dans la collection des Conciles. Il faut encore lire la lettre de Charles le Chauve au Pape Nicolas Ier sur le mème sujet, et y ajouter les deux que ce pontife écrivit à Hincmar, après la tenue du concile de Soissons, en 866, et qu'il ne reçut que l'année suivante.

28o Le vingt-deuxième opuscule est une lettre de notre archevêque au même Pape, à qui il l'envoya par Egilon, archevêque de Sens, député à Rome par le concile dont on vient de parler, pour y porter les Actes de l'assemblée. Dans cette lettre, qui a été réimprimée à la fin du huitième volume des Conciles, et qui est en date du 1er septembre de la même année 866, Hincmar détaille les raisons qu'il a eues pour ne pas rétablir Vulfade et ses associés de son autorité particulière. Il assure néanmoins le Pape qu'il aura autant de joie de leur rétablissement qu'il [Col. 0025B] a eu de douleur de leur déposition; ce qu'on aurait bien de la peine à concilier avec la conduite qu'il tint dans toute cette affaire. Du reste, il renvoie le Pontife romain au porteur de sa lettre, qui l'instruirait de tout de vive voix.

29o Afin qu'Egilon fût en état de s'en acquitter au gré d'Hincmar, il eut soin de lui donner ses instructions, et n'oublia rien pour le mettre dans ses intérêts. C'est ce qu'il fit par une lettre qui forme le vingt-troisième opuscule du recueil de ses oeuvres, et qu'on a imprimée dans la collection des Conciles, à la suite de la précédente. Hincmar y débute par dire à Egilon qu'il lui parle en confiance comme à un autre lui-même. Quelque chose, au reste, qu'il dise dans sa lettre au Pape, de la joie qu'il aurait du rétablissement des clercs déposés, il montre sur la fin de celle-ci qu'il ne le désirait pas si fort qu'il voulait le persuader. L'auteur finit sa lettre par deux traits remarquables. Il prie Egilon d'avoir soin de lire les [Col. 0025C] lettres que le Pape ferait expédier sur l'affaire en question, avant qu'on les envoyât en France, de peur, dit-il, que les secrétaires n'y commettent quelque fraude, comme on les accuse de faire. Il lui recommande enfin d'apporter les Gestes des papes, depuis le pontificat de Sergius jusqu'à l'année où Hincmar écrivait sa lettre. Quant à ceux des autres papes, il l'avertit qu'il les avait. On voit ici le zèle de notre archevêque à recueillir les monuments pour l'histoire ecclésiastique. Il y a quelque apparence que ces Gestes étaient une espèce d'annales de ce qui se passait sous chaque pontificat, plutôt que les Vies des Papes.

30o L'opuscule suivant, le vingt-quatrième dans l'ordre du recueil, est encore une lettre ou instruction adressée à Egilon sur son départ pour Rome. Hincmar la lui écrivit sur la nouvelle que Gothescalc avait trouvé le moyen d'envoyer son appel au Pape, ce qui paraît l'avoir beaucoup intrigué. Il lui fait un détail abrégé des erreurs dont il continuait toujours [Col. 0025D] de le charger, et prie confidemment Egilon, au cas qu'on l'interroge sur l'état de ce prisonnier, de dire qu'on a grand soin de lui fournir non-seulement tout ce qui lui est nécessaire, mais de lui offrir mème des adoucissements, comme le bain. C'est dans cette lettre qu'Hincmar nous apprend que saint Prudence de Troyes avait composé des Annales dans lesquelles il marquait que le Pape Nicolas avait confirmé la vérité des deux prédestinations et les autres points de doctrine qui étaient alors controversés. Egilon était prié de tenir cette lettre secrète.

31o Hincmar lui en joignit une autre, qu'il pouvait montrer, et qui fait son vingt-cinquième opuscule. Celle-ci est toute employée à exposer au long les erreurs dont il n'avait fait qu'un court abrégé dans la précédente.

32o Le vingt-sixième opuscule est une longue lettre au Pape Nicolas, en réponse aux deux qu'Egilon, [Col. 0026A] à son retour de Rome, lui avait rendues, de la part de ce Pontife, le vingtième de mai 867. Dans cette lettre, qui fut écrite le mois de juillet suivant, Hincmar entreprend de se justifier sur les vifs reproches dont le Pape le chargeait dans les siennes, où il le représente comme un homme plein d'orgueil, qui n'agissait que par ruses, par finesses, par dissimulation, etc. De sorte que cette lettre est une apologie de la conduite d'Hincmar, mais différente de celle qu'il fut obligé d'adresser dans la suite au pape Jean VIII. Celle dont il est ici question a été insérée dans la collection générale des conciles.

33o On y a aussi fait entrer une autre lettre de notre prélat, qui fait le vingt-septième de ses opuscules. Elle est encore adressée au même Pape Nicolas, et roule sur le même sujet que la précédente, dont elle n'est pour la plus grande partie qu'une répétition. C'est pourquoi les éditeurs n'en ont imprimé que ce qui ne se lit pas dans l'autre, et qui se borne presque aux excuses qu'Hincmar fait au Pape [Col. 0026B] de ne lui avoir pas envoyé tous les écrits de part et d'autre qui regardaient cette grande affaire, comme il l'avait demandé. L'on a peine à comprendre comment notre archevêque écrivit ainsi coup sur coup à la même personne deux lettres aussi semblables sur le même sujet. Peut-être que le désir de se justifier auprès du Pape lui ayant fait craindre que sa premiere lettre ne lui fût pas rendue, il lui écrivit encore la seconde par une voie qui lui paraissait plus sûre.

34o Le vingt-huitième opuscule du recueil est une courte instruction aux moines d'Hauvilliers, touchant la conduite qu'ils devaient garder envers Gothescalc, à l'article de la mort et après son décès.

35o Le vingt-neuvième est une longue lettre à Charles le Chauve, en faveur d'Hincmar, évêque de Laon. Le roi ayant reçu des plaintes au sujet de celui-ci, l'en reprit publiquement; à quoi Hincmar [Col. 0026C] répondit avec tant de hauteur, que le prince ne put s'empêcher de le maltraiter de paroles. Cette brouillerie alla jusqu'à faire saisir les biens de l'évêché de Laon. C'est ce qui donna occasion à la lettre dont il s'agit. Hincmar de Reims crut devoir venir au secours de son neveu, en représentant au roi que ce qu'il avait fait contre l'évêque de Laon était contraire aux lois des empereurs, aux décrets des papes et aux décisions des conciles; sur quoi il en rapporte plusieurs textes, suivant sa coutume. L'éditeur avoue que le manuscrit d'après lequel il a donné cette lettre ne lui a pas permis de l'imprimer correctement ni en son entier. Ce qui a porté M. de la Lande, qui en avait recouvré un meilleur manuscrit dans l'abbaye de Ripouil, à la faire entrer dans son Supplément aux conciles de France. Le P. Cellot l'avait déjà donnée aussi entière á la suite des Actes du concile de Douzi, comme on le dira ci-après.

36o Viennent ensuite, dans l'édition des Oeuvres [Col. 0026D] de notre archevêque, deux petites lettres à Hincmar, son neveu, avec les réponses de celui-ci. Elles sont comptées pour le trentième et trente-unième opuscule. L'une est au sujet de Nivin et de Bertric, et l'autre en faveur du prêtre Hadulphe, qu'Hincmar de Laon avait excommunié ce qui fut une des sources du différend entre l'oncle et le neveu.

37o Le trente-deuxième opuscule d'Hincmar est une lettre écrite aux évêques de la province de Lyon, au commencement de mars 871. Après que l'auteur les a instruits en peu de mots de la révolte de Carloman contre le roi son père, et des brigandages que lui et ceux de sa faction avaient exercés dans la province de Reims en particulier, sans que ses exhortations et ses remontrances réitérées, de lui Hincmar, les eussent arrêtés, il leur annonce la peine dont il croyait devoir punir ces crimes, afin que les évêques à qui il écrit s'y conformassent dans [Col. 0027A] l occasion. Le P. Sirmond n'ayant donné cette lettre qu'imparfaite, l'éditeur du Supplément aux conciles de France l'a fait réimprimer en son entier, d'après un manuscrit de M. Petau, qui appartenait alors à la reine Christine.

38o De toutes les pièces qui forment le corps des opuscules d'Hincmar, il n'en est point de plus prolixe que son traité contre Hincmar de Laon, compris en 55 capitules, sans compter la préface, avec la pièce de vers qui est en tête. Cet écrit répond à deux mémoires qu'Hincmar, neveu de notre prélat, lui avait fournis à l'appui de son appel au Saint-Siége. Autant l'auteur y est appliqué à repousser les reproches de l'évêque de Laon, autant il y a d'attention à user de représailles, ce qu'il fait le plus souvent avec aigreur. L'endroit le plus intéressant de ce long écrit est celui où Hincmar parle avec un certain détail des droits des métropolitains et des conciles [(a) 1Kb] , de l'autorité de leurs canons et des lettres des Papes. Cet ouvrage est rempli d'érudition. L'auteur y cite [Col. 0027B] les écrivains profanes comme les autres. Mais il s'y trouve encore moins de critique que dans ses autres écrits. Hincmar de Laon eut soin de répliquer à celui-ci.

39o Le trente-quatrième opuscule de notre archevêque est une réponse à ce que son neveu lui avait mandé de vive voix, par Heddon, prévòt de l'église de Laon, touchant certains griefs dont on lui avait donné sujet de se plaindre depuis ce qui s'était passé à Attigni.

40o L'opuscule suivant, qui a été tiré du vingt-deuxième chapitre de l'Histoire de Flodoard, livre troisième, ne paraît pas entier; c'est un tissu de reproches vifs et amers contre Hincmar de Laon, parmi lesquels sont mêlées quelques réponses aux écrits de ce prélat qui suivirent l'ouvrage des 55 capitules.

41o On a dans le même Flodoard des extraits d'un autre écrit, dont on a formé le trente-sixième [Col. 0027C] opuscule de notre archevêque, qui y continue ses reproches contre son neveu: de sorte que, si Flodoard ne le distinguait pas de l'écrit précédent, on le prendrait pour en être une suite naturelle.

42o Le trente-septième opuscule d'Hincmar fait partie du concile de Tousi. C'est une instruction adressée aux archevêques de Bourges et de Bordeaux, Rodulfe et Frotaire, au sujet du mariage qu'un seigneur de la cour avait contracté avec la fille du comte Raimond, et dont le contractant demandait la dissolution, sur la crainte de se rendre coupable d'inceste.

43o Le trente-huitième opuscule, qui se trouve réimprimé dans la Collection générale des conciles, est une réponse à Gonthier, archevêque de Cologne, qui avait consulté Hincmar au nom de son concile provincial, anquel la réponse est adressée. Ingeltrude, femme du comte Boson, de la province de Milan, qui avait quitté son mari et s'était retirée [Col. 0027D] dans le diocèse de Cologne, après avoir été excommuniée par un concile tenu à Milan, fait le sujet de la consultation. Gonthier demande de quelle manière il se devait conduire dans cette affaire; à quoi Hincmar répond avec autant de sagesse que de lumière, renvoyant au reste à d'autres décisions qu'il avait déjà données sur de semblables difficultés. Il nomme en particulier la vingt deuxiéme et la vingt-huitieme. C'est apparemment à son grand ouvrage sur le divorce de Lothaire et de Thietberge qu'il renvoie ici.

44o On a déjà vu que notre archevêque se déclare en faveur de l'épreuve par l'eau chaude. Son trenteneuvième opuscule est pour ètablir celle par l'eau froide. Il l'adresse à Hildegaire, évêque de Meaux, qui [Col. 0028A] l'avait prié de lui dire ce qu'il pensait de l'écrit que Raban avait composé sur le même sujet. Presque tout ce qu'Hincmar allègue ici pour soutenir son sentiment est tirè de l'Ecriture, qu'il applique comme il lui plaît, sans justesse, et souvent contre le sens naturel du texte.

45o Le quarantième opuscule est remarquable pour sa singularité. C'est une absolution par lettre, adressée à Hildebolde, évêque de Soissons, qui, se trouvant dangereusement malade, avait envoyé sa confession à Hincmar, en lui demandant des lettres d'absolution. Mais c'est moins une absolution sacramentelle, comme l'observent les théologiens [(b) 1Kb] , qu'une espèce d'indulgence et de bénédiction. C'est ce qui paraît par les paroles mêmes d'Hincmar, qui avertit Hildebolde d'avoir soin de se confesser en détail à un prêtre.

46o Nous avons quelque chose de plus intéressant encore, dans le quarante-unième opuscule, qui est une vigoureuse lettre en réponse au Pape Adrien II. [Col. 0028B] Elle est de l'année 870, et l'on y distingue deux parties. La première est employée à répondre à la lettre qu'il avait reçue d'Adrien, le 19 octobre de la même année, et dans laquelle ce Pontife se plaignait, entre autres griefs, de ce qu'Hincmar n'avait pas détourné Charles le Chauve d'usurper le royaume de Lothaire; qu'en conséquence il s'était rendu complice et même auteur de cette usurpation: qu'il lui ordonnait de se séparer de la communion de ce prince, s'il voulait demeurer dans celle du Pape, au cas cependant que le roi persistât dans sa désobéissance.

A toutes ces plaintes et menaces, Hincmar répond avec beaucoup de lumière et une fermeté digne d'un évêque français, mais en mettant dans la bouche des autres ce qui lui semblait trop dur dans la sienne. On trouve dans cette partie de sa réponse plusieurs belles choses touchant les deux puissances et les droits de l'une et de l'autre, aussi bien que sur l'excommunication. C'est dans cette réponse qu'Hincmar [Col. 0028C] dit que le Pape ne peut être tout ensemble roi et évêque; d'où le cardinal Baronius, en sortant de sa modération ordinaire, a pris occasion d'invectiver d'une manière si véhémente contre notre prélat, que M. Baluze s'est cru obligé de prendre sa défense.

Dans la seconde partie de la lettre, Hincmar répond à ce que le Pape lui avait écrit l'année précédente en faveur d'Hincmar de Laon. Sur ce qu'Adrien lui demandait qu'il envoyât celui-ci à Rome, avec trois autres évêques députés au nom de tous ceux du royaume de Charles le Chauve, l'archevêque lui représente qu'il n'a aucun pouvoir d'envoyer un évêque, même de sa province, soit à Rome ou autre part, sans ordre du roi, ni de sortir lui-même du royaume sans sa permission.

47o Le quarante-deuxième opuscule de notre archevêque n'est autre que la seconde lettre du roi Charles le Chauve au pape Adrien II. Hincmar l'écrivit au nom de ce prince. Cet opuscule, dans l'édition [Col. 0028D] des oeuvres d'Hincmar, est compté pour le quarante-troisième, quoiqu'il ne soit réellement que le quarante-deuxième. Mais la faute n'a influé que sur l'opuscule suivant, et a été corrigee à celui qui vient immédiatement après, et qui se trouve sous le nombre qui lui convient. Le quarante-troisième, qui, pour la raison qu'on vient de dire, est marqué le quarante-quatrième, est une lettre adressée à Advence, évêque de Metz, dans laquelle Hincmar fait un détail curieux de la cérémonie de l'ordination des archevêques et des évêques.

48o On a dans le quarante-quatrième opuscule un traité touchant les droits des métropolitains, adressé à tous les évêques. Hincmar le composa à l'occasion d'Ansegise, archevêque de Sens, que le [Col. 0029A] pape Jean VIII avait établi, en 876, son vicaire en Gaule et en Germanie. Le but de l'écrit est de montrer que les nouvelles prétentions de ces vicaires du pape ne doivent point préjudicier aux anciens droits des métropolitains. L'auteur n'oublie pas d'y rehausser ceux de l'Eglise de Reims.

49o L'opuscule qui suit est une réponse à la consultation d'un évêque touchant la translation d'Actard, évêque de Nantes, au siége métropolitain de Tours. Quoiqu'Hincmar y eût consenti au concile de Donzi, et qu'il en eùt écrit en conséquence au pape Adrien, il ne laisse pas de la combattre dans l'écrit dont il est ici question, et dans lequel il donne d'abord des raisons contre les translations en général d'un siége à un autre.

50o On peut regarder le quarante-sixième opuscule comme un des écrits les plus utiles de notre prélat, quoiqu'il soit assez succinct. C'est un traité des devoirs d'un évêque, tant par rapport au temporel qu'au spirituel, dans lequel il parle aussi des usurpations [Col. 0029B] des biens ecclésiastiques. Ce qu'il dit sur la fin touchant ceux de l'église de Beauvais montre qu'elle n'avait point encore d'évêque légitime, et que ce traite fut écrit après la mort d'Odon, en 881, lors de l'intrusion d'Odacre.

51o Le quarante-septième opuscule est une longue lettre au Pape Jean VIII, sur les appellations des évêques et des prêtres au Saint-Siége, qui devenaient alors fort fréquentes dans le royaume. Cette lettre est écrite au nom de Charles le Chauve, alors empereur.

52o Dans l'opuscule qui suit, intitulé Des Prêtres criminels, etc., Hincmar nous donne un recueil de lois ecclésiastiques et civiles, à commencer par les capitulaires de nos rois, touchant les accusations et les jugements de ces prêtres. Il y discute ce qui regarde les personnes qui les peuvent accuser, la qualité, le nombre des témoins, le juge devant lequel on peut porter l'accusation, les sujets sur lesquels [Col. 0029C] elle peut tomber, la manière dont ces prêtres doivent se purger, lorsqu'il n'y a ni preuves ni témoins contre eux. Il y montre la fausseté d'un décret tiré des Actes du pape saint Silvestre, qui tend à établir qu'un clerc ne peut ètre accusé par un laïque, ni un clerc supérieur par un clerc inférieur. Il emploie le quarante-neuvième opuscule à faire des maximes générales qu'il a établies dans l'opuscule précédent, une application à un sujet particulier. Il s'y agit de quelle manière on doit discuter et juger définitivement la cause d'un prêtre nommé Theutfride, qui avait volé des ornements d'église.

53o Des douze opuscules d'Hincmar dont il nous reste à rendre compte, et qui avec les précédents font le nombre de soixante-un, la plupart sont de très-courtes lettres, où il n'y a rien de fort intéressant. On a dans le cinquantième l'histoire de la vision qu'un nommé Bernold, du diocèse de Reims, eut à la suite d'une maladie mortelle, quelque temps après [Col. 0029D] la mort de Charles le Chauve, et qu'il raconta à son confesseur, de qui Hincmar l'avait apprise. Il en adresse la relation à tous les fidèles, en les exhortant à être toujours en crainte pendant cette vie touchant leur état après leur mort, et à ne pas négliger les remèdes que Dieu nous a préparés. Cette vision, au reste, est de même nature à peu près que celle de Wetin de Richenou.

La lettre qui suit l'histoire de cette vision a été écrite pour engager Odon, évêque de Beauvais, à répondre aux reproches des Grecs schismatiques. On a dans l'opuscule cinquante-deuxième la sentence d'excommunication qu'Hincmar prononça contre Odacre, lorsqu'il y avait déjà plus d'un an que durait son intrusion dans le siége de Beauvais. Le cinquante-huitième opuscule roule sur des mysticités tirées des nombres, pour rendre raison de la qualification de mystique qu'Hincmar, dans un de ses écrits, avait donnée au concile de Nicée. Il est étonnant [Col. 0030A] qu'un prélat aussi occupé se soit amusé à de semblables minuties; et il ne l'est pas moins qu'il eût ainsi qualifié ce concile sur les raisons qu'il allègue. L'opuscule suivant est plus sérieux. Hincmar y donne son avis sur la pénitence qu'on devait imposer à Pepin, fils de Pepin roi d'Aquitaine, et neveu de Charles le Chauve, qui, bien que moine, s'était joint aux Normands et avait embrassé leur religion. Deux des opuscules précédents, qui sont deux lettres synodales, la première fort courte, ont été réimprimés dans le recueil général des Conciles.

A la fin des opuscules d'Hincmar, son éditeur a publié une lettre que Pardule, évêque de Laon, lui a écrite, pour le congratuler sur le recouvrement de sa santé. Elle est curieuse pour le détail où entre l'auteur, des aliments qu'il lui prescrit pour l'entretenir. Il ne nous reste point que nous sachions, autre chose de Pardule, sinon des fragments d'une autre lettre à Amolon de Lyon, rapportés et réfutés [Col. 0030B] par saint Remi son successeur.

Le P. Sirmond termine l'édition des Oeuvres d'Hincmar par quelques fragments considérables de plusieurs de ses lettres à différentes personnes, que lui a fournis l'historien Flodoard. Après avoir donné en détail une notice de toutes les pièces que contient cette édition, il est de notre dessein de rendre compte de celles qui ne s'y trouvent pas et qui appartiennent à notre prélat.

54o Il y a de lui, dans la Collection générale des conciles, une lettre sur le Baptême, adressée aux prêtres de son diocèse, pour les instruire de ce qui regarde ce sacrement et les cérémonies qui l'accompagnent. C'est un traité à peu près semblable à ceux qu'on avait vus paraître sous le règne de Charlemagne, pour répondre aux questions proposées par ce prince sur le même sujet.

55o On ne doute point que la longue lettre synodale du concile de Tousi, en 860, ne soit l'ouvrage d'Hincmar. Elle est adressée à tous les fidèles, pour [Col. 0030C] les instruire de la nature des biens consacrés à Dieu; les détourner des usurpations qui s'en faisaient alors en tant de manières, et leur inspirer de l'horreur pour toutes sortes de pillages en général.

56o On conjecture que la lettre écrite au pape Nicolas Ier au nom de Charles le Chauve, dans laquelle il lui fait l'histoire de la déposition d'Ebbon de Reims et de ses suites, est de la façon d'Hincmar. La conjecture est fondée sur ce que le P. Sirmond assure l'avoir trouvée à la suite de plusieurs onvrages de ce prélat, dans deux manuscrits, l'un de Notre-Dame de Laon, l'autre de saint Laurent de Liége. Mais, outre qu'on n'y reconnaît point le style de notre archevêque, il est hors de doute qu'il ne se serait pas exprimé sur l'affaire d'Ebbon de la manière que fait le véritable auteur de la lettre.

57o On a déjà fait l'énumération de plusieurs écrits d'Hincmar de Reims contre Hincmar de Laon, son neveu. En voici encore d'autres qu'il publia dans le [Col. 0030D] cours de cette même affaire: 1o une longue requête, dans laquelle il expose ses plaintes et ses griefs contre cet infortuné prélat, et qui fut présentée et lue au concile de Douzi, en 871. Elle est comprise en trentecinq chapitres, sans compter la conclusion, où l'auteur montre que, malgré l'appel interjeté au Saint-Siége, on peut juger et prononcer sentence définitive; 2o la lettre synodale du même concile au Pape Adrien II, dans laquelle on aperçoit tout le génie de notre archevêque, président du concile, dont la sentence contre son neveu est encore l'ouvrage; 3o une lettre particulière au mème Pape, dans laquelle il lui annonce d'abord, pour lui faire sa cour, qu'il a consenti à la translation d'Actard au siége métropolitain de Tours, et lui rend ensuite compte de la cause d'Hincmar, son neveu. Il y a beaucoup d'apparence que la plainte que Charles le Chauve rendit au même concile contre cet évêque, est aussi de la façon de notre prélat. Au moins le style en est-il fort semblable [Col. 0031A] à celui de ses autres écrits. Toutes ces pièces font la principale partie des Actes du concile de Douzi.

58o Il y a encore de notre archevêque quatre opuscules ou mémoires présentés au roi Charles le Chauve, à l'occasion de la saisie des biens de l'évêché de Laon. Le premier de ces mémoires n'est autre que le vingt-unième opuscule d'Hincmar de Reims, dont nous avons donné une notice suffisante à l'article 35 du dénombrement de ses écrits. Les trois suivants sont à l'appui du premier, et tous les quatre en faveur du différend qu'avait Hincmar de Laon avec le roi. Dès 1658, le P. Cellot les fit imprimer, avec deux autres petites pièces de l'évêque de Laon sur le même sujet, à la fin des Actes du concile de Douzi. Le tout est illustré des notes de la façon de l'éditeur, et a été réimprimé de la sorte dans la Collection générale des conciles. Un an avant le P. Cellot, dom Luc d'Acheri, avait publié le quatrième mémoire sous le titre de lettre au roi Charles.

[Col. 0031B] 59o A la suite de ces mémoires, dans le même recueil, on a publié huit lettres, presque toutes trèsprolixes, de notre archevêque, qui avaient échappé aux recherches de ses éditeurs. Elles ont été tirées d'un manuscrit du Vatican par les soins de M. Holstenius, et peuvent servir à mieux entendre ce qui se passa aux conciles de Verberie, d'Attigni et de Douzi, par rapport à la grande affaire des deux Hincmar. Les quatre premières, deux desquelles sont adressées au clergé de Laon, roulent sur l'interdit qu'y avait jeté l'évêque et sur ses suites. Les autres sont écrites à ce prélat, à qui l'oncle fait de vifs reproches dans les quatre dernières, nommément dans la huitième, qui est la plus longue de toutes, et une réponse à une autre de la part du neveu, qui paraît avoir vivement piqué l'oncle. On y lit diverses choses qui ne font honneur ni à l'oncle ni au neveu. La septième peut être de quelque utilité pour l'histoire de l'église de Laon; on y trouve la succession de ses [Col. 0031C] évêques depuis Genebaud jusqu'à Hincmar. Ces huit lettres furent écrites dans le cours des années 869 et 870. On y a joint la relation de ce qui se passa entre l'oncle et le neveu, depuis l'époque de l'écrit de notre archevêque, compris en 55 capitules, dont on a parlé, jusqu'au 18 juillet 870, telle qu'elle se trouve dans le manuscrit du Vatican, à la suite de ces mêmes capitules. On ignore, au reste, qui est l'auteur de cette relation. M. Eccard, croyant que ces huit lettres n'avaient jamais été imprimées, les a publiées comme anecdotes au second volume de son Corps d'historiens, p. 375-430.

60o Le P. Sirmond, dans sa savante dissertation sur l'élection et l'ordination des évêques en ces temps-là, imprimée à la suite des écrits dont on vient de faire le dénombrement, nous a donné cinq lettres d'Hincmar sur le même sujet, déjà publiées par M. des Cordes. Celle qui concerne l'ordination d'Hedenulfe, évêque, adressée au clergé et au peuple de cette église, en date de l'année 877, et signée de [Col. 0031D] sept suffragants de Reims, est considérable et mérite d'être lue. M. Baluze a fait réimprimer les quatre premières à la suite des capitulaires de nos rois.

61o Il faut aussi compter entre les écrits d'Hincmar les Actes du concile de Fismes, tenu en 881. Outre que notre archevêque présida à cette assemblée, ce qui nous en reste porte tous les caractères de son érudition et de son génie.

62o Surius nous a donné, sous le nom d'Hincmar, une très ample Vie de saint Remi, évêque de Reims, avec l'histoire de deux de ses translations. Notre prélat est nommé avec ses titres ordinaires, à la tête de la préface, qu'il adresse aux curés de son diocèse; et Flodoard fait mention d'une de ses lettres à Louis, roi de Germanie, touchant cette Vie et les miracles [Col. 0032A] qu'elle contient. Sigebert et l'anonyme de Molk reconnaissent qu'Hincmar est auteur d'une Vie du même saint; et ce que le premier nous apprend de cet écrit montre que c'est le même qu'on a dans Surius. Outre l'abrégé de l'ancienne Vie de saint Remi, par Fortunat de Poitiers, sur lequel, dit Sigebert, Hincmar travailla, il fit encore entrer dans celle de sa façon non-seulement tout ce que lui fournirent sur son sujet les histoires précédentes et les divers mémoires particuliers, mais encore ce qu'en publiait la tradition de son temps.

Tous les habiles critiques conviennent que cet ouvrage d'Hincmar ne répond aucunement à sa réputation. C'est une longue suite de paroles qui ne disent rien de fort solide. Les faits, qui sont l'essentiel de l'histoire, y sont rares et peu certains, pour ne pas dire la plupart suspects, à cause de l'éloignement où était l'auteur. Les épisodes y sont fréquents et les citations encore davantage et presque tonjours hors d'oeuvre. Un si riche sujet touché d'une manière [Col. 0032B] aussi imparfaite, montre qu'Hincmar, avec tout son savoir, n'avait ni le génie ni le talent nécessaire pour écrire l'histoire.

63o Outre l'écrit précédent, Mosander, continuateur de Surius, a publié un éloge de saint Remi, par Hincmar, qui n'est proprement qu'un tissu de moralités et d'applications de l'Ecriture, dont la justesse n'est pas la qualité dominante. Cette pièce nous paraît être la même que Surius témoigne avoir lue dans quelques manuscrits, à la suite de la Vie dont on a parlé, mais qu'il n'a pas jugé à propos de faire imprimer. Il semble même qu'elle faisait originairement partie de cette même Vie. Il est au moins vrai que le début suppose que c'est une suite de quelque ouvrage. Bollandus n'a rien publié de ces deux pièces au 13 janvier, jour de la mort de saint Remi. Le P. Sirmond n'a rien fait entrer non plus dans le recueil des Oeuvres de notre archevêque.

64o [(a) 1Kb] On produit encore sous son nom une lettre [Col. 0032C] fameuse à Charles le Chauve, au sujet de la Vie de saint Denys l'Aréopagite, écrite en grec par Méthodius, comme l'on prétend, et traduite en latin par Anastase le Bibliothécaire. On a voulu faire croire que cette lettre était de l'année 876 ou 877, puisqu'elle donne à Charles le Chauve le titre d'empereur. Le but de l'auteur est d'appuyer l'opinion d'Hilduin touchant l'aréopagitisme de saint Denys, évêque de Paris, laquelle, malgré les écrits de cet abbé pour l'établir, souffrait contradiction. Les preuves qu'il apporte pour confirmer ce sentiment sont prises du nouvel écrit de Méthodius et des Actes de saint Sanctin, qui, selon cet écrivain, le favorisaient ouvertement. Et pour donner plus de force à ce qu'il avance, il dit qu'il envoyait au roi ces Actes qu'il avait autrefois transcrits et corrigés de sa main. Il nous apprend, à cette occasion, qu'ils avaient été déterrés dans la petite abbaye de Saint-Sanctin par Wandelmar qui, après avoir appris le chant sous Teugaire à Saint-Denys, l'avait enseigné dans l'église [Col. 0032D] de Meaux, et à qui l'évêque Hucbert avait donné cette petite abbaye à titre de bénéfice. Mais les savants sont aujourd'hui persuadés que cette lettre est supposée, et M. l'abbé le Beuf en donne quelques preuves.

Dom Mabillon qui la regardait comme étant d'Hincmar, et qui croyait qu'elle n'avait pas été tirée de l'obscurité, l'a fait imprimer en deux endroits de ses ouvrages. Elle ne se trouve point, il est vrai, dans les recueils des écrits d'Hincmar, mais Surius l'avait publiée au 9 octobre, et, d'après lui M. de Launoy, à la suite de son jugement sur les Aréopagitiques d'Hilduin, avec des observations critiques de sa façon. Après tout, l'édition qu'en a répétée dom Mabillon, n'est point inutile. On en tire que la lettre finit à ces mots: magis splendescit in lucem. Le reste, [Col. 0033A] qui se lit dans Surius et dans M. de Launoy, est une addition faite par quelque autre partisan de l'aréopagitisme de saint Denys. C'est principalement sur cette addition que roule la censure de M. de Launoy, et qu'on fonde la prétendue histoire de saint Sanctin. On ne saurait dire au juste d'où l'auteur a pris ce qu'il y débite; si c'est des Actes du saint qu'il envoyait à Charles le Chauve, ou de quelque autre monument. Mais on peut assurer, sur l'idée que l'imposteur nous en donne lui-même, que cette addition n'est point la même chose que ces Actes.

65o M. Baluze, ayant recouvré une lettre d'Hincmar qui avait échappé à tous ses éditeurs, l'a publiée au septième tome de ses Miscellanea. Elle est écrite au roi Louis, fils de Louis le Bègue, tant au nom de notre archevêque que des autres prélats alors assemblés au concile de Fismes, au sujet de l'élection d'un évêque pour remplir le siége de Beauvais. Hincmar dans la première partie de cette lettre, qui est une réponse à une de celles du roi, relève l'hérésie où [Col. 0033B] le scribe de la lettre était tombé, peut-être par inadvertance, en admettant deux personnes en Jésus-Christ.

66o Pour ne rien omettre de ce qui nous reste des écrits d'Hincmar, nous ajouterons à tous ceux dont on vient de lire le catalogue, la profession de foi qu'il fit à son ordination, et qu'il envoya ensuite à Rome pour avoir le pallium. Quoique succincte, elle comprend tout ce qu'on peut exiger d'un métropolitain en pareil cas. Dom Marlot l'a fait entrer dans l'Histoire de notre prélat.

67o On a dit qu'Hincmar se mêlait quelquefois de versification, et l'on a déjà indiqué les poésies de sa façon qui se trouvent jointes à ses écrits en prose. Outre celles-là, il y a encore quelques autres petites pièces de vers qui lui appartiennent. 1o L'épitaphe de saint Remi, en trente-deux vers élegiaques, qui se trouve dans Flodoard et dans Surius, à la suite de la Vie du même saint par notre prélat. 2o L'épitaphe [Col. 0033C] de l'archevêque Tilpin. 3o La sienne propre, telle que nous l'avons donnée après l'avoir tirée de Flodoard. 4o Quelques vers héroïques et élégiaques pour orner l'autel de la Vierge, qu'il avait fait renouveler dans sa cathédrale. 5o Quelques autres vers, gravés près du tombeau de saint Remi. Toutes ces petites poésies ne se distinguent en rien des autres pièces de ce temps-là.

68o Deux savants modernes, M. l'abbé le Beuf dans ses Dissertations et Eclaircissements sur l'Histoire de France, et Mgr. l'évêque de la Ravalière, dans un écrit imprimé dans le Mercure de décembre 1736, et dans deux lettres qui ont paru les années suivantes 1737 et 1738, soutiennent qu'Hincmar est auteur de la dernière partie des Annales dites des Saint-Bertin, c'est-à-dire de cette portion qui reprend l'histoire à l'année 861 et la conduit jusqu'à la fin de 882. Il faut avouer qu'ils ont assez bien réussi à y faire sentir le caractère et le génie de ce prélat; et nous souscririons [Col. 0033D] volontiers à leur sentiment, si nous n'étions arrêtés par diverses difficultés qui méritent attention.

L'on ne peut en effet attribuer à Hincmar cette suite d'Annales sans lui supposer deux vices horribles: une haine implacable contre de pieux évêques, qu'il aurait calomniés publiquement, et un amourpropre excessif, qui l'aurait porté à se louer soimême en décriant ses adversaires. Les preuves de ceci se tirent de l'écrit même en question. L'auteur affecte de le commencer par la mort de saint Prudence, évêque de Troyes, pour avoir occasion de le traduire comme un défenseur outré de l'hérésie dont on chargeait Gothescale, comme un prélat plein de fiel et d'animosité contre ses collègues dans l'épiscopat, enfin comme un auteur qui n'avait composé que des ouvrages remplis de contradictions et contraires à la foi commune de l'Eglise. Calomnies d'autant plus atroces qu'elles étaient moins fondées, et d'autant [Col. 0034A] plus scandaleuses qu'elles tombaient plus directement sur un saint évêque déjà jugé par le souverain juge. De saint Prudence l'annaliste passe à Rothade, évêque de Soissons, qu'il représente comme le plus insensé des hommes, singularis amentiae; comme un autre Pharaon pour son endurcissement; en un mot, comme une bête féroce plutôt qu'un homme. Il est néanmoins constant, comme on l'a vu, que Rothade fut pleinement justifié à Rome sans qu'Hincmar, son accusateur et son juge, osât s'y présenter ni y envoyer personne pour soutenir ses accusations, et qu'il fut ensuite rétabli avec honneur dans son siége. Après ce début, qui fait horreur, l'annaliste est perpétuellement attentif à faire paraître Hincmar sur la scène et à exalter ses moindres actions. Il semble qu'il n'ait entrepris son ouvrage qu'à ce dessein.

Ce n'est pas encore tout. Il est hors de contestation que ce qu'on lit sur l'année 882, et qui termine ces Annales, telles que les Duchesne les ont publiées, est de la même main que les articles précédents, [Col. 0034B] sans qu'on y aperçoive le moindre indice d'addition faite après coup. Or il est constant que ce dernier article contient des événements qui n'arrivèrent qu'après la mort d'Hincmar. Telle est la protection singulière que Dieu accorda à la ville de Reims, en la préservant de la fureur des Normands, dont la crainte avait fait fuir Hincmar dans le lieu où il mourut; tel est l'avantage que le roi Carloman remporta sur ces barbares; telle est enfin leur retraite, après les conventions faites avec eux, et rapportées en détail par l'annaliste de Metz sur l'an 884.

D'ailleurs l'auteur dont il s'agit, annonçant la fuite de notre archevêque à Epernai, parle de cette ville avec la même indifference qu'un autre continuateur des mêmes Annales parle de l'abbaye de Saint-Bertin, in quadam villa. Hincmar se serait-il ainsi exprimé en parlant d'un lieu où il fut quelque temps malade et où il mourut? Ajoutons une dernière réflexion qui appuie les précédentes. Est-il croyable [Col. 0034C] qu'un homme qui se trouve obligé à fuir précipitamment, et déjà attaqué de la maladie dont il meurt, s'avise dans ces extrémités, où il a tant d'autres choses beaucoup plus importantes à faire, de marquer ces minuties dans des Annales, comme on les lit dans celles dont il est ici question?

Voilà les difficultés qui nous paraissent suffisantes pour refuser à Hincmar cette portion d'ouvrage. Mais elles seront levées ces difficultés, et tout s'accordera, en attribuant l'écrit à quelqu'un de ses élèves et de ses plus zélés partisans, homme habile d'ailleurs et versé comme son maître dans le droit canon, qui aura entrepris et exécuté cette suite d'Annales de la manière qu'elle l'est pour faire sa cour à ce prélat, et qui n'en ayant pas tiré de son vivant ce qu'il en espérait, aura négligé ou même dédaigné d'y marquer sa mort.

Casimir Oudin et Cave, d'après lui, ont voulu transporter à Hincmar l'honneur d'un petit poëme intitulé: [Col. 0034D] De fonte vitae, et publié par le premier de ces deux savants. Mais cet écrit appartient à Audrade, chorévêque de Sens, à qui ils prétendent qu'Hincmar l'adressait.



§ II.---Scripta deperdita.

En quelque quantité que soient les écrits qui nous restent d'Hincmar, ceux qu'on a négligé de nous conserver, ou qu'on n'a pas encore tirés de l'obscurité des bibliothèques, sont encore en plus grand nombre. C'est de quoi va convaincre l'énumération que nous allons faire de ceux de cette classe dont on a quelque connaissance.

1o De tous ceux qu'il composa contre la doctrine de Gothescalc, nous n'avons point celui qu'il lui adressa à lui-même, au sujet de plusieurs passages des Pères, nommément de saint Prosper, qu'il n'entendait pas, comme le prétendait Hincmar, et que celui-ci lui expliquait à sa manière par d'autres passages [Col. 0035A] de saint Augustin et d'autres Pères [(a) 1Kb] . Outre cette discussion, l'auteur entreprenait d'y établir l'unité de prédestination à l'égard des bons seulement, et de montrer que Dieu ne fait que prévoir les méchants sans les prédestiner. Ces matières, traitées par un auteur aussi diffus que l'était Hincmar, devaient produire un grand volume.

2o Notre prélat, voyant que malgré tous ses soins plusieurs prenaient le parti de Gothescalc, écrivit un traité aux reclus de son diocèse pour les précautionner contre sa doctrine. Ce fut vers la fin de l'an 849, ou au commencement de 850 qu'il y mit la main; et dès le mois de mars de cette dernière année, il l'envoya à Raban, archevêque de Mayence. Il y joignit les écrits qu'on avait dès lors publiés contre leurs sentiments: ceux de saint Prudence de Troyes, de Ratramne, et la plus ample profession de Gothescalc. Ce traité d'Hincmar aux reclus n'est point venu jusqu'à nous.

3o Il nous manque aussi la lettre dont il l'accompagna, [Col. 0035B] et qui paraît avoir été de quelque étendue [(b) 1Kb] , pui qu'il l'employait en partie à rapporter des passages de plusieurs Pères touchant les mystère, de la Trinité et de la prédestination, sur lesquels il priait Raban de lui donner des éclaircissements. Raban y répondit par une autre fort longue lettre, qui a eu un sort plus heureux que celle d'Hincmar. Notre archevêque nous apprenait dans la sienne, entre autres choses, que Raban était alors le seul des disciples d'Alcuin qui fût au monde.

4o On a aussi perdu plusieurs autres letres au sujet de Gothescalc et de a doctrine, qu'Hincmar avait écrites, tant au même Raban et Amolon, archevêque de Lyon, qu'à Rothade, êveque de Soissons et a saint Prudence de Troyes [(c) 1Kb] . Il ne nous en reste que la notice succincte que nous en donne Flodoard, et ce qu'on en trouve dans la réfutation que saint Remi de Lyon fit de celle à Amolon, son prédécesseur.

5o Outre les traités précédents et les lettres particulières, [Col. 0035C] qui valaient des traités entiers, Hincmar composa un grand ouvrage, volumen ingens, divisé en trois livres et dédié à Charles le Chauve [(d) 1Kb] . De cet ouvrage, dans lequel l'auteur traitait de la prédestination et du libre arbitre contre ses adversaires, nommément encore Ratramne, moine de Corbie, il ne nous reste que l'épître dédicatoire que Flodoard nous a conservce, et que le P. Sirmond a fait reimprimer à la tête de l'édition des Oeuvres d'Hincmar. Cette épître, jointe à celle par laquelle l'auteur adresse au même prince l'autre ouvrage qui nous reste sur le même sujet, nous apprend en quel temps et à quelle occasion fut compose celui dont il s'agit ici. Après le concile de Valence, en 855, Remi, archevêque de Lyon, qui y avait présidé, en porta les canons à l'empereur Lothaire, à qui la ville de Lyon obéissait. Il y joignit les dix-neuf articles de Jean Scot, condamnés dans ce concile, et les deux traités qu il avait faits, l'un contre les trois lettres, l'autre [Col. 0035D] De la vérité de l'Ecriture, et pria Lothaire d'envoyer tous ces écrits à Charles le Chauve, son frère. Celuici, les ayant reçus à Verberie de la main d'Ebbon, évêque de Grenoble, que Lothaire en avait chargé avant de mourir, les remit à Hincmar au mois de septembre 856, lorsqu'ils étaient à Neaufle, maison de l'archevêque de Rouen. Ce fut donc pour y répondre, et pour réfuter aussi le traité de Ratramne sur la même matière, comme nous l'apprend Flodoard, que notre prélat entreprit l'ouvrage en question.

La manière dont il l'exécuta, et qu'il l'explique lui-même, a fait juger a M. l'abbé Fleuri, cet historien si sage et si judicieux, qu'Hincmar y avait apporté plus d'artifice que de bonne foi [(e) 1Kb] . Il prétend [Col. 0036A] en effet n'avoir eu jusque-là aucune connaissance des dix-neuf articles de Jean Scot, et n'avoir pu même en découvrir l'auteur. On a VII cependant que ce fut lui-même, avec Pardule de Laon, qui engagea cet écrivain à prendre la plume, et que celni-ci leur dédia son ouvrage. Parlant des canons du concile de Valence, il les qualifie décrets synodaux, et les regarde comme l'oeuvre d'une assembl'ée d'archevêques et d'évêques distingués par leur mérite, oeuvre à laquelle Ebbon de Grenoble, contre qui il paraît irrité, et sur l'histoire duquel il s'étend un peu, avait eu la part principale. Néanmoins il se dissimule à lui-même que ces canonus soient réeliement du concile de Valence. C'est ce qui le porte à dire que, ne sacbant à qui il a affaire, il adresse sa réponse au roi Charles, qui lui avait remis les écrits qu'il entreprend de réfuter. Il avoue toutefois que ce concile avait condamné ses quatre articles de Quiercy; mais il se plaint qu'on ne les avait pas insérés dans le décret du concile, et qu'on l'avait condamné sans l'entendre.

[Col. 0036B] 6o Hincmar traitait encore de la grâce et de la prédestination dans un poëme que Flodoard nous donne pour un excellent ouvrage, opus quoddam egregium. Il y discutait aussi ce qui regarde le mystère de l'Eucharistie, la vision de Dieu, l'origine de l'âme et la foi de la Trinité. Le poëme était intitulé: le Mets de Salomon, Ferculum Salomonis, et dédié au roi Charles le Chauve. L'auteur en ayant donné la lecture à Pardule, lui ecrivit ensuite pour le prier de lui en dire son sentiment, avant que de le présenter au prince. On y comptait quatre cent quarante-six vers élégiaques, sans y comprendre la préface, qui en contenait vingt-quatre. De tout cet ouvrage il ne nous reste que douze vers, rapportés par Durand, abbé de Troarn, et réimprimés parmi les fragments de notre prélat, qui y établit clairement les dogmes de la presence réelle et de la transsubstantiation. On a parlé plus haut de l'explication mystique qu'il [Col. 0036C] donna de ce poëme, et qui termine le premier volume de ses Oeuvres.

7o Outre le traité qui nous reste sur le Trina Deitas, et dont on a aussi parlé, Hincmar en composa encore un autre sur le même sujet [(f) 1Kb] . Celui-ci était dédié à Charles le Chauve; mais on a négligé de nous le conserver.

8o Parmi ceux qu'on nous a transmis, on a fait mention d'une lettre apologétique d'Hincmar au pape Nicolas Ier, pour justifier sa conduite. Il adressa encore au même pontife un autre écrit, que nous n'avons plus, et que nous ne connaissons que par Flodoard. Notre prélat y faisait sa profession de foi et son apologie contre l'erreur qu'il imputait à Gothescalc, et s'attachait à montrer que de là dépendait la conservation de la foi orthodoxe.

9o Il ne faut pas confondre ces écrits apologétiques avec un autre qu'Hincmar composa apres le concile de Troyes, pour se justifier dés accusations dont on [Col. 0036D] le chargeait auprès du Pape Jean VIII, sur ce qu'il rejetait l'autorité des décrétales [(g) 1Kb] . Il y montrait, comme il l'avait déjà exposé dans ce concile, qu'il les recevait avec la discrétion convenable, c'est-à-dire autant qu'elles avaient été reçues et approuvées par les conciles. Il y discutait aussi ce qui s'était passé dans la grande affaire d'Hincmar de Laon; comment il avait été déposé et ensuite rétabli; comment Hédenulfe avait été ordonné en sa place et confirmé par le Pape. Hincmar, dans le même ouvrage, se justifiait encore de la calomnie dont on le chargeait auprès du même pape, comme s'il avait prétendu que la dignité du Pontife romain ne fût pas au-dessus de la sienne. A tout cela il joignait certains éclaircissements [Col. 0037A] au sujet de Carloman, et d'autres divers objets qui avaient servi de prétexte à l'accuser. Il finissait ce grand ouvrage par déclarer qu'il lui serait aussi facile de se laver de toutes les autres calomnies dont on le couvrait; mais qu'il refusait de le faire, pour ne pas paraître repousser des injures par d'autres injures, persuadé qu'il y avait plus de gloire à mépriser ses calomniateurs qu'à les vaincre par ses réponses.

10o Entre les six à sept lettres de notre archevêque au pape Léon IV qui sont perdues, il y'avait une consultation importante [(a) 1Kb] . Elle roulait sur les chorévèques, qui s'émancipaient de conférer la confirmation, et qui, à la mort de l'évêque, faisaient toutes les autres fonctions épiscopales, ce qu'Hincmar regardait comme autant d'abus. Il parlait aussi au Pape, dans le même écrit, des clercs qu'Ebbon, son prédécesseur, avait ordonnés.

11o Il adressa à Charles le Chauve un recueil où il avait réuni grand nombre d'autorités touchant les [Col. 0037B] églises et les chapelles, pour l'opposer à ce que saint Prudence de Troyes avait établi à ce sujet [(b) 1Kb] .

12o Hincmar composa encore pour l'instruction du même prince un traité qu'il intitula Des douze abus. C'était un tissu des passages des Pères et des constitutions que les rois, ses prédécesseurs avaient publiées. Il avait soin de rappeler au prince dans cet écrit le souvenir des promesses qu'il avait faites avant la cérémonie de son sacre, tant aux grands du royaume qu'aux évêques. Nous avons parmi les ouvrages supposés à saint Cyprien et à saint Augustin, un traité qui porte le même titre. Mais ce n'est point assurément celui d'Hincmar. Outre qu'on n'y aperçoit point sa manière diffuse d'écrire, l'auteur n'y emploie que l'autorité des livres sacrés.

13o Il nous reste, comme on l'a vu, plusieurs autres instructions que notre prélat avait faites en faveur des princes régnants. Mais on en a perdu quelques autres qui paraissent avoir été considérables, suivant [Col. 0037C] l'idée qu'on nous en donne [(c) 1Kb] . Nous n'avons point celle qu'il adressa à Charles le Chauve, où, après lui avoir appris ce que l'empereur Lothaire son frère faisait à Rome, et quand il reviendrait en France, il lui prescrivait la conduite qu'il devait tenir envers Dieu et à l'égard des hommes. Il y donnait aussi à la reine des avis salutaires, afin qu'elle engageât le prince, son époux, à mener une vie irréprochable et digne d'un roi.

14o On n'a point non plus l'instruction qu'il fit pour Louis le Bègue, immédiatement après la mort de l'empereur Charles, son père, et qui est différente de celle dont nous avons parlé ailleurs [(d) 1Kb] . Il y prescrivait à ce prince de quelle manière il devait se conduire pour bien commencer son règne, lui proposant les exemples de ses prédécesseurs, et lui donnant par articles des avis sur le bon gouvernement, le respect qu'il devait avoir pour l'Eglise, et sur divers autres points intéressants pour lui et pour l'Etat.

[Col. 0037D] 15o Il nous manque encore une autre instruction d'Hincmar à Louis, fils et successeur de Louis le Bègue [(e) 1Kb] . Il s'y agissait de la nature et constitution du conseil qu'un roi doit se former pour qu'il lui soit avantageux; de la manière d'exercer la justice et de rendre ses jugements; des avantages que produit l'observation des règles qu'il prescrivait à cette occasion, et des dommages qu'attire la négligence de les mettre en pratique.

16o Parmi plusieurs lettres qu'Hincmar écrivit à Louis, roi de Germanie, il y en avait une qui méritait [Col. 0038A] le titre de traité sur la manière de prier, et les qualités que doit avoir la prière [(f) 1Kb] . Elle fut écrite en réponse à celle de ce prince, par laquelle il engageait Hincmar à prier et à faire prier par le plus de personnes qu'il lui serait possible, pour le repos de l'âme de l'empereur, son père, qui, lui étant apparu en songe, l'avait coujuré de le délivrer des peines qu'il souffrait.

17o L'écrit qu'Hincmar fit sur le calcul, pour trouver le jour auquel on devait célébrer la fête de Pâques, mérite d'être remarqué [(g) 1Kb] . Dans cet écrit, il faisait quelques observations sur le traité de même nature qu'avait composé l'abbé saint Adalhard.

18o Hincmar écrivit quelques lettres à Eberard ou Evrard, comte de Frioul, entre lesquelles il y en avait une qui pouvait passer pour un traité de piété [(h) 1Kb] . L'auteur, après avoir loué la conduite toute chrétienne de ce seigneur, y établissait la nénecessité d'avancer de vertu en vertu, afin de se roidir contre le penchant naturel qui conduit l'homme au vice. Il [Col. 0038B] lui donnait pour principe de chercher à plaire à Dieu en toutes choses; de travailler à donner la paix à l'Eglise; de ne se pas contenter d'exhorter les princes, auprès de qui il avait du crédit, à pratiquer le bien, mais de les y pousser efficacement; de contribuer de son pouvoir à établir la tranquillité publique; de proteger les gens de bien; de résister aux méchants; de veiller avec soin sur lui-même, en pratiquant la tempérance, la justice et la piété chrétienne.

19o On peut aussi regarder comme un autre traité de piété, ou une instruction chrétienne, la grande lettre que notre prélat écrivit à Roric, l'un des chefs des Normands, après qu'il se fut converti à la foi, et qu'il eut reçu le saint baptême [(i) 1Kb] .

20o Hincmar, à la prière de ses collegues dans l'épiscopat, avait fait aussi un traité sur le culte des images, tant celles du Sauveur que des saints [(j) 1Kb] . L'epilogue de ce traité était en vers.

[Col. 0038C] 21o Il en avait composé un autre [(k) 1Kb] pour répondre à la question d'une certaine personne qui lui avait demandé pourquoi les baptisés qui ne sont ni prêtres ni diacres, et qui ont le malheur de tomber dans l'apostasie, reçoivent une secònde fois l'imposition des mains de l'évêque lorsqu'ils viennent à la pénitence.

22o Outre ce qu'il disait des principaux mystères de notre rédemption, dans son poëme Ferculum Salomonis, il fit un écrit particulier, en prose, sur le même sujet, qu'il adressa à un archevêque de ses amis.

23o Flodoard, qui entre dans un grand détail des écrits perdus de notre archevêque, ne fait aucune mention de celui qu'il adressa à l'Eglise de Ravenne [(l) 1Kb] . Mais on sait d'ailleurs qu'il existait encore au XIc siècle, et qu'il était fort connu de Sigebert de Gemblours, qui en fait une mention particulière. L'écrit était pour répondre à la lettre que le [Col. 0038D] clergé de cette Eglise avait écrite à Charles le Chauve touchant les habits des clercs, et que M. des Cordes a fait imprimer parmi les opuscules d'Hincmar.

24o Pour abréger ce qui concerne les écrits perdus ou encore cachés de ce prélat, nous observerons, en général, que Flodoard, qui paraît les avoir eus tous sous les yeux, en fait une enumération où l'on en compte plus de quatre cents, parmi lesquels sont compris la plupart de ceux dont nous avons parlé dans cet article et plusieurs de l'article précédent. [Col. 0039A] Encore cet écrivain a-t-il soin d'avertir qu'il en a omis plusieurs, comme on l'a pu remarquer dans le cataloque que nous avons donne de ceux qui nous restent. Il s'est particulièrement attaché à nous faire connaître les lettres d'Hincmar, qu'il regardait comme importantes. Elles l'étaient en effet pour la plupart, suivant l'idée qu'il nous en a laissée. Et si l'on pouvait réussir à les recouvrer, on y trouverait quantité de choses intéressantes pour l'histoire de ce temps-là, tant ecclésiastique que civile; pour la connaissance des coutumes et des usages alors observés, pour la discipline touchant la pénitence, les élections des évêques, la nomination aux cures, la présentation aux bénéfices, la forme des jugements ecclésiastiques, etc.

On a, dans quelques-unes de celles qui nous restent, divers traits sur les devoirs des évêques; mais on en aurait bien davantage dans sept à huit de celles qui sont perdues. Telle est celle qu'il écrivit [Col. 0039B] à Bertufle, archevêque de Trèves, au commencement de son épiscopat [(a) 1Kb] , pour l'instruire de la manière de gouverner son diocèse et sa métropole. Telle est celle qu'il adressa à Hincmar de Laon, son propre neveu, aussitôt après son ordination, pour lui prescrire les règles d'un sage gouvernement. Il donnait aussi de salutaires avis, dans une autre lettre, à Ercanras, évêque de Châlons-sur-Marne, au sujet duquel on lui avait fait de fâcheux rapports. Celle à Guillebert, successeur du précédent, contenait aussi d'excellentes instructions pour un successeur des apôtres. La réponse qu'il fit à Wala ou Walon, évêque de Metz, qui lui avait demandé des avis sur la conduite d'un pasteur, paraît encore avoir été un écrit considérable sur le même sujet. Dans un autre, il entrait dans le détail de la conduite qu'un évêque doit tenir à l'égard des paroisses de la campagne [(b) 1Kb] .



§ III.---De ingenio, eruditione, doctrina Hincmari atque de ejus scribendi modo.
[Col. 0039C]

Ce qu'on a déjà dit d'Hincmar dans l'histoire de sa vie et le catalogue raisonné de ses écrits pourrait suffire pour faire connaître son génie. Mais on en aura une plus juste idée en rapprochant les uns des autres les divers traits qu'on n'en a donnés que séparément. Le lecteur y a pu observer un mélange de bonnes et de mauvaises qualités. C'est ce qui a fait dire au cardinal Bona qu'on aurait de la peine à définir ce qui a prévalu en lui, ou le bien ou le mal: dubio vitiorum ac virtutum temperamento. L'on ne peut en effet le bien connaître qu'en l'envisageant par ces deux faces. D'abord on aperçoit en lui un esprit vif, subtil, pénétrant, étendu, capable des plus grandes choses; une supériorité de connaissances, une régularité dans les moeurs, qui, jointes à l'éminence de sa dignité, le faisaient briller entre [Col. 0039D] les autres prélats de son siècle et lui attiraient le respect des papes et des rois comme des autres. Mais on y découvre en même temps un caractère altier, inflexible, impérieux, rusé, partial, enveloppé, artificieux, entreprenant; une politique qui lui faisait adroitement mettre tout en usage pour venir à bout de ses desseins et de ses entreprises. On n'a point besoin d'autres preuves, pour asseoir ce jugement, que celles qu'on a déjà lues dans le cours de son histoire. C'est cette politique qui le portait à rejeter les décrétales, lorsqu'elles étaient contraires à ses vues, suivant le reproche qu'en faisait à ses confrères le pape Nicolas ler, et à les recevoir, lorsqu'elles lui étaient favorables.

Loup de Ferrières, grand admirateur d'Hincmar, [Col. 0040A] nous le représente (epist. 42) comme un prélat généreux, bienfaisant envers tout le monde; en qui la noblesse des sentiments allait de pair avec une éminente sagesse. C'était véritablement le caractère de cet archevêque à l'égard des personnes qu'il affectionnait; mais par rapport à celles qu'il ne goûtait pas, ou dont il croyait avoir reçu quelque sujet de mécontentement, il ne mettait de bornes à son indignation que par politique. Outre les divers exemples qu'on en a allégués, on peut encore produire celui de saint Prudence de Troyes. Assurément cet évêque était très-éloigné des erreurs de Jean Scot; et néanmoins Hincmar, qui n'était pas content de lui, ne craignait pas de le vouloir faire passer pour complice des excès de ce sophiste [(c) 1Kb] .

Une des excellentes qualités de notre archevêque, que tous les défauts ne sauraient jamais éclipser, fut sa fermeté à soutenir les droits de l'Eglise en général, et ceux de l'Eglise gallicane en particulier. C'est dans ces occasions qu'il ne savait point faire [Col. 0040B] acception des personnes, et qu'il montrait qu'il ne craignait que Dieu seul. Entre plusieurs événements où il signala cette fermeté épiscopale, celui de l'intrusion d'Odacre dans le diocèse de Beauvais suffirait seul pour la faire voir avec tout son brillant. La cour persistait à appuyer l'intrus contre le jugement que les évêques en avaient porté en plein concile. Hincmar s'opposa toujours à cette injustice avec un zèle tout de feu, qui allait jusqu'à la disposition de verser son sang pour la défense de cette cause. De même l'impératrice Richilde ayant expulsé d'Aurigni l'abbesse légitime, pour favoriser l'intrusion d'une ambitieuse, notre prélat lui écrivit avec une vigueur à l'épreuve de tout.

On a vu de quelle manière il faisait parler le roi Charles le Chauve dans les lettres qu'il écrivait aux papes, au nom de ce prince, lorsqu'il s'agissait de maintenir les droits de la royauté et les libertés de l'Eglise de France contre les prétentions de la cour [Col. 0040C] de Rome. Hincmar ne parlait pas avec moins de vigueur dans ces mêmes rencontres, en écrivant en son propre nom. On en a des preuves non équivoques dans sa forte réponse au pape Adrien II, qui voulait l'engager à se séparer de la communion du roi Charles son souverain. Cette vigueur apostolique paraît encore dans tout son jour dans la lettre au même pape contre les fréquentes appellations au Saint-Siége, et dans le traité en faveur des droits des métropolitains contre le privilége que Rome avait accordé à Ansegise, archevêque de Sens [(d) 1Kb] . Cette même vigueur, qui se trouvait soutenue dans Hincmar par l'autorité qu'il avait acquise en France, par son habileté dans le droit canonique et par son ancienneté dans l'épiscopat, lui attira la disgrâce de la cour romaine, qui s'en prenait à lui de toutes les résolutions vigoureuses que les évêques de France formaient dans leurs conciles contre les rescrits de Rome qu'ils n'approuvaient [Col. 0040D] pas. C'est peut-être de la même source qu'étaient venues en partie les dispositions peu favorables du pape Nicolas pour notre archevéque, et dont quelques écrivains romains, nommément le cardinal Baronius, ont hérité en ces derniers temps.

Hincmar savait beaucoup, mais il s'en faut bien que son savoir fût universel. L'Ecriture paraît lui avoir été très-familière; et il la cite fréquemment et sans gêne dans ses ouvrages. Mais il n'en avait point approfondi les mystères et ne la possédait que par mémoire. C'est ce que montre sa manière de l'appliquer: ce qu'il fait à sa fantaisie, sans justesse, et souvent contre le sens naturel du texte sacré. Il avait lu la plupart des Pères, et fait un assez fréquent [Col. 0041A] usage de leur autorité [(a) 1Kb] ; mais il n'avait point étudié ou n'avait pu goûter les sentiments de saint Augustin ni ceux des autres Pères qui pensent comme ce saint docteur.

La science favorite et dominante de notre prélat était celle de la discipline de l'Eglise, qu'il avait puisée dans les canons et les autres écrits des conciles, par une étude sérieuse et journaliere. Il se portait volontiers à écrire sur cette sorte de matières, qui font l'objet de la plupart de ses ouvrages, et avait peine à finir lorsqu'il en traitait: tant il était plein de belles connaissances qu'il avait acquises par cette étude. Il a effectivement réussi à faire entrer dans ses écrits une infinité d'excellentes règles et d'autorités sur le gouvernement de l'Eglise [(b) 1Kb] . Il n'est point d'anciens auteurs où l'on en trouve un aussi grand nombre, si bien établies, et dans lequel on puisse apprendre plus de droit ecclésiastique. Hincmar fit aussi usage de son érudition pour écrire sur des sujets de morale et de piété. [Col. 0041B] Témoin les instructions multipliées qu'il fit pour plusieurs têtes couronnées, pour des archevêques, des évêques; et l'on peut dire, qu'il n'y réussit pas mal pour le temps où il écrivait.

Il est toutefois surprenant de voir qu'un prélat qui savait tant de bonnes choses, et qui était aussi occupé, se soit amusé à traiter sérieusement des questions assez inutiles. Nous entendons parler de ce qu'il a écrit sur les épreuves par l'eau froide et l'eau chaude. Il ne l'est pas moins de le voir donner dans des mysticités insipides et des visions dont quelquesunes sentent la fable la plus grossière. Tels sont, d'une part, les écrits qu'il fit pour expliquer son Ferculum Salomonis, et la qualification de mystique qu'il avait donnée au concile de Nicée. Telle est, de l'autre, la fable de la damnation de Charles Martel en corps et en âme.

On a par là des preuves que l'érudition d'Hincmar était sans goût. Elle avait encore tous les autres défauts [Col. 0041C] fauts de celle de son siècle. Elle était brute, sans choix, sans critique. La plupart de ses ouvrages sont des amas, des compilations d'autorités sans ordre, sans arrangement, où, à force de vouloir faire montre d'une grande mémoire, il a laissé peu de marques de jugement et de justesse d'esprit. Il fait voir son ignorance dans la critique, non-seulement en attribuant à saint Augustin le fameux Hypognosticon, à saint Jérôme l'écrit sur l'Endurcissement de Pharaon, et un sermon sur l'assomption de la sainte Vierge en corps et en âme, mais aussi en rejetant comme apocryphes les écrits de saint Fulgence, sur ce qu'il supposait qu'ils avaient été déclarés tels par le décret du pape Gelase, qui précéda de plusieurs années l'origine des ouvrages de ce Père. Nous taisons les autres traits de meme genre que nous avons rapportés ailleurs, pour parler de ce qui regarde les fausses Décrétales. Hincmar savait qu'elles étaient d'une date fort récente, et inconnues aux siècles qui l'avaient précédé. Cependant il ne [Col. 0041D] put jamais en démêler la supposition, quoiqu'il la sentît fort bien. Il aurait fallu examiner si elles étaient véritablement des anciens papes à qui l'on a prétendu en faire honneur. Mais comme il ignorait les règles de la critique, il ne put entrer dans cette discussion.

Ce défaut de critique lui ayant fait confondre les bons et les mauvais auteurs, il se fit, sur ce plan défectueux, un système de religion qui ne pouvait être exact. On a vu de quelle sorte les conciles et les théologiens de son temps relevèrent les opinions qu'il avait embrassées sur la grâce, la prédestination et le libre arbitre. Quoique cependant il ait beaucoup donné à celui-ci dans ses écrits, il ne laisse [Col. 0042A] pas d'y reconnaître la nécessité d'une grâce prévenante, d'une grâce qui donne le vouloir et le faire, suivant le bon plaisir de Dieu. Mais il ne se contente pas d'enseigner que le libre arbitre a part au bon usage de cette grâce, il met de niveau ces deux agents. C'est peut-être un des motifs qui lui faisaient rejeter les écrits de saint Fulgence et qui l'empêchaient de goûter ceux de saint Augustin, qu'il cite néanmoins souvent, sans l'entendre.

Hincmar au reste paraît avoir pensé sainement sur les autres dogmes de la foi catholique. Il a peu écrit sur ces matières, dont il n'avait pas fait une étude assez sérieuse. Le peu qui nous reste de son Ferculum Salomonis, où il en traitait quelques-unes, montre qu'il y établissait clairement la présence réelle et la transsubstantiation de l'Eucharistie. On voit par quelques autres de ses écrits qu'il avait une juste idée de la nature de l'âme et de la royauté, au-dessus de laquelle il ne met que Dieu seul. Il est vrai qu'en cet endroit il semble avancer une opinion [Col. 0042B] peu exacte, à l'égard d'un roi qui ne ferait pas son devoir.

Les principes qu'il pose pour régler les moeurs dans diverses instructions qu'on a de lui, tendent à établir une morale évangélique et une piété aussi solide qu'éclairée. Ce qu'il a écrit sur la discipline est en tout conforme aux canons, dont il avait une connaissance particulière, comme en ayant fait le principal objet de son étude. En lisant ses ouvrages sur ce sujet, on s'aperçoit sans peine qu'il n'a pas tenu à lui qu'on eût observé en son temps les règles de l'Eglise sur la pénitence, l'administration des autres sacrements, les élections, les ordinations des ministres de l'autel, la forme des jugements ecclésiastiques, etc. De même, on découvre beaucoup de lumière et de sagesse dans ses réponses aux consultations de ceux qui s'adressaient à lui. Que s'il n'a pas toujours suivi lui-même, dans sa propre cause, ce qu'il prescrit aux autres, c'est une erreur de fait, [Col. 0042C] qui ne doit pas tirer à conséquence.

Il y a de la clarté et quelque netteté dans sa manière d'écrire, mais elle est diffuse à l'excès, et l'on n'y trouve ni élégance ni politesse. Aussi remarquet-on [(c) 1Kb] qu'elle est plus propre pour des mémoires et des instructions que pour des ouvrages de doctrine et d'éloquence;. Elle ne convient point non plus au genre historique; et la longue légende qu'Hincmar nous a laissée de sa façon sur saint Remi annonce à tous ceux qui la lisent que son auteur n'avait ni goût, ni génie, ni talent pour écrire l'histoire, quelque habile qu'il fût d'ailleurs. Les autres caractères de sa manière d'écrire se font connaître par la diversité de ses ouvrages. Ceux qu'il a faits dans sa propre cause laissent apercevoir des traits de subtilité et une certaine adresse pour tourner à son avantage les autorités qu'il emploie. On voit d'un autre côté, dans ceux qu'il a composés contre ses adversaires, un style véhément, plein d'aigreur, d'amertume et souvent d'invectives. En d'autres termes lorsqu'il [Col. 0042D] s'agit de se faire craindre, de faire valoir son crédit, de soutenir ses droits et les prérogatives de sa dignité, il parle d'un ton haut, fier, impérieux. Au contraire, y a-t-il queique sujet de craindre pour lui-même, il rabaisse son ton, prend un air de timidité et quelquefois rampant. C'est ce qu'on peut remarquer dans la plupart de ses lettres aux Papes, et dans celles adressées à l'archevêque Egilon.



§ IV.---De Hincmari Operum editionibus.

Jusqu'en l'année 1602 il n'avait rien paru dans le public des ouvrages d'Hincmar que ce qu'en rapporte Flodoard au troisième livre de son Histoire de Reims [(d) 1Kb] . Alors Jean Buséc, jésuite, en publia neuf [Col. 0043A] opuscules avec d'autres anciens monuments et ces notes de sa facon. Ce recueil, qui est in-4o, fut imprimé à Mayence chez Jean Albin. Les écrits d'Hincmar qu'il contient sont les mêmes que les opuscules 10, 11, 14, 15, 16, 44, 47, avec les deux suivants de la dernière édition, dont on va rendre compte.

Au bout de treize ans, Jean des Cordes, chanoine de la cathédrate de Limoges, en ayant recouvré environ vingt autres opuscules, tant parmi les manuscrits de la bibliotheque de M. de Thou que par le moyen de François Pithou, son ami, les mit au jour en un volume in-4o qui parut à Paris chez Nivelle, en 1615. L'éditeur y avait fait entrer plusieurs autres pièces étrangègres d'anciens auteurs, entre lesquelles nous nous contenterons de marquer la lettre d'Otfride à Liutbert, archevêque de Mayence, le Dialogue sur l'état de l'Eglise, le traité de Jessé d'Amiens sur le Baptême, la Constitution de Riculfe de Soissons, et plusieurs lettres du pape Nicolas I.

Les principaux écrits de notre archevêque recueillis [Col. 0043B] dans ce volume sont le grand ouvrage divisé en 55 capitules contre Hincmar de Laon; le traité sur le divorce du roi Lothaire et de la reine Thietberge; la reponse à la consultation de Gonthier de Cologne; plusieurs lettres aux papes Nicolas et Adrien, tant au nom d'Hincmar qu'au nom de Charles le Chauve. Il semble qu'il eût été du dessein de l'éditeur de joindre aux écrits nouvellement découverts de notre prélat ceux que Busée avait déjà donnés; mais c'est ce qu'il n'a pas fait. Il n'a point non plus jugé à propos d'y faire des notes, de peur, dit-il dans son épître dédicatoire à M. de Thou, de prévenir le jugement de ses lecteurs. Seulement il a mis à la tête de son édition les passages d'Hincmar cités par Yve de Chartres et Gratien dans son Décret, avec un extrait de l'histoire de Trèves, qui concerne le divorce de Lothaire.

Le P. Sirmond, faisant ensuite des recherches pour son édition des Conciles des Gaules, recouvra [Col. 0044A] d'autres écrits d'Hincmar, qu'il fit entrer en partie dans les Actes des conciles auxquels ils appartiennent, et qu'il a renvoyés en partie à la fin de son troisième volume. Mais en ayant encore découvert depuis un plus grand nombre, il forma le dessein de les joindre à ceux qu avaient déjà été imprimés et d'en donner une édition entière. C'est ce qu'il exécuta en deux volumes in-fol., qui parurent à Paris chez Sébastien Cramoisy, l'an 1645. Cette édition nous a servi de guide dans le catalogue raisonné que nous avons fait des écrits d'Hincmar; et l'on en a par là une juste idée. Nous ajouterons seulement que le P. Sirmond, ainsi que le précédent éditeur, a laissé sans aucunes notes le texte de son auteur, se bornant à mettre à la tête un très-court avertissement avec un abrégé chronologique qui indique à peu près le temps auquel chaque ouvrage qu'il publie a été composé. On a observé plus haut que le P. Sirmond n'a pas jugé à propos de donner place dans son édition à ce que Surius avait déjà fait imprimer [Col. 0044B] d'Hincmar touchant saint Remi, evêque de Reims, et saint Denis de Paris. Il a refusé le même honneur à quelques lettres de notre prélat sur l'élection et l'ordination de divers évêques, quoiqu'il les eût insérées dans sa dissertation sur le même sujet, et que M. des Cordes les eût placées dans son édition.

Depuis celle du P. Sirmond, le P. Cellot, son confrère, découvrit de son côté quelques écrits de notre archevêque qui avaient échappé aux recherches des éditeurs précédents, et les publia en 1658 avec les Actes du concile de Douzi. Les PP. Cossart et Labbe en trouvèrent encore depuis, et les firent entrer dans le huitième volume de leur recueil général des Conciles, comme nous l'avons déjà remarqué en un autre lieu. Duchesne a aussi inséré quelques opuscules choisis d'Hincmar au second volume de ses Historiens Français.




[Col. 0043]
DE HINCMARO VETERUM SCRIPTORUM TESTIMONIA.



Rabanus, archiepiscopus Moguntinus, in suae ad Hincmarum epistolae inscriptione:
[Col. 0043C]

Reverentissimo et desiderantissimo fratri, et merito rectae fidei ac sanae professionis ab omnibus catholicis rite venerando HINCMARO pontifici, Rabanus, servorum Dei servus, in Domino aeternam optat salutem.



Lupus, abbas Ferrariensis, epistola 42, ad Hincmarum, episcopum Rhemensem.
[Col. 0044C]

Non sum nescius, cum tantis divinae gratiae muneribus abundetis, ultro vos cogitare apud principem juvandi bonos facultatem divinitus accepisse, ut quod in se non habent, in vobis possideant, et remunerandae vestrae industriae materiam praebeant. [Col. 0045A] Nobilitatem vestrae generositatis ornat eruditio salutaris, altitudinem officii commendat religio professionis. Haec vestrae celsitudini non arrogantiae vitio, sed amicitiae studio scripsi; ut quoniam in [Col. 0046A] vobis et nobilitas et sapientia convenerunt, quantum haec societas valeat etiam nolentibus emineat, qui ipsa quoque lumina Ecclesiae obscurare contendunt.




[Col. 0045]
SIRMONDI PRAEFATIO.

Hincmari Rhemensis Opera, Lector, duobus his tomis complexi sumus; non sane omnia: hoc enim spondere sibi aut sperare quis audeat? sed ea prorsus quae vel jam edita, vel in occulto adhuc latentia investigare et assequi licuit. Dum plura, cum Deus volet, se offerant, non ingratam hanc tibi aliisque, quos tanti viri lucubrationes delectant, tot ejus librorum accessionem futuram confido. Erunt etiam qui nobilem illam adversus Praedestinatianos dissertationem, quae nunc primum exoritur, opportunam hoc tempore ad eosdem refellendos aptissimamque arbitrentur. Quanquam in Operibus Hincmari nullum est quod utilitate sua careat, et in quo praestans auctoris judicium cum scientiae copia non eluceat. In his porro digerendis concinnandisque, quia seriem temporum, quam spectabamus, ut ubique teneremus res passa non est, synopsim tibi chronicam subsidio comparavimus, quae ab Hincmari usque ordinatione ad vitae finem deducta, de singulis fere admonet quas ad res quaeve ad tempora referri praecipue debeant. Fruere, Lector, et vale.


[a 1Kb] [1Kb] SYNOPSIS CHRONICA, Ad intelligentiam utriusque tomi accommodata.

[Col. 0045B] (An. 844) Hincmarus decennio post depositionem Ebonis Rhemorum archiepiscopus ordinatur in synodo Belvacensi, Carolo Calvo rege, Sergio pontifice. Tom. II, epist. 19, pag. 272.

(847) Sergio papa VI Kalendas Februar. defuncto, Leo IV in ejus locum eligitur.

(848) Synodus Moguntina Rabani archiepiscopi, in qua Gothescalcus monachus, de praedestinatione Dei prave sentiens, damnatus est, et ad Hincmarum metropolitanum transmissus. Tom. I, pag. 20; Tom. II, pag. 262.

Synodus apud Carisiacum palatium, in qua Gothescalcus iterum damnatus, presbyteri gradu est dejectus, atque in ergastulum retrusus in Altovillari monasterio, et Capitula quatuor Gothescalci capitulis opposita sunt constituta. Tom. I, pag. 20, et cap. 16 ac deinceps.

(851) Ebo, Rhemorum quondam episcopus, moritur XIII Kalend. Aprilis. Tom. II, pag. 313.

(852) Hincmari Capitula parochiae Rhemens's [Col. 0045C] presbyteris Kalend. Novembris data. Tom. I, pag. 710, 716.

(853) Concilium Suessionense quinque provinciarum, in quo actum est de Wlfado aliisque clericis ab Ebone post depositionem ordinatis, et de legitima Hincmari successoris eius electione. Tom. II, pag. 282 et 306.

Aeneae Parisiensis episcopi ordinatio, cujus occasione a Prudentio Tricassino scripta est epistola de qua Hincmarus in praefatione sua sub finem. et cap. 5 de Praedest. Tom. I, pag. 26.

(855) Synodus Valentina trium provinciarum, cujus primi canones Carisiacensibus Hincmari capitulis reprehendendo adversantur. In epistola ad Carolum regem, initio tomi I.

Leo IV papa moritur mense Augusto, eique succedit Benedictus III.

(856) Judith Caroli regis filia, Edilulfo Anglorum regi desponsata, Kalendis Octobr. ab Hincmaro coronatur [Col. 0045D] apud Vermeriam. Tom. I, pag. 750.

Hincmarus de praedestinatione Dei et de libero arbitrio contra reprehensores suos, maximeque contra Gothescalcum et Ratramnum, tres libros scribit ad Carolum regem. Cujus operis sola restat, de qua dictum est, praefationis epistola initio tomi I.

[Col. 0046B] (857) Hincmari Capitula anno episcopatus duodecimo superioribus capitulis adjecta. Tom. I, pag. 730.

Hincmari Collectio ex sacris Scripturis et orthodoxorum dictis. Quod una et non trina dicenda sit Deitas, contra Gothescalcum. Tom. I, pag. 415.

(858) Benedicto papae defuncto substituitur Nicolaus.

Ludovico Germaniae regi, cum Caroli fratris regnum invaderet, admonitionem scribunt episcopi duarum provinciarum. Tom. II, pag. 126.

(859) Proficiscente cum exercitu Carolo, ut Ludovici fratris impetum retunderet, Hincmarus de coercendis militum rapinis litteras ad eum mittit, et ad clericos palatii. Epist. 5, 6, 7, Tom. II, pag. 142, etc.

Synodus Lingonensis, in qua synodi Valentinae decreta confirmata sunt a Remigio Lugdunensi et aliis episcopis.

Concilium Tullense duodecim provinciarum apud [Col. 0046C] Saponarias, in quo relecta sunt capitula Lingonensia, regique mox oblata, et Hincmaro a rege data ad respondendum. Tom. I, pag. 2, 3.

Hincmarus alterum de praedestinatione insigne volumen edit contra Gothescalcum et caeteros Praedestinatianos. Tom. I, pag. 1, etc.

(860) Synodus Aquisgranensis duplex in causa Teutbergae uxoris Lotharii regis, in qua publicae illam poenitentiae addixerunt. Quo comperto Hincmarus librum scripsit, cui titulus: De divortio Lotharii et Teutbergae reginae. Tom. I, pag. 561.

De Ingeltrude Bosonis comitis uxore, quae viro relicto profugerat, consultus a Gunthario Hincmarus quid sentiret ad ejus quaesita respondet. Tom. II, epist. 28, pag. 669.

Concilium Tullense II provinciarum quatuordecim apud Tusiacum, cujus mandato Hincmarus ad Rodulfum et Frotarium episcopos scripsit de nuptiis Stephani et filiae Regimundi. Tom. II, pag. 647.

[Col. 0046D] (862) Synodus III Aquisgranensis, mense Aprili exeunte, in qua permissum est Lothario, ut aliud conjugium iniret.

Balduinus comes Caroli regis filiam furatur in uxorem. Tom. II, pag. 244.

(863) Concilium Metense, in quo Waldradae cum [Col. 0047A] Lothario nuptiae approbatae sunt, in concilio Romano mox damnatum, ejusque auctores Guntharius et Teutgaudus depositi. Tom. II, pag. 261, 262.

Rothadum Suessionensem episcopum, Hincmaro instigante in concilio Silvanectensi nuper depositum, Nicolaus papa Romam ad instaurandum judicium mitti jubet. Tom. II, pag. 246 et 260.

Carolus rex, Nicolao papa deprecante, filiam suam Judith Balduino legaliter conjugio sociari permittit. Tom. II, pag. 246.

(865) Concilium Romanum, in quo Rothadus in pristinum honorem restitutus est, et Hincmari rescissum judicium. Tom. II, pag. 399, 401.

(866) Concilium Suessionense III, Nicolai papae jussu, pro causa Wlfadi sociorumque ejus, ad eos gradibus suis restituendos convocatum XV Kalend. Sept. Ad hujus synodi episcopos quatuor sunt Hincmari epist. 18, 19, 20 et 21. Tom. II, pag. 265, etc., eodemque etiam pertinent 22, p. 282, 23, p. 285, 24, p. 290 et 25, p. 298.

[Col. 0047B] Hirmintrudis regina Suessione in basilica S. Medardi ab Hincmaro et aliis episcopis, Carolo rege postulante, coronatur. Tom. I, pag. 752.

Rodulfo episcopo mortuo Bituricensis Ecclesia Wlfado a Carolo rege committitur. Tom. II, p. 285.

(867) Nicolaus papa objectiones Graecorum in Galliam mittit ut refellantur. Tom. II, pag. 809.

Concilium Tricassinum sex provinciarum, ab episcopis qui Suessionensi adfuerant celebratum VIII Kalend. Novembris. Cujus acta per Actardum episcopum ad Nicolaum missa, sed Adriano ejus successori reddita, totam Ebonis, ordinatorumque ab eo clericorum causam accurate complexa sunt. Tom. II, pag. 406 et 824.

(868) Nicolao papae Idibus Decembris mortuo succedit Adrianus II.

Carolus rex Hincmarum Laudunensem ad saeculare judicium vocat, eumque proscribit. Tom. II, [Col. 0047C] epist. 29, pag. 316, 317.

(869) Concilium apud Vermeriam VIII Kalend. Maias, in quo primum accusatus Hincmarus Laudunensis sedem apostolicam appellavit. Tom. II, pag. 351, 604, 605.

Hincmarus Laudunensis duplicem pro defensione sua veterum decretalium Collectionem contexuit. Monstruosum primo librum, cui subscripsit ipse, et a suis subscribi jussit. Tom. II, p. 526, 599; deinde alterum versiculis praenotatum, qui Hincmaro apud Gundulfi villam per Wenilonem archiepiscopum redditus est, exstatque Tomo II, pag. 355 et deinceps. Utriusque mentio est in epistola 35, pag. 599 et 600.

Lothario rege VI Idus Augustas in Italia defuncto, Carolus rex illius regnum obtinet, Metisque ab Hincmaro coronatur V Id. Septemb. Tom. I, p. 741, etc.

(870) Concilium apud Attiniacum decem provinciarum mense Maio, in quo Hincmarus Laudunensis [Col. 0047D] iterum accusatus, tres judices elegit, professionemque suam regi et metropolitano suo dedit, post fuga lapsus ad sedem proclamavit apostolicam. Actum etiam in eodem de rebellione Carlomanni regis filii. Tom. II, p. 350, 604, 644. Eodemque anno, sed ante concilium scripta epistola 30, pag. 334, et epist. 31, pag. 359.

Hincmari volumen LV capitum Hincmaro nepoti apud Attiniacum oblatum, in quo duabus ejus Collectionibus aliisque scriptis omnibus respondet. Tom. II, epist. 33, p. 377 et pag. 600. Ad haec etiam tempora pertinent epistolae 34, 35, 36 et quae his interposita est, prolixa Hincmari nepotis epistola, p. 608 et seqq.; itemque epistola 41 et 42, pag. 689, etc.

(871) Carlomanni complices ab Hincmaro, nisi intra V Idus Martias se correxerint, excommunicati. Tom. II, pag. 353.

Synodus Duziacensis mense Augusto, in qua Hincmarus [Col. 0048A] Laudunensis ab officio remotus est. Acta Romam per Actardum missa.

(872) Actardus Namnetensis episcopus ad Turonensem Ecclesiam translatus. Tom. II, pag. 741.

Adriano papae mortuo succedit Joannes VII XIX Kalendas Januarias.

(873) Concilium Silvanectense, in quo Carlomannus Caroli regis filius clericus diaconus gradu dejectus, laicaeque communioni est redditus.

Hincmari de Hunoldi presbyteri purgatione epist. Tom. II, pag. 819.

(874) Hincmari Capitula in synodo Rhemis edita mense Julio. Tom. I, pag. 732.

(875) Carolo rege Romam profecto, Ludovicus frater regnum ejus iterum invadit. Tom. II, p. 157 et 834.

Ludovico imp. mortuo, Carolus Romae imperator a Joanne papa exeunte anno coronatur.

Hildeboldus Suessionensis episcopus morti proximus breviculum confessionis suae ad Hincmarum [Col. 0048B] mittit, ab eoque absolvitur. Tom. II, pag. 686.

(876) Joannes vices suas in Gallia et Germania delegat Ansegiso Senonensi IV Nonas Januar. Tom. II, epist. 44, pag. 719.

Concilium Pontigonense mense Junio, in quo lecta est Joannis papae epistola de primatu Ansegisi, et juramentum ab Hincmaro exactum, de quo tom. II, pag. 834.

Frotarius Burdigalensis propter paganorum devastationem transfertur ad Ecclesiam Bituricensem V Kalend. Novemb.

Hincmarus de villa Novilliaco scribit. Tom. II, pag. 832.

(877) Capitula ab Hincmaro data Gunthario et Odelhardo archidiaconibus presbyteris. Tom. I, pag. 738.

Carolus imperator ad Joannem papam scribit de judiciis et appellationibus episcoporum et presbyterorum. Tom. II, pag. 768.

[Col. 0048C] LUDOVICUS Balbus Carolo patri mortuo succedit, et ab Hincmaro apud Compendium coronatur VI Idus Decembr. Tom. I, pag. 747.

Hincmarus petenti Ludovico regi epistolam mittit de recta regni administratione. Tom. II, pag. 179.

Hoc etiam tempore scripta epistola 46: Quid exsequi debeat episcopus. Tom. II, pag. 762, et epistola 50 de visione Bernoldi, pag. 811.

(878) Concilium Tricassinum Joannis VIII, in quo reclamavit Hincmarus Laudunensis adversus Rhemensem et alios.

(879) Ludovicus rex Compendii mortuus die Parasceves IV Idus Apriles. Succedunt filii Ludovicus et Carlomannus, quos Ansegisus apud Ferrarias coronavit.

Hincmarus ex synodo Rhemensi X Kalendas Maias binas epistolas scribit de Godbaldi presbyteri depositione, et de Fulcheri et Hardoisae ob incestas nuptias excommunicatione. Tom. II, pag. 821.

[Col. 0048D] (880) Ludovicus et Carlomannus regnum inter se apud Ambianos dividunt, ita ut Ludovicus Franciam et Neustriam obtineret, Carlomannus Aquitaniam et Burgundiam.

Carolus Crassus Romae die Natalis Christi imperator ab Joanne papa coronatur.

(881) Synodus apud S. Macram IV Nonas Aprilis. Scribunt hujus synodi episcopi Ludovico regi pro libera electione in Ecclesia Belvacensi. Tom. II, epist. 12, pag. 188. Scribit et Hincmarus privatam ad eumdem regem epistolam 13, de Odacro invasore ejusdem Ecclesiae. Quo etiam referenda est epistola 52, Odacri excommunicationem continens. Pag. 811.

(882) Ludovicus rex mense Augusto moritur apud S. Dionysium. Hincmarus pro institutione Carlomanni regis epistolam 14 scribit ad proceres regni. Tom. II, p. 201; et 15 ad episcopos regni, p. 216.

Decessit Hincmarus X Kalendas Januarias.



HINCMARI ARCHIEPISCOPI RHEMENSIS OPERA OMNIA IN DUOS TOMOS DIGESTA: Cura et studio JACOBI SIRMONDI, Societatis Jesu presbyteri.



HINCMARI DE PRAEDESTINATIONE [a 1Kb] CONTRA GOTHESCALCUM.




[Col. 0049]
LECTORI. De priore Hincmari opere contra Praedestinatianos

[Col. 0049] Duplex fuit Hincmari adversus Praedestinatianos lucubratio. Una tres libros continens, pro defensione Carisiacensium ejus Capitulorum contra Gothescalcum, quae Lugdunenses scriptis suis impugnarant. Altera non libris distincta, sed capitibus octo et triginta, cum Lugdunenses iterum adversus Hincmarum insurgerent. Atque haec posterior illa est Dissertatio quam in hoc volumine integram repraesentamus ex codice sancti Remigii Rhemensis, vel Hincmari potius, a quo librum monasterio illi datum docet inscriptio. Prioris autem operis sola, quod sciam, apud Flodoardum restat epistola seu praefatio ad Carolum regem, quam ad jacturae solatium hoc loco exhiberi visum est operae pretium.




[Col. 0049]
HINCMARI EPISTOLA AD CAROLUM REGEM Priori ejus contra Praedestinatianos Operi praefixa.

[Col. 0049A] Domino glorioso regi CAROLO HINCMARUS, nomine non merito Rhemorum episcopus ac plebis Dei famulus, una cum collegis domnis et fratribus meis venerandis episcopis, oratoribus scilicet salutis atque prosperitatis vestrae devotis.

Deo gratias agimus qui cor vestrum ad amorem suum accendit et ad cognitionem veritatis et orthodoxae fidei scientiam et diligentiam ignivit: prudentiam quoque et intelligentiam vobis in litteris divinitus inspiratis donavit, et in earum meditatione atque exercitatione, quantum vobis pro rei publicae negotiis licet, studium vestrae devotionis quotidiano augmento ad utilitatem sanctae suae Ecclesiae provehit. Caeterum capitula synodalia venerabilium consacerdotum nostrorum, trium scilicet provinciarum, [Col. 0049B] sicut ibidem continetur et inferius scriptum invenietur, vobis delata, quae nostrae humilitati juxta Scripturam praecipientem: Interroga sacerdotes legem meam (Aggaei II, 12), quia et fidei legem esse legimus, praecedentium regum more, ob studium cognoscendae veritatis, legenda et ventilanda dedistis, revolvimus. In quibus nos, licet nomina nostra sint tacita, designatione tamen effectus velut non catholicos reprehensos, et sine fraternitatis respectu despectos reperimus. Capitula quoque, quae ob notam vobis et infra innotescendam necessitatem, ex catholicorum Patrum sensibus et verbis excerpsimus, velut inutilia, imo noxia repulsa et abominata invenimus. [Col. 0050A] Quae capitula, sicut a nobis excerpta sunt, suis scriptis inserere noluerunt, ne ab illis legerentur in quorum manus illorum capitula devenirent; sed quaedam de his quae in capitulis a nobis excerptis habentur, alio sensu et aliis verbis tetigerunt, ut abominanda illa monstrarent: quaedam autem suppresserunt, et taliter inde memoriam habuerunt, quasi nos contra sanctorum Patrum sensa in Africana et Arausica synodo senserimus. De quodam autem capitulo, id est, quod omnes homines vult Deus salvos fieri licet non omnes salventur, funditus tacuerunt, sicut postmodum signantius demonstrabimus; cum Dominus dicat: Ecce constitui te super gentes et regna, ut evellas et destruas, et disperdas, et dissipes, et aedifices, et plantes (Jer. I, [Col. 0050B] 10). Prius enim, si de conscientia recta intelligentiae fuere confisi, ponentes ea quae destruere nitebantur, sicut illa cum integritate sua acceperant, in quibus evellenda et dissipanda erant legentibus demonstrare, et tunc illis per auctoritatem destructis atque dispersis, sua rationabiliter et ordinabiliter plantare debuerant ac in sublime aedificantes extollere.

De quodam etiam capitulo, quasi ludificatio aliqua in sacris mysteriis esse possit, ita scripserunt ut legentes hoc a nobis dictum fuisse intelligere possint, de quo nihil a nobis est memoratum: et quare nihil a nobis inde sit dictum, et in cujus scriptis a nobis, postea quam illa capitula scripsimus, sit inventum, [Col. 0051A] suo loco dicemus. Inseruerunt etiam in eisdem suis scriptis de quibusdam sexdecim capitulis, quasi nobis debeant imputari: de quibus nihil audivimus, vel vidimus, antequam venerabilis Ebo Gratianopolitanus episcopus vobis ea, quasi a bonae memoriae fratre vestro Lothario transmissa, apud Vermeriam palatium detulit. Quorum capitulorum auctorem nec ibi adnotatum invenimus, nec cum multum quaesierimus, invenire valuimus. Unde putavimus quia alicujus invidia ad cujusquam opinionem infamandam fuerint compilata, sicut saepe legimus. Ut de multis pauca commemoremus, veluti epistola capitulorum exstitit, quam venerabilis Ibas episcopus suam esse in synodo denegavit; et sicut quidam aemuli de verbis beati Augustini adhuc in sua vita fecerunt, [Col. 0051B] quae ille argute et catholice repulit, quantum ad illius notitiam exinde pervenit. Post ejus etiam obitum, quidam invidi capitulatim de ipsius scriptis, ex his etiam unde nunc agitur, colligere curaverunt, ut illius doctrinam orthodoxam atque utillimam ob personae illius invidiam vilifacere praevalerent, et lectores devotos ab illius dilectione ac lectione et necessaria credulitate averterent. Quae videlicet aemulorum mendacia, ex delegatione sanctae sedis Romanae per Coelestinum papam, sanctus Prosper catholico et prudenti stylo falsa esse et imprudenter objecta ostendit, et memorati ac memorandi viri doctrinam orthodoxam esse lucidissime demonstravit. Unde et fieri potest, ut ista capitula, quae vobis ex nomine confratrum nostrorum ab aliis quam ab illis [Col. 0051C] delata vel transmissa sunt, taliter in suggillatione nostra conscripta non fuerint, sed instigante diabolo, inter caetera mala quae nunc in hoc mundo crebrescunt, ad immittendam inter Domini sacerdotes discordiam sint confecta, qui charitatem vehementer in nobis et timet et invidet, cum videt illam a nobis servari hominibus terrenis in terra, quam ille servare nolens angelicus spiritus amisit in coelo. Quomodo enim fieri posset ut sic fratres nostri nos succensorie cum annihilationis despectu judicarent, qui regulam Dominicam, qualiter confratrem quisque admonere debeat, continue prae oculis et in usu quotidie habeant? Scriptum enim esse cognoscunt: Priusquam interroges, ne vituperes quemquam, et cum interrogaveris, corripe juste (Eccli. XI, 7).

[Col. 0051D] Sanctus enim Augustinus haereticorum et reprehensorum suorum scripta, si in eis quiddam bene dictum invenit, benignissime acceptavit, et plura ad rectos sensus interpretari elaboravit, nulla autem de recto sensu ad pravum inclinare tentavit. Et quomodo fratres nostri talia agerent, antequam nos secundum evangelicam regulam vel viva voce, vel scriptis suis inde interrogarent, ut vel volentes dicere docerent, vel pravum sentientes, et ad tramitem veritatis et fidei redire contemnentes, fraterne et saepius commonerent, et auctoritatis divinae et sanctorum Patrum scripta nobis proponerent, et ut in unum conveniremus nos cum mansuetudine et lenitate invitarent, scientes quia episcopus ideo ad [Col. 0052A] synodum consacerdotum debet venire, ut aut discat aut doceat? Litteras namque quorumdam eorum quidam nostrum benignas et fraternas suscepimus, nostrasque illis remisimus, et nihil tale de eorum patre perspeximus, audivimus, intelleximus, sensimus, vel percipere praevaluimus. Si autem talia scripserunt, si forte illi scripserunt, ut suam sapientiam de nostra insipientia demonstrarent, et plus de jactantia laudis appetitum quaererent, quam bona nostra et bene a nobis dicta, si forent, per charitatem sua facerent: si etiam secus a nobis dicta invenerunt, plus illa publicare quam nos fraterne corrigere maluerunt: miramur de tantis et talibus viris, archiepiscopis et episcoporum primoribus, maxime autem de Ebone, qui religiosus est, ut audivimus; [Col. 0052B] quippe sicut ab ipsis pene cunabulis sub religione et habitu regulari nutritus in Rhemensis Ecclesiae monasterio, ubi requiescit sanctus Remigius. In quo loco religioso suam exegit aetatem, quousque a domno Ebone avunculo suo, tunc Rhemorum archiepiscopo, ibidem diaconus consecratus, et abbas monachorum ad regularem ordinem tenendum et gubernandum constitutione episcopali est ordinatus. Quemque ita humilitatis tenore nutritum, et humilitatis locum appetere et tenere velle didicimus, ut illi et omnibus scriptum est: Si spiritus potestatem habentis ascenderit super te, locum tuum ne dimiseris (Eccle. X, 4). Spiritus enim potestatem habentis spiritus est superbiae, locus autem noster est humilitas, quam a se vere locus munitus et turris fortitudinis [Col. 0052C] nos discere jubet: Discite a me, inquiens, quia mitis sum et humilis corde (Matth. XI, 19); quamque pro loco tuto contra elationis ac jactantiae spiritum, praefatum religiosum virum obnixe tenere velle audivimus, et pro certo credimus, et idcirco discredimus ista capitula ab eo confecta: quia praetermissis aliorum consacerdotum nominibus, solius Ebonis nomen cum archiepiscopis est ibidem jactanter, ut quibusdam videtur, expressum; et quod quam maxime in hoc ipse collaboraverit, quasi e regione sit sensum, ut etiam cum archiepiscopis major caeteris et doctior in sententia fuerit. Hoc enim de sancto Augustino, qui in conciliis Africanis scientia et labore ac vigilantia major exstitit, nequaquam invenimus. Nam et ipse sanctus Augustinus non solum [Col. 0052D] se caeteris coepiscopis privatam gloriam quaerens non praetulit, nec praeferri permisit, verum se aliis supposuit, cum ipse plus aliis laboraverit, sicut in epistolis ad sanctum Innocentium papam scriptis, et ad alios apostolicae sedis praesules, qui legere voluerit invenire valebit. Nec de ullo episcoporum in ullis conciliis taliter legimus, nisi forte apostolicae litterae propter evidentem causam aliquem coepiscoporum ad hoc negotium cum archiepiscopo suo ex nomine designari decreverint, sicut de Augustodunensi episcopo in epistolis beati Gregorii legimus; quanto magis iste religiosus et vir cautus in hujusmodi se efferre noluisset aut praeferri, despectis ac praetermissis caeteris coepiscopis, permisisset? Huc accedit [Col. 0053A] quia fratres nostri et consacerdotes surda aure non debuissent transire Salomonis dictum commonitorium, si ex nobis aut auditu aut scripto quiddam sinistri secreto accepissent, ut praepropere illud in publicum, quacunque mobilitate nostra moti, unde non sumus conscii, ad contentiones et jurgia propalarent. Ait enim: Quae viderunt oculi tui, ne proferas in jurgio cito, ne postea emendare non possis, cum dehonestaveris amicum tuum (Prov. XXV, 8).

Scimus tamen quia sunt nonnulli qui, dum plus sapere quam oportet sapere student, a proximorum pace resiliunt, dum eos velut hebetes stultosque contemnunt. Unde per se Veritas admonet dicens: Habete in vobis sal, et pacem habete inter vos (Marc. IX, 49); ut quisquis habere sal sapientiae studet, curet [Col. 0053B] necesse est quatenus a pace concordiae nunquam recedat. Unde terribiliter Paulus admonet dicens: Pacem sequimini cum omnibus, et sanctimoniam, sine qua nemo videbit Deum (Heb. XII, 10). Praecipue autem nos eam servare et persequi, id est perfecte sequi debemus, qui Deo quotidie sacrificare debemus, et veritate contestante specialiter quasi praecipimur, ut si offeramus munus nostrum ad altare, et ibi recordati fuerimus quia frater noster habet aliquid adversum nos, relinquamus ibi munus nostrum ante altare, et eamus prius reconciliari fratri nostro, et tunc venientes offeramus munus nostrum (Matth. XV, 23). Ecce ductor et doctor noster a discordantibus non vult accipere sacrificium, holocaustum suscipere recusat. Hic ergo perpendendum est, quantum sit [Col. 0053C] malum discordiae, propter quod et illud non admittitur, per quod culpa laxatur. Non enim nos adversus fratres nostros habemus, si talia contra nos ante collationem scripserunt. Sed credendum est si illa scripsissent, ad nos, contra quos illa scripserant, transmisissent. Nunc autem illis quomodo rescribere possumus, cum utrum illa scripserint ignoremus?

Verumtamen ne sine responso nostro vestra dominatio maneat, vobis de cujus manu illa accepimus, corde, ore, et stylo, non formidantes carpentium nos derogationem, respondere curamus. Primo scilicet mittentes ea quae ab eisdem fratribus nostris in synodo conscripta fuisse leguntur, licet hinc ante alia fuisse conscripta reperiantur. Sed quia haec in suggillationem nostram et contra excerpta a nobis [Col. 0053D] capitula confecta noscuntur, ea primum judicavimus ponere, quae majoris nominis, licet non auctoritatis, quia partim non veritatis, propter tamen synodalem praetitulationem dignum duximus magnipendere. Deinde illa quae a pluribus et per aliorum manus de pluribus ex his causis accepimus, propter quam necessitatem ex catholicorum Patrum, ut diximus, sensibus et verbis capitula illa quatuor excerpere procuravimus, ea conditione ut de singulorum scriptis ex singulis sententiis quae in a nobis excerptis capitulis continentur, quaedam prout necesse viderimus ponamus. Post haec, capitula a nobis excerpta de Patrum sensibus et verbis, ut illa excerpsimus, ponere procurabimus. Et si divinis et authenticis [Col. 0054A] Scripturis, et catholicae atque apostolicae Ecclesiae, sanctaeque Romanae sedis fidei, et orthodoxorum Patrum sensibus, qui eidem sanctae matri Ecclesiae praesederunt, et qui ab eadem apostolica sede Romana nobis in canone recipiendi dati sunt, sensum nostrum in eisdem capitulis expressum concordari demonstrare potuerimus, agere veraciter, humiliter ac devote studebimus: quia aliorum ad stipulandum nostrae catholicae intelligentiae sensum sententias recipere nec proferre voluimus, cum constet illud esse verum atque catholicum quod ipsa mater omnium Ecclesiarum, et universalis Ecclesia duxerit ad probandum. Et si qui fuerunt appellati doctores, ad probandam fidei sinceritatem illorum sententias non recipimus, neque proferimus, nisi quorum sententias [Col. 0054B] ipsa catholica mater Ecclesia decrevit esse probabiles. Si autem et aliqui emerserunt qui doctrinalem cathedram tenuerunt, postquam ab eadem sancta sede canon sacrarum Scripturarum, atque doctorum catholicorum, fidelibus cunctis est datus, qui aliter senserunt, quam ipsi intellexerunt atque docuerunt, quos ipsa mater catholica suo orthodoxo sinu recepit, amplectitur, atque fovet, nec debemus, nec necesse habemus, ad auctoritatem sententias illorum proferre, aut recipere volumus, quoniam in istis et per istos satis ad salutem habemus. Et si qui aliter quam isti maturiore et saniore documento tenendum docuerunt, dogmatizant aut dogmatizare praesumpserunt, totum ducimus fidei et saluti adversum quidquid ab eorum salubri doctrina constat esse diversum. [Col. 0054C] Eorum etiam sententias qui divina dignatione, postquam ipse canon a beato Gelasio conscriptus est, sensu et doctrina catholica et sanctitate conversationis in Ecclesia floruerunt, et ab ipsorum orthodoxorum Patrum, qui in eodem canone adnotati sunt, fideli quia catholica doctrina nihil dissonum, nihil diversum scripserunt vel docuerunt, reverentia pari amplectimur. Veluti venerabilis Bedae presbyteri, a discipulis sancti papae Gregorii catholica fide imbuti, et a sancto Theodoro archiepiscopo, utriusque linguae, Graecae videlicet et Latinae, perito, et a sancta Romana Ecclesia ad Anglos post discipulos beati Gregorii ad eruditionem transmisso, non mediocriter instructi, ac venerandae memoriae Paulini patriarchae Aquileiensis parochiae, atque Alcuini [Col. 0054D] viri religiosi et docti. Quorum fidem et doctrinam apostolica sedes Romana non solum benignissime acceptavit, verum et multis laudibus extulit, sicut in scriptis ipsius sanctae sedis invenimus, quae Ecclesiae nostrae ab eadem Ecclesiarum matre acceperunt tempore divae memoriae Caroli imperatoris, quando synodus pro cognita infidelitate Felicis est habita, et ad Romanam Ecclesiam velut ad apicem Ecclesiarum transmissa. Sed et eorum scripta qui legit, quam sint laudanda et recipienda intelligit. Denique si talium, ut diximus, sententiis concordari capitula quae excerpsimus demonstrare non potuerimus, parati sumus doctioribus et catholicis aurem accommodare, sensum subdere, et sine contentione nos [Col. 0055A] doctrinae illorum subjicere. Et quia libellum de scrinio bonae memoriae fratris vestri Lotharii sine nomine auctoris suscepimus, in quo singillatim per loca singula capitula a nobis excerpta sunt posita, et assensu illius, quiscunque ille fuerit, reprehensa sunt et damnata, cum de catholicorum Patrum dictis nostra capitula si poterimus confirmare curabimus, ipsius etiam reprehensiones ponemus, et eas, quantum Dominus dederit, confutare studebimus. Tunc demum ponemus de capitulo confratrum nostrorum [Col. 0056A] quinto, unde notam nobis quasi tacite et e latere impegerunt, quod in Gothescalci scriptis invenimus postquam capitula quatuor saepe memorata excerpsimus, et quid inde sentiamus, Domino inspirante, dicemus. Et sic tandem subjiciemus illa decem et sex capitula pro quibus de Scotorum pultibus confratres nostri, sine culpa nostra, in hac duntaxat causa nos pascere decreverunt, et quid de eisdem capitulis sentiamus, ex catholicorum Patrum sensibus ostendemus.




[Col. 0055]
HINCMARI ARCHIEPISCOPI RHEMENSIS PRAEFATIO SUBSEQUENTIS OPERIS.

[Col. 0055B] Omnes in quorum manus hoc laboris nostri opusculum venerit, supplici devotione per charitatis viscera postulamus ut quoniam de ipsis schedulis notariorum ante emendationem, instante domino nostro rege Carolo, sub celeritate illud transcribi fecimus, et idcirco in locis plurimis eradi et emendari quaedam necessitas compulit, si nacta occasione aliquis aemulus recta hinc eraserit, et forte prava superinduxerit, aut scriptorum imperitia secus transcripserit, alienum nobis errorem non imputent. Sed collecta hic a nobis testimonia catholicorum inspicientes, quorum doctrinam sensu, ore et manu, quantum dat Dominus, sequimur, aut superseminata ab inimico zizania in medio tritici evellant et colligant, aut si tantum adhibere dignati fuerint studium, [Col. 0055C] per quemcunque illis placuerit paucis litterulis haec innotescendo, de Ecclesiae Rhemensis archivo unde dubitaverint, relevare procurent. Et cujus dignationi haec quae sequuntur transcribere complacuerit, hanc etiam postulationem conscribi quaesumus faciat. Quae ideo dicimus et precamur quoniam et olim Nestorium Constantinopolitanum, et Macarium Antiochenum episcopum, de scripturis authenticis ac sanctorum dictis quaedam interrasisse atque corrupisse prodentibus gestis comperimus. Et sicut ipsorum qui interfuerunt concilio relatione didicimus, quando divae memoriae domnus Carolus Felicem, infelicem Orgellitanae civitatis episcopum, synodali decreto haereticum comprobatum atque damnatum comperit, etiam revictum invenit quia, [Col. 0055D] corrupto muneribus juniore Bibliothecario Aquensis palatii, librum beati Hilarii rasit, et ubi scriptum erat quia in Dei Filio carnis humilitas adoratur, immisit carnis humilitas adoptatur. Sed et sicut mox lector inveniet, sermonem Flori de praedestinatione nuperius editum non incerto indicio credimus depravatum.

In capite indiculorum sequentis operis sermonem Flori, quem mutuante Heriboldo, quondam Antissiodorensium venerabili episcopo, in synodali conventu [Col. 0056B] apud Bonoilum transcripsimus, et post reversionem de tumultu Brionensi, quodam offerente clerico, ex scrinio Ebonis, sicut ipse dixerat, venerabilis Gratianopolitani episcopi accepimus, integrum hic ponere dignum duximus, quia et constructione et sensus veritate caute incedit, exceptis duobus locis, in quibus eum ita dixisse non credimus sicut in eo scripto invenimus quem de scrinio venerabilis Ebonis accepimus, cum in aliis sic catholice dixerit, sicut patebit legentibus: maxime quia in eodem scripto, quem per manus praefati Heriboldi, sicut ad se a praedicto Floro transmissum accepimus, aliter invenerimus quam in isto quem postea accepimus, reperiamus. Qua de re immutatum ab aliquo suspicamur. Quae loca, antequam [Col. 0056C] sermonem illum scribere adoriamur, specialiter designare curabimus. Ubi enim dicit: »Sed quos praescivit et praevidit malos atque impios futuros proprio vitio, ipse eos praedestinavit ad aeternam damnationem justo judicio;« in illa rotula scriptum habetur quam de Heriboldo accepimus: »Sed quia eos praescivit et praevidit malos atque impios futuros proprio vitio, praedestinavit ad aeternam damnationem, qua ipsi punirentur justo judicio.« Et in eo loco ubi scriptum est: »Non enim ille aliquem praedestinavit ut malus esset, sed vere omnem malum praedestinavit ut impunitus non esset;« invenimus in rotula quam a praedicto Heriboldo accepimus: »Sed vere praedestinavit poenam, ut omnis malus impunitus non esset.« Quod in sequentibus [Col. 0056D] ipse demonstrat dicens: »Poenam eorum et praescisse, quia Deus est, et praedestinasse, quia justus est.« Caetera catholici lectoris judicio derelinquimus. Sed idcirco hunc sermonem ex integro ponere necessarium duximus, quia ex eo confictor in proximo subsequentium capitulorum duo capitula de praescientia et praedestinatione, confuso et praepostero ordine, ac sensu falsissimo, in secundo capitulo studuit compilare, sicut qui hunc et illa legerit aperte intelliget.



Sermo Flori de Praedestinatione, sicut est de Ebonis scrinio sumptus.
[Col. 0057A]

Omnipotens Deus, quia verissime verus et solus Deus est, omnino in sua aeterna et incommutabili scientia praescivit omnia antequam fierent, sicut Scriptura testatur, dicens: Deus aeterne, qui es absconditorum cognitor, qui nosti omnia antequam fiant (Dan. XIII, 42). Praescivit ergo sine dubio et bona quae boni erant facturi, et mala quae mali erant gesturi: sed in bonis ipse fecit sua gratia ut boni essent, in malis, vero non ipse fecit ut essent mali, quod absit, sed tantum praescivit eos proprio vitio tales futuros. Neque enim praescientia Dei imposuit eis necessitatem ut aliud esse non possent, sed tantum quod illi futuri erant ex propria voluntate, ille ut Deus praevidit ex sua omnipotenti majestate. Unde Scriptura incontaminabilem justitiam ejus nobis insinuans, ait de illo: Nemini mandavit impie agere, et nemini dedit spatium peccandi. Quod ergo [Col. 0057B] impie agunt impii et iniqui, et spatium temporis vitae hujus, quod eis Deus dedit ad bene agendum, ipsi e contrario convertunt ad malum exercendum, non Dei sed ipsorum est culpa, et ideo recte damnantur ipsius justitia. Praescivit autem idem omnipotens Deus etiam aeternam illorum damnationem, sed ex merito ipsorum, quos in propria malitia perseveraturos praevidit, non ex sua, quod absit, iniquitate, qui nihil injuste constituit, et qui reddet unicuique secundum opera sua, id est et bene agentibus bona aeterna, et male agentibus mala perpetua. Ergo bonos praescivit omnino, et per gratiam suam bonos futuros, et per eamdem gratiam aeterna praemia accepturos, id est, et in praesenti saeculo bene victuros, et in futuro feliciter remunerandos, utrumque tamen ex dono misericordiae Dei. Unde Apostolus vasa misericordiae ejus appellat, dicens: Ut ostenderet divitias gratiae suae in vasa misericordiae, quae praeparavit in gloriam (Rom. IX, 23). E contrario autem, malos et praescivit [Col. 0057C] per propriam malitiam malos futuros, et praescivit per suam justitiam aeterna ultione damnandos. Sicut praesciebat de Juda proditore, quod eum esset traditurus, sicut Evangelium dicit, cum esset unus ex duodecim (Joan. VI, 72); praesciebat etiam aeterna ejus damnationem cum diceret: Vae autem homini illi per quem filius hominis tradetur. Bonum erat ei si natus non fuisset homo ille (Marc. XIV, 21). Sic et de impiis Judaeis praesciebat sine dubio eorum impietatem futuram, de qua praedixit in psalmo: Dederunt in escam meam fel, et in siti mea potaverunt me aceto (Psal. LXVIII, 22); praesciebat et subsequentem ipsorum damnationem, de qua in eodem psalmo subjunxit: Deleantur de libro viventium, et cum justis non scribantur (ibid., 29). Sed in istis et in omnibus iniquis illud prius ex propria est pravitate, istud sequens ex divina aequitate. Hoc modo et de praedestinatione Dei omnino sentiendum est, quia in bonis praedestinavit et ipsam eorum bonitatem futuram ex [Col. 0057D] dono gratiae suae, et pro eadem bonitate aeternam ipsorum remunerationem, ut ipsius dono fierent boni, ipsius dono essent remunerati. Unde ait Apostolus: Qui praedestinavit nos in adoptionem filiorum per Jesum Christum in ipsum (Ephes. I, 5); et alio loco: Quos praescivit et praedestinavit conformes fieri imaginis Filii sui (Rom. VIII, 29). Praedestinavit itaque electos suos, ut et nunc assumerentur in adoptionem filiorum Dei per gratiam baptismi, et in futuro efficiantur, conformes imaginis Filii Dei, per eamdem Dei gratiam secundum imaginem ejus renovati et glorificati. Praedestinavit omnino ut et hic essent boni, non ex se, sed ex illo, et illic beati, non per se, sed per illum. In utroque ergo bona sua in eis et de eis futura praescivit et praedestinavit: in malis vero et impiis non praedestinavit omnipotens Deus malitiam et impietatem, id est, ut mali et impii essent et aliud esse non possent. Sed quos praescivit et praevidit malos atque impios futuros proprio vitio, ipse [Col. 0058A] eos praedestinavit ad aeternam damnationem justo judicio; non quia aliud esse non potuerunt, sed quia aliud esse noluerunt. Ipsi igitur sibimet ipsis exstiterunt causa perditionis. Deus autem judex justus et ordinator justus ipsius damnationis. Non enim praedestinavit injusta, sed justa. Praedestinavit tamen et coronas justis, et poenas injustis, quia utrumque est justum. Quam justitiam ejus commendans nobis Apostolus ait: Nunquid iniquus, Deus, qui infert iram? Absit (Rom. III, 5). Et quia modo omnibus praerogat patientiam ut convertantur ad poenitentiam; et qui pereunt suo contemptu et duritia pereunt, quia tantam bonitatem Dei contempserunt, iterum alio loco dicit: An divitias bonitatis et patientiae et longanimitatis ejus contemnis, ignorans quoniam benignitas Dei ad poenitentiam te adducit? Secundum duritiam autem tuam et cor impoenitens thesaurizas tibi iram in die irae et revelationis justi judicii Dei, qui reddet unicuique secundum opera sua (Rom. II, 4). Hinc etiam alia Scriptura testatur dicens: Deus [Col. 0058B] mortem non fecit, nec laetatur in perditione vivorum. Impii autem manibus et verbis accersierunt illam, et aestimantes amicam, defluxerunt, et sponsiones posuerunt ad illam, quoniam digni sunt qui sint ex parte illius (Sap. I, 13). Non ergo omnipotens Deus ulli hominum causa mortis vel perditionis existit, sed ipsam mortem et perditionem manibus et verbis ipsi impii sibi accersunt, dum nequiter operando, et nequius aliis persuadendo, et sibi et illis damnationem adducunt; dum viam iniquitatis et perditionis amantes, a recto itinere deflectuntur, et ad perpetuam damnationem, tanquam datis inter se dextris, pari consensu nequitiae, quasi ex voto et sponsione festinant, foederati mortis, et vitae aeternae inimici, ipsi secundum duritiam suam et cor impoenitens, thesaurizant sibi iram in die irae. In qua die justi judicii Dei quia unusquisque secundum opera sua recipit, nemo ex Dei praejudicio, sed ex merito propriae iniquitatis condemnatur. Non enim ille aliquem praedestinavit [Col. 0058C] ut malus esset, sed vere omnem malum praedestinavit ut impunitus non esset; quia et unaquaeque lex justa crimen non habet, ne sit injusta, et tamen criminosum punit ut vere sit justa. Qui ergo dicit quod hi qui pereunt, praedestinati sunt ad perditionem, et ideo aliter evenire non potest; similiter quoque et de justis, tanquam et ipsi ideo salventur, quia praedestinati ad salutem aliud esse non potuerunt. Qui ergo haec tam confuse et insulse dicit, et illis tollit meritum damnationis et istis meritum salutis; ac per hoc quid aliud agit, nisi ut et pereuntibus secundum illum sit imposita necessitas perditionis, et his qui salvantur sit imposita necessitas salutis? atque ideo nec illi juste damnentur, quia justi esse non potuerunt; nec isti juste remunerentur, quia aliud quam justi esse nequiverunt, ut in utraque parte et perditio et salus non sit ex judicio propriae actionis, sed ex praejudicio divinae praeordinationis. Et ubi erit illud, qui reddet unicuique [Col. 0058D] secundum opera sua? (Rom. II, 4.) et iterum: Nunquid iniquus Deus qui infert iram? Absit (Rom. III, 5). Aperte namque causa perditionis illorum qui pereunt in Deum refertur, si ipse eos ita ad interitum praedestinavit, ut aliud esse non possent: quod sentire vel dicere horribilis blasphemia est. Sed Ecclesiae catholicae fides, cujus filii et sectatores esse debemus, ita nobis firmissime tenendum insinuat ut superius juxta Scripturae sanctae auctoritatem breviter designavimus; videlicet, omnipotentem Deum in malis ipsorum malitiam praescisse, quia ex ipsis est, non praedestinasse, quia ex illo non est: poenam vero eorum et praescisse quia Deus est, et praedestinasse quia justus est, ut et in illis sit meritum suae damnationis, et in illo potestas et judicium justae damnantis. Non enim praedestinat Deus, nisi quae ipse facturus est; praescit vero multa quae ipse facturus non est, sicut omnia mala, quae mala utique mali faciunt, non ille. Ipsos quoque malos non ideo perire [Col. 0059A] quia boni esse non potuerunt, sed quia boni esse noluerunt, et suo vitio vasa irae apta in interitum perseveraverunt, et in massa damnationis vel originali vel actuali merito permanserunt. In bonis autem omnipotens Deus, sicut supra satis ostensum est, utrumque praescivit et praedestinavit, ut et in praesenti vita per suam gratiam existerent boni, et in futura etiam beati. Utriusque enim boni eorum, id est et praesentis et futuri, ipse est auctor et ipse largitor, et idcirco sine dubio utriusque praecognitor et praedestinator: quia et ipsi ex seipsis non solum aliud esse potuerunt, sed etiam aliud fuerunt antequam per eum qui justificat impium ex impiis justi efficerentur. Sive autem in illis qui salvantur, sive in illis qui pereunt, voluntas propria remuneratur, voluntas propria damnatur. Sed in illis, quia per gratiam Domini Salvatoris est sanata, ut ex mala et prava fieret bona et recta, est procul dubio dignissime coronata: in istis autem, quia non acquiescit per Salvatorem recipere sanitatem, justissime per eumdem [Col. 0059B] judicem sentiet perpetuam damnationem. Et hoc est breviter totum quod de libero arbitrio juxta veritatem fidei catholicae est tenendum. Quod scilicet omnem hominem liberi arbitrii condiderit Deus. Sed quia per unum hominem peccatum intravit in mundum, et per peccatum mors, et ita in omnes homines pertransiit, in quo omnes peccaverunt, ita istud liberum arbitrium in universo humano genere illius praevaricationis merito vitiatum et corruptum, ita obcaecatum est et infirmatum, ut sufficiat homini ad male agendum, id est ad ruinam iniquitatis, et ad hoc solum possit esse liberum: ad bene vero agendum, id est ad exercitium virtutis et fructum boni operis, nullo modo assurgat et convalescat, nisi per fidem unius mediatoris Dei et hominum hominis Christi Jesu, et donum Spiritus sancti, instauretur, illuminetur atque sanetur, sicut ipse Salvator in Evangelio promittit, dicens: Si vos Filius liberavit, tunc vere liberi eritis (Joan. VIII, 36); et Apostolus [Col. 0059C] ait: Ubi Spiritus Domini, ibi libertas (II Cor. III, 17); ut per hanc gratiam Christi et Spiritus Christi, humanum liberum arbitrium liberatum, illuminatum atque sanatum, dicat gratulans illud Psalmistae: Dominus illuminatio mea et salus mea, quem timebo? (Psal. XXVI, 1.) Qui igitur hanc gratiam libertatis accipere desiderat, ut ad bene et pie vivendum veraciter liber fiat, non de suis viribus praesumat, sed ille se fideliter sanandum corroborandumque committat, de quo idem Psalmista dicit: Apud Dominum gressus hominis dirigentur, et viam ejus volet (Psal. XXXVI, 23). Illum oret atque illi supplicet, dicens: Gressus meos dirige secundum eloquium tuum, et non dominetur mei omnis injustitia (Psal. CXVIII, 133); et iterum: Domine, deduc me in via tua, et ingrediar in veritate tua (Psal. V, 9), et caetera similia. Haec vobis breviter rescripsi ad ea quae jussistis: nunc fideliter deprecor et exhortor ut, in simplicitate et sinceritate verae fidei fundati, claudatis [Col. 0059D] aures vestras adversus linguam nequam illius vanissimi et miserrimi hominis, qui cum sit paratus ad contentionem et contumax adversus veritatem, maluit se, infelix, diabolico inflatus spiritu, a Christi Ecclesia et sacerdotibus separare, quam sua profana et inaniloquia deserere.

Explicit Hincmari archiepiscopi Rhemensis, ad omnes pene tunc temporis episcopos, tam Galliae quam aliarum provinciarum, suppresso nomine, contra Gothescalcum, tunc temporis ab ipso Hincmaro in Altovillari monasterio retrusum, qui in Orbacensi monasterio prius monachus fuerat.

Haec capitula, in synodo Tullensis territorii primo relecta, et a quibusdam fratribus refutata, sequenti autem opere Catholicorum doctrina sunt plenius confutata. Capitulorum autem quarti et quinti ab [Col. 0060A] aliorum perversitate diversitas, in subsequenti opusculo consequenter est vicesimo secundo et tricesimo quinto capitulis explanata.

I. Deum praescisse aeternaliter et bona quae boni erant facturi, et mala quae mali sunt gesturi, quia vocem Scripturae dicentis habemus: Deus aeterne, qui absconditorum es cognitor, qui nosti omnia antequam fiant (Dan. XIII, 42), fideliter tenemus; et placet tenere, bonos praescisse omnino per gratiam suam bonos futuros, et per eamdem gratiam aeterna praemia accepturos; malos vero praescisse per propriam malitiam malos futuros, et per suam justitiam aeterna ultione damnandos, ut secundum Psalmistam, Quia potestas Dei est, et Domini misericordia (Psal. LXI, 12, 13), reddat unicuique secundum opera sua; et sicut apostolica doctrina se habet: His quidem qui secundum patientiam boni operis, gloriam, et honorem, et incorruptionem quaerentibus vitam aeternam: his autem qui ex contentione, et qui [Col. 0060B] non acquiescunt veritati, credunt autem iniquitati, ira et indignatio, tribulatio et angustia in omnem animam hominis operantis malum (Rom. I, 7). In eodem sensu idem alibi: In revelatione, inquit, Domini nostri de coelo, cum angelis virtutis ejus, in igne flammae dantis vindictam his qui non noverunt Deum, et qui non obediunt Evangelio Dei nostri, qui poenas dabunt in interitu aeternas, cum venerit glorificari in sanctis suis, et admirabilis fieri in omnibus qui crediderunt (II Thess. I, 7). Nec prorsus ulli malo praescientiam Dei imposuisse necessitatem, ut aliud esse non posset, sed quod ille futurus erat ex propria voluntate, ille sicuti Deus qui novit omnia antequam fiant, praescivit ex sua omnipotenti et incommutabili majestate. Nec ex praejudicio ejus aliquem, sed ex merito propriae iniquitatis credimus condemnari, nec ipsos malos ideo perire quia boni esse non potuerunt, sed quia boni esse noluerunt, suoque vitio in massa damnationis, vel merito originali, vel etiam actuali [Col. 0060C] permanserunt.

II. Sed et de praedestinatione Dei placuit et fideliter placet; juxta auctoritatem apostolicam, quae dicit: Annon habet potestatem figulus luti ex eadem massa facere aliud vas in honorem, aliud vero in contumeliam (Rom. IX, 21)? ubi et statim subjungit: Quod si volens Deus ostendere iram et notam facere potentiam suam, sustinuit in multa patientia vasa irae aptata sive praeparata in interitum, ut ostenderet divitias gratiae suae, in vasa misericordiae, quae praeparavit in gloriam (ibid., 22, 23)? fidenter fatemur praedestinationem electorum ad vitam, et praedestinationem impiorum ad mortem. In electione tamen salvandorum misericordiam Dei praecedere meritum bonum; in damnatione autem periturorum meritum malum praecedere justum Dei judicium. Praedestinatione autem Deum tantum statuisse quae vel ipse gratuita misericordia vel justo judicio facturus erat, secundum Scripturam dicentem: Qui fecit quae futura [Col. 0060D] sunt; in malis vero ipsorum malitiam praescisse, quia ex ipsis est, non praedestinasse, quia ex illo non est: poenam sane malum meritum exsequentem, uti Deum qui omnia prospicit, praescivisse et praedestinasse, quia justus est; apud quem est, ut sanctus Augustinus ait, de omnibus omnino rebus tam fixa sententia quam certa praescientia. Ad hoc siquidem facit Sapientis dictum: Parata sunt derisoribus judicia, et mallei percutientes stultorum corporibus (Prov. XIX, 29). De hac immobilitate praescientiae et praedestinationis Dei, per quam apud eum futura jam facta sunt, etiam apud Ecclesiastem bene intelligitur dictum: Cognovi quod omnia opera quae feci Deus perseverent in perpetuum: non possumus his addere nec auferre quae fecit Deus ut timeatur (Eccle. III, 14). Verum aliquos ad malum praedestinatos esse divina potestate, videlicet ut quasi aliud esse non possint, non solum non credimus, sed etiam si sunt qui tantum mali credere velint, cum omni detestatione, [Col. 0061A] sicut Arausica synodus, illis anathema dicimus.

III. Item de redemptione sanguinis Christi, propter nimium errorem qui de hac causa exortus est, ita ut quidam, sicut eorum scripta indicant, etiam pro illis impiis qui a mundi exordio usque ad passionem Domini in sua impietate mortui aeterna damnatione puniti sunt, effusum eum diffiniant, contra illud propheticum: Ero mors tua, o mors; ero morsus tuus, inferne (Ose. XIII, 14), illud nobis simpliciter et fideliter tenendum ac docendum placet, juxta evangelicam et apostolicam veritatem, quod pro illis hoc datum pretium teneamus, de quibus ipse Dominus noster dicit: Sicut Moyses exaltavit serpentem in deserto, ita exaltari oportet filium hominis, ut omnis qui credit in ipso non pereat, sed habeat vitam aeternam. Sic enim Deus dilexit mundum ut Filium suum unigenitum daret, ut omnis qui credit in eum non pereat, sed habeat vitam aeternam (Joan. III, 14); et Apostolus: Christus, inquit, semel oblatus est ad multorum exhaurienda peccata (Hebr. IX, 28). Porro [Col. 0061B] capitula numero novemdecim syllogismis ineptissime et mendacissime a quodam Scoto conclusa, ubi non argumentum fidei, sed potius commentum perfidiae, paret nulla omnino philosophiae arte, ut arroganter a quibusdam jactatur, constructum, sed inani fallacia et deceptione imperitissime confusum, a pio auditu fidelium penitus explodimus: et ut talia et similia caveantur per omnia, auctoritate Spiritus sancti interdicimus; novarum etiam rerum introductores, ne districtius feriantur, castigandos esse censemus.

IV. Item firmissime tenendum credimus quod omnis multitudo fidelium ex aqua et Spiritu sancto regenerata, ac per hoc veraciter Ecclesiae incorporata, et juxta doctrinam apostolicam in morte Christi baptizata, in ejus sanguine sit a peccatis suis abluta, quia nec in eis potuit esse vera regeneratio, nisi fieret et vera redemptio, cum in Ecclesiae sacramentis nihil sit cassum, nihil ludificatorium, sed prorsus [Col. 0061C] totum verum, et ipsa sui veritate ac sinceritate subnixum. Ex ipsa tamen multitudine fidelium et redemptorum alios salvari aeterna salute, quia per gratiam Dei in redemptione sua fideliter permanent, ipsius Domini sui vocem in corde ferentes: Qui perseveraverit usque in finem, hic salvus erit (Matth. X, 22); alios qui noluerunt permanere in salute fidei, quam in initio acceperunt, redemptionisque gratiam potius irritam facere prava doctrina vel vita quam servare elegerunt, ad plenitudinem salutis, et ad perceptionem aeternae beatitudinis nullo modo pervenire. In utroque siquidem doctrinam pii doctoris habemus: Quicunque baptizati sumus in Christo Jesu, in morte ipsius baptizati sumus (Rom. VI, 3); et: Omnes qui in Christo baptizati estis, Christum induistis (Gal. III, 27); et iterum: Accedamus cum vero corde in plenitudine fidei aspersi corda a conscientia mala, et abluti corpus aqua munda, teneamus spei nostrae confessionem indeclinabilem (Hebr. X, 22); et [Col. 0061D] iterum: Irritam quis faciens legem Moysi, sine ulla miseratione duobus aut tribus testibus moritur, quanto magis putatis deteriora mereri supplicia qui Filium Dei conculcaverit, et sanguinem testamenti pollutum duxerit, in quo sanctificatus est, et Spiritui gratiae contumeliam fecerit? (Ibid., 28.)

V. Item de gratia per quam salvantur credentes, et sine qua rationalis creatura nunquam beate vixit, et de libero arbitrio per peccatum in primo homine infirmato, sed per gratiam Domini Jesu fidelibus ejus redintegrato et sanato, id ipsum constantissime et fide plena fatemur, quod sanctissimi Patres auctoritate sacrarum Scripturarum nobis tenendum reliquerunt, quod Africana, quod Arausica synodus professa est, quod beatissimi pontifices apostolicae sedis catholica fide tenuerunt; sed et de natura et gratia in aliam partem nullo modo declinare praesumentes. Ineptas autem quaestiunculas et aniles pene fabellas, Scotorumque pultes puritati fidei nauseam [Col. 0062A] inferentes, quae periculosissimis et gravissimis temporibus ad cumulum laborum nostrorum usque ad scissionem charitatis miserabiliter et lacrymabiliter succreverunt, ne mentes Christianae inde corrumpantur, et excidant a simplicitate et castitate fidei, quae est in Christo Jesu, penitus respuimus, et ut fraterna charitas cavendo a talibus auditum castiget Domini Christi amore monemus. Recordetur fraternitas malis mundi gravissimis se urgeri, messe nimia iniquorum, et paleis levium hominum se durissime suffocari; haec vincere ferveat, et corrigere laboret, et superfluis coetum pie dolentium et gementium non oneret: sed potius certa et vera fide, quod a sanctis Patribus de his et similibus sufficienter prosecutum est, amplectatur.




Sanctorum Patrum de gratia et libero arbitrio sententiae.

1. In praevaricatione Adae omnes homines naturalem possibilitatem et innocentiam perdidisse, et neminem [Col. 0062B] de profundo illius ruinae per liberum arbitrium posse consurgere, nisi eum gratia Dei miserantis erexerit.

2. Quod nemo nisi per Christum libero bene utatur arbitrio.

3. Quod omnia studia et omnia opera ac merita sanctorum ad Dei gloriam laudemque referenda sint, quia nemo aliunde Dei placeat nisi ex eo quod ipse donaverit.

4. Quod ita Deus in cordibus hominum atque in ipso libero operetur arbitrio, ut sancta cogitatio, pium consilium omnisque motus bonae voluntatis ex Deo sit, quia per illum aliquid boni possumus, sine quo nihil possumus.

5. Omnium studiorum, omniumque virtutum, quibus ab initio fidei ad Deum tenditur, Deum profitemur auctorem, et non dubitamus ab ipsius gratia omnia hominis merita praeveniri, per quem fit ut aliquid boni et velle incipiamus et facere. Quo utique [Col. 0062C] auxilio et misericordia Dei non auferetur liberum arbitrium, sed liberatur, ut de tenebroso lucidum, de pravo rectum, de languido sanum, de imprudente sit providum. Tanta enim est erga omnes homines bonitas Dei, ut nostra velit esse merita, quae sunt ipsius dona, et pro his quae largitus est, aeterna praemia sit donaturus. Agit quippe in nobis ut quod vult et velimus et agamus.

6. Fatemur gratiam Dei et adjutorium etiam ad singulos actus dari, eamque non dari secundum merita nostra, ut vera sit gratia, id est, gratis data per ejus misericordiam qui dixit: Miserebor cui misertus ero, et misericordiam praestabo cui misericors fuero (Rom. IX, 15).

7. Fatemur esse liberum arbitrium, etiamsi divino indiget adjutorio.

8. Arbitrium voluntatis, in primo homine infirmatum, nisi per gratiam baptismi, non potest reparari.

9. Arbitrium voluntatis tunc est vere liberum cum [Col. 0062D] vitiis peccatisque non servit. Tale datum est a Deo utique homini primo, quod amissum, nisi a quo potuit dari, non potuit reddi; unde Veritas dicit: Si vos Filius liberavit, vere liberi eritis (Joan. VIII, 36).

VI. Et quia indiscussi et inexaminati, scientiaeque litterarum pene ignari, minusque apostolicae praeceptioni appropinquantes, peccatis nostris agentibus, per civitates episcopi ordinantur, qua occasione maxime vigor ecclesiasticus deperit, placuit ut si quando alicujus civitatis episcopus vocatione Domini decesserit, a gloriosissimis principibus supplicando postuletur ut canonicam electionem clero et populo ipsius civitatis permittere dignentur, atque ita aut in clero, aut in populo, aut dioecesi certe ipsa, si opus sit in vicinia ipsius, probata et officio digna persona quaeratur, quae inventa consensu totius cleri et populi ad honorem civitati praeficiatur. Sed et si a servitio piorum principum nostrorum aliquis clericorum venerit, ut alicui civitati praeponatur [Col. 0063A] episcopus, timore casto sollicite examinetur primum cujus vitae sit, deinde cujus scientiae. Et vigore ecclesiastico sub oculis omnipotentis Dei agat metropolitanus in hac parte, caeteris episcopis sicut Dei ministris adjutorium ferentibus, ne maculatae vitae et pompa saeculi turgidus, et simoniaca haeresi pollutus, humilibus et mundis membris Christi Ecclesiaeque superponatur episcopus, nec praesumat illitteratum et cupiditate illicita caecatum, redditurus facti sui Deo rationem, populo praeficere. Si vero necessarium isdem metropolitanus viderit, ne tantum malum cogatur agere, ut indebito honorem bonis tantum debitum tradat, instruat populum, informet Ecclesiam, potius adire clementiam regum, et ipse cum coepiscopis suis quibus valuerit modis adeat, ut Ecclesiam Dei gloriosi reges digno honorent ministro. Si autem turpiter cupiditate quacunque metropolitanus victus, aut aliquo munere deceptus, tantum opus negligenter et aegre fuerit exsecutus, judicium omnia cernentis Dei se incurrere [Col. 0063B] non dubitet, sed et sententia ecclesiastica noverit se culpandum.

Ut hi qui ordinandi sunt, secundum ordinem ecclesiasticum et institutionem sanctorum Patrum ordinentur, videlicet judicio metropolitanorum et eorum episcoporum qui circumcirca sunt, provehantur ad ecclesiasticam potestatem, ex excerptis Martini: Non liceat electionem facere eorum qui ad sacerdotium provocantur, sed judicium sit episcoporum, ut ipsi eum qui ordinandus est probent si in sermone et in fide et in episcopali vita edoctus est.

Item quo judicio feriendi sint qui in ordinandis episcopis sanctorum Patrum statuta neglexerint, ex decretis papae Leonis: Si qui episcopi talem consecraverint sacerdotem qualem esse non liceat, etiamsi aliquo modo damnum proprii honoris evaserint, ordinationis tamen jus alterius non habebunt, nec unquam ei sacramento intererunt, quod neglecto Dei [Col. 0063C] judicio immerito praestiterunt.

Haec autem quatuor capitula sequuntur, apud Carisiacum contra Praedestinatianos constituta, et post lectionem praecedentium in praefata synodo relecta, in subsequenti etiam opere Scripturarum atque orthodoxorum sunt testimoniis confirmata.

I. Deus omnipotens hominem sine peccato rectum cum libero arbitrio condidit, et in paradiso posuit, quem in sanctitate justitiae permanere voluit. Homo, libero arbitrio male utens, peccavit et cecidit, et factus est massa perditionis totius humani generis. Deus autem bonus et justus elegit ex eadem massa perditionis, secundum praescientiam suam, quos per gratiam praedestinavit ad vitam, et vitam illis praedestinavit aeternam. Caeteros autem, quos justitiae judicio in massa perditionis reliquit, perituros praescivit, sed non ut perirent praedestinavit; poenam autem illis, quia justus est, praedestinavit aeternam. Ac per hoc unam Dei praedestinationem [Col. 0063D] tantummodo dicimus, quae aut ad donum pertinet gratiae aut ad retributionem justitiae.

II. Libertatem arbitrii in primo homine perdidimus, quam per Christum Dominum nostrum recepimus; et habemus liberum arbitrium ad bonum praeventum et adjutum gratia, et habemus liberum arbitrium ad malum desertum gratia. Liberum autem habemus arbitrium, quia gratia liberatum, et gratia de corrupto sanatum.

III. Deus omnipotens omnes homines sine exceptione vult salvos fieri, licet non omnes salventur. Quod autem quidam salvantur, salvantis est donum; quod autem quidam pereunt, pereuntium est meritum.

IV. Christus Jesus Dominus noster, sicut nullus homo est, fuit vel erit, cujus natura in illo assumpta non fuerit, ita nullus est, fuit vel erit homo, pro quo passus non fuerit, licet non omnes passionis ejus mysterio redimantur. Quia vero omnes passionis ejus mysterio non redimuntur, non respicit ad magnitudinem [Col. 0064A] et pretii copiositatem, sed ad infidelium, et ad non credentium ea fide quae per dilectionem operatur, respicit partem: quia poculum humanae salutis, quod confectum est infirmitate nostra et virtute divina, habet quidem in se ut omnibus prosit, sed si non bibitur, non medetur.

Sequitur epistola Prudentii Tricassinae civitatis episcopi, quae in processu operis sequentis saepe commemoratur, et a catholicorum fide atque doctrina discordare monstratur.

Patri venerabili et caeteris patribus fratribusque sincerissime diligendis, atque coepiscopis reverendis, Prudentius aeternam in Domino salutem. Quantum ad meritum peccatorum meorum spectat, justissimo Dei judicio, quantum vero ad indebitas atque indeficientes ejus misericordias pertinere dignoscitur, misericordissimo ipsius munere, infirmitatibus pene omnibus notis depressus, sancto desiderabilique vestro conventui adesse prohibeor. Quod autem [Col. 0064B] possum, praesentibus litteris, atque legato nostrae Ecclesiae presbytero Arnoldo, mei consensus praesentiam eotenus, exhibeo, ut is qui ordinandus est, si apostolicae sedis omnibus institutis, et beatorum patrum Innocentii, Zosimi, Bonifacii, Sixti, Leonis, Gelasii, Coelestinii, Gregorii, Hilarii, Ambrosii, Augustini, Isidori, Primasii, Fulgentii, Hieronymi, Casiodori, Bedae aliorumque adaeque catholicorum atque orthodoxorum virorum scriptis et dictis, ac specialiter super quatuor capitulis, quibus omnis Ecclesia catholica adversus Pelagium ejusque haereseos sequaces pugnavit ac vicit, atque ad posterorum memoriam litteris auctoritate et veritate plenissimis mandavit, confitendo subscribere, et subscribendo confiteri voluerit, ejus me ordinationi consentaneum esse profitear: sin alias, prorsus neque assentior, neque fidelibus Christi assentiendum suadeo. Capitulorum vero quatuor praemissorum seriem, quamvis vestram prudentiam multo vivacius [Col. 0064C] quam meam extremitatem compertam esse non dubitem, necessario tamen breviter adnectendam judicavi, ut facilius quid sentiam, cui veritati consentiam, vestra beatitas recognoscat: videlicet ut liberum arbitrium, in Adam merito inobedientiae amissum, ita nobis per Dominum nostrum Jesum Christum redditum atque liberatum confiteatur, interim in spe, postmodum autem in re, sicut dicit Apostolus: Spe enim salvi facti sumus (Rom. VIII, 24), ut tamen semper ad omne opus bonum Dei omnipotentis gratia indigeamus, sive cogitandum, sive inchoandum, operandum ac perseveranter consummandum, et sine ipsa nihil boni nos posse ullatenus aut cogitare, aut velle, aut operari sciamus. Secundo, ut Dei omnipotentis altissimo secretoque consilio credat atque fateatur quosdam Dei gratuita misericordia ante omnia saecula praedestinatos ad vitam, quosdam imperscrutabili justitia praedestinatos ad poenam, ut id videlicet, sive in salvandis, sive in damnandis [Col. 0064D] praedestinavit, quod se praescierat esse judicando facturum, dicente propheta: Qui fecit quae futura sunt. Tertio, ut credat et confiteatur cum omnibus catholicis, sanguinem Domini nostri Jesu Christi pro omnibus hominibus ex toto mundo in eum credentibus fusum; non autem pro illis qui nunquam in eum crediderunt, nec hodieque credunt, nunquam nec credituri sunt, dicente ipso Domino: Venit enim filius hominis non ministrari, sed ministrare, et dare animam suam in redemptionem pro multis (Matth. XXI, 28). Quarto ut credat atque confiteatur, Deum omnipotentem omnes quoscunque vult salvare, et neminem posse salvari ullatenus, nisi quem ipse salvaverit; omnes autem salvari quoscunque ipse salvare voluerit: ac per hoc quicunque non salvantur, penitus non esse voluntatis illius ut salventur, dicente Propheta: Omnia quaecunque voluit Dominus fecit, in coelo et in terra, in mari et in omnibus abyssis (Psal. CXXXIV, 6). Et licet quaedam sint alia, quibus [Col. 0065A] in Pelagio damnatis universaliter Ecclesia consenserit, sategerit atque subscripserit, haec tamen specialius adversus eum ejusque complices, per apostolicam sedem, instantia beatissimi Aurelii Carthaginensis episcopi, atque Augustini, cum aliis trecentis quatuordecim episcopis, ab ejus pravissimis sensibus eruta, vindicata, et multis tam epistolis quam libris toto orbe vulgatis, omnis hodieque gaudet, confitetur, praedicat, et tenet, atque tenebit Ecclesia. His per omnia consentaneam, praedicabilem paternitatem fraternitatemque vestram gratia superna invictam atque praevalidam, et suo munere gaudentem perpetim conservare dignetur.

Caeterum multiplices ac tortuosas et venenatas sententias Gothescalci, cujus debita cum exsecratione [Col. 0066A] in sequenti opere saepius facimus mentionem, sed et complicium ejus agones pestiferos hic praeponere non necessarium duximus, quia licet pestilens eorum doctrina ex aliquantis se in diversa scindat itinera, de praedestinatione tamen reproborum ad interitum, et quod Deus non omnes homines vult salvos fieri, sed eos tantummodo qui salvantur, et quia non pro omnibus passus sit, unde opusculum subsequens catholicorum doctrinam sufficienter ostendit, conspirare noscuntur, et contra eos jam singillatim in aliis libellis ante hos actis, prout Dominus dedit, laborem impendimus, sicut ei cui libuerit vel licuerit patere valebit.




[Col. 0065]
HINCMARI ARCHIEPISCOPI RHEMENSIS DE PRAEDESTINATIONE DEI ET LIBERO ARBITRIO POSTERIOR DISSERTATIO Adversus GOTHESCALCUM et caeteros Praedestinatianos.



1 EPISTOLA AD REGEM.
[Col. 0065B]

Domino CAROLO regi glorioso HINCMARUS, nomine non merito Rhemorum episcopus, ac plebis Dei famulus, una cum collegis dominis et fratribus meis venerandis episcopis, oratoribus scilicet salutis atque prosperitatis vestrae devotis.

Nuper elapso mense Junio, per Indictionem septimam, anno Incarnationis Dominicae 859, dedistis nobis quaedam capitula, sicut nostrae dixistis humilitati, a Remigio reverentissimo Lugdunensium archiepiscopo vestrae porrecta sublimitati, jubentes ut tempore congruo de his vobis redderemus responsum, si unanimes uno ore eorumdem capitulorum sensui concordaremus: an quia vobis a cana Patrum fide in quibusdam dissentire videbantur, noster sensus, [Col. 0065C] quem a catholico tramite non deviare credebatis, ab eis in aliquo dissideret, sequentes et praecepti Dominici jussionem, et Christianam praedecessorum vestrorum consuetudinem. Est enim et divinis legibus cautum, et prisco anteriorum principum more suetum, ut quotiescunque in catholica fide vel divina religione quiddam novi emerserit, a principali sententia episcoporum consultui referatur, et quod eorum judicio, Scripturarum sanctarum auctoritate, et orthodoxorum 2 magistrorum doctrina, atque secundum auctoritatem canonicam, et decreta pontificum Romanorum, Christi Dei nostri vicarii et sanctae Ecclesiae praesules credendum, sequendum, et tenendum, atque praedicandum decreverint, id ab omnibus corde credatur ad justitiam, ore confiteatur ad salutem, [Col. 0065D] sequatur ad vocationem, teneatur ad coronam, praedicetur ad lucrum. Quae siquidem capitula in conventu episcoporum habito in territorio Tullensi, [Col. 0066B] in villa quae dicitur Saponarias, ante biduum quam vobis porrecta fuerint, sunt recitata, proferente et deponente ea synodo domno Remigio Lugdunensium archiepiscopo: quae sicut dixit, et in epigrammate eorumdum capitulorum continetur, in hoc ipso anno, in Kalendis nihilominus ibidem descriptis, et in suburbio Lingonicae urbis, ad instructionem Dominici populi ipse et sibi comprovinciales Episcopi ediderunt. Et in crastina alia quaedam capitula, de quibus post locuturi sumus, relecta fuere: super quibus, sicut quibusdam ex fratribus visum est, quorumdam sensus est motus. Nam ut vere, et nos fateamur, nostrae conscientiae super pridem capitulis, quae ut diximus Remigius archiepiscopus synodo praesentaverat, recitatis, catholicorum ad memoriam [Col. 0066C] reducentes doctorum traditiones, non modice se concusserunt. Unde nostrorum quidam fidei Christianae zelo succensi aliqua synodo voluere suggerere: sed motus nostri ab eodem venerabili archiepiscopo Remigio Lugdunensium sunt modeste compositi: eo venerabiliter perorante, ut si quorumcunque nostrorum sensus ab eisdem prolatis capitulis in aliquo dissentiendo se commoveret, ad proxime futuram synodum catholicorum libros doctorum quique deferre curemus, et sicut melius secundum catholicam et apostolicam doctrinam in commune invenerimus, de caetero omnes unanimiter teneamus. In cujus devotione, coepiscoporumque ipsius dioeceseos, quorum etiam et ante ordinationem mentem catholicam atque doctrinam, sicut et vos non latet, cognovimus, [Col. 0066D] quantum sensui pusillitatis nostrae fidem accommodare audemus, percepimus quia non ex ipsis, ut non dicamus per ipsos, synodo capitula ipsa fuere [Col. 0067A] prolata. Quapropter quamvis blando sibilo eos quidam charaxare voluerunt de eo quod sanctus Coelestinus episcopos Gallicanos redarguit, dicens!(epist. 8): »Quid illic, inquit, spei est, ubi magistris tacentibus hi loquuntur, qui si ita est eorum discipuli non fuerunt? Timeo ne cohibere sit hoc tacere: timeo ne magis ipsi loquantur, qui permittunt illis taliter loqui. In talibus causis non caret suspicione taciturnitas, quia occurreret veritas si falsitas displiceret. Merito namque causa nos respicit, si silentio faveamus errori.« Nos tamen plures, qui eorum et fidem, et doctrinam, et prudentiam novimus, minus in eis ista noscentibus sententiam pro dissensione baptismi de beato Cypriano, a sancto Augustino collaudatam saepenumero, in libro [Col. 0067B] secundo de baptismo (contr. Donat. c. 4) positam 3 proposuimus. »Quomodo enim, inquit, potuit ista res tantis altercationum nebulis involuta ad plenarii concilii luculentam illustrationem confirmationemque perduci, nisi primo diutius per orbis terrarum regiones multis hinc atque hinc disputationibus et collationibus episcoporum pertractata constaret? Hoc autem facit sanitas pacis, ut cum diutius aliqua obscuriora quaeruntur, et propter inveniendi difficultatem diversas pariunt in fraterna disceptatione sententias, donec ad verum liquidum perveniatur, vinculum permaneat unitatis, ne in parte praecisa remaneat insanabile vulnus erroris. Et ideo plerumque doctioribus minus aliquid revelatur, ut eorum patiens et humilis charitas, in qua fructus major [Col. 0067C] est, comprobetur, vel quomodo teneant unitatem cum in rebus obscurioribus diversa sentiunt, vel quomodo accipiant veritatem cum contra id quod sentiebant declaratum esse cognoscunt.«

Sciebant namque iidem venerabiles catholici et docti viri, quia in multis regionibus ac provinciis haec pestifera erat recommota doctrina. Et ideo silentium in suis provinciis imponere tam facile sicut forte poterant noluerunt errori, donec ad plurimorum notitiam perventa plurimorum judicio quaestio sopiretur: quia ut dicit sanctus Coelestinus in epistola ad Nestorium directa (epist. 5 in fin.), »Omnes debent nosse quod agitur, quoties omnium causa tractatur,« videlicet ut cum omnium in unius propositione fuerit diffinita consultatio, cunctorum valeat [Col. 0067D] ad omnes emanare solutio. Haec eadem namque capitula, sicut facile reminisci potestis, ante triennium nobis in villa Rothomagensis episcopii, quae Nielfa dicitur, quando in excubiis contra Nortmannorum infestationem degebamus, sub titulo quasi in Valentina synodo conscripta fuerint, anno Incarnationis Dominicae 855, sub Lothario imperatore dedistis, ut ad illa quae nobis viderentur catholice ex orthodoxorum magisterio responderemus: cum aliis quorumcunque scriptis quae hinc ad vestram notitiam pervenere: quorum quaedam scripta recepimus, sed ea publicare noluimus, solliciti servare unitatem spiritus in vinculo pacis (Eph. IV, 3): donec cum eis qui vobis illa transmiserant familiari [Col. 0068A] colloqueremur sermone, et eos si aliquo modo valeremus ab hac prava intentione ad catholicae fidei unitatem cooperante Domino revocaremus. Sed quia partim occupationibus praepediti, partim autem in fraternis suasionibus minus quam necesse fuerat obauditi, eos quos monere disposuimus a sua intentione revocare nequivimus: inde quia, sicut dicit Apostolus, Quorumdam hominum peccata manifesta sunt, praecedentia ad judicium; quosdam autem et subsequuntur. Similiter et facta bona manifesta sunt, et quae aliter se habent, abscondi non possunt (I Tim. V, 24, 25), adeo quorumdam excrevit dissensio, ut haec dissonantia ad vestram perveniret notitiam, et synodali decreto, pro zelo fidei et unanimitatis amore, antequam haec nobis perscrutanda committeretis, [Col. 0068B] quatuor capitula episcopali 4 diffinitione vobis de catholicorum Patrum dictis colligi, et singulorum exigeretis manibus roborari. Postea vero et quorumdam ex his qui eisdem capitulis subscripserant, et aliorum etiam intantum est accumulata vecordia, ut necesse foret et jussionis vestrae instantia, et exsecutionis nostrae obedientia, hinc eorum quos praemisimus scriptis et propositionibus litterali officio respondere. Inter quae et his capitulis, quae nobis nuper dedistis, pro nostri ingenioli capacitate, sub dubietate tamen respondimus: quia non credidimus ut fratres et coepiscopi nostri contra regulas ecclesiasticas adversum nos talia debuissent conscribere: praesertim cum non ignorarent Dominicis institutionibus et legibus sancto Spiritu promulgatis praefixum [Col. 0068C] esse, qualiter si in saepefatis capitis fidei obloqueremur, nos compellare, et tunc synodali judicio nos nostrasque sententias a sua debuissent communione explodere. Nunc vero, quia certi sumus, cujus compositioni debemus de saepenominatis quaestionibus respondere, servatis relationum absolutionibus contra eos quibus a vestra dominatione pro imposito nobis ministerio jussi sumus reddere rationem, contra haec tantum capitula, quantum ex nobis est cum omnibus pacem habentes, ex sanctarum Scripturarum auctoritate, et catholicorum Patrum sententiis, simpliciter respondere curabimus; ut cui forte omnia illa legere non licuerit, vel non libuerit, hic compendiosas pro tempore capitulorum responsiones inveniat: quas furatis horulis a diversis [Col. 0068D] occupationum distensionibus, qui cogitationum ferias non habemus, sicut de sententiis sanctorum Patrum accepimus, ne torpore vel inobedientia a vestra denotaremur Christiana devotione, committere schedulis tumultuario sermone studuimus: quoniam in praefatis relationibus provocati multiplicibus multiplicium illationibus, multipliciter multiplicibusque collationibus, non sine sicut scimus et confitemur lectoris taedio, sensu sed tamen catholico, in tribus libris lacinioso sermone respondere sategimus. Sed in hoc maxime benigno lectori nos satisfacere autumamus, quia singulorum singulas semper ponentes sententias, singulariter ad objecta et resistentia fidei respondere studuimus. [Col. 0069A] Et vel in hoc solo devotum quemque lectorem nobis conciliari confidimus, quia cum ex sua mente nostrum laborem perpenderit, nos apud se excusatos habebit. Quis vero sit istorum capitulorum compositor, cui quasi a novo cogimur respondere, ipse se prodet cum necessario urgebitur ad lucem veritatis venire: quia operator tenebrosorum operum, inter quae ab apostolo et haereses describuntur, odit lucem et non venit ad lucem, ut non arguantur opera ejus: omnis vero qui bona agit, inter quae bona ab Apostolo et fides connumeratur, venit ad lucem, ut manifestentur opera ejus, quia in Deo sunt facta. Sed et ille quicunque est, si ad lucem venerit, et veritati ex corde consenserit, esse filius lucis poterit. 5 Si autem et pertinaciter contradixerit [Col. 0069B] veritati, ipse infidelitate sua et contentionis suae vecordia, haeretici sibi nomen imponet: quia non statim est haereticum quod ignoranter a fide sentitur diversum si non fiat pertinaci contentione haereticum.



CAPUT PRIMUM. Quando, et ubi, et unde haec Praedestinatiana haeresis primum exorta fuerit, et per quos ac qualiter revicta atque compressa exstiterit.

Nunc jam dicendum censuimus quando, et ubi, et qua occasione haec haeresis orta primum exstiterit. Ante quadringentos circiter triginta et eo amplius annos haec haeresis est exorta tempore Theodosii et Valentiniani imperatorum, sub praesulatu sancti Coelestim, per idem tempus quando et Nestoriana haeresis [Col. 0069C] apud Graecos in Constantinopoli civitate auctore Nestorio ebullivit, sancti Augustini temporalis vitae termino imminente, sicut Prosper in Chronica sua demonstrat, dicens: »Theodosio XI et Valentiniano consulibus: et ad locum, Nestorius Constantinopolitanus episcopus novum Ecclesiis molitur errorem inducere. Et item: Theodosio XIII, et Valentiniano III, Augustinus episcopus per omnia excellentissimus moritur V Kal. Septembris, libris Juliani inter impetus obsidentium Wandalorum in ipso dierum suorum fine respondens, et gloriose in defensione gratiae Christianae perseverans.« Et Beda in Chronica sua: »Theodosius, inquit, minor, Arcadii filius, annos viginti sex regnavit. Valentinianus junior, Constantii filius, Ravennae imperator creatur.« [Col. 0069D] Et post paululum: »Sed beatus Augustinus Hipponensis episcopus, et omnium doctor eximius Ecclesiarum, ne civitatis suae ruinam videret, tertio obsidionis ejus mense migravit ad Dominum V Kal. Septembris, cum vixisset annos septuaginta sex, in clericatu autem annos ferme quadraginta complesset.« Qui beatus Augustinus in ipso dierum suorum fine librum de Haeresibus, inter responsiones praedictorum librorum Juliani, quorum Prosper fecerat mentionem, ad Quodvultdeum diaconum scripsit, sicut ipse in epistola ad praedictum diaconum ita commemorat: »Cum mihi, inquiens, haec scribendi offerretur occasio per Fusalensem presbyterum, quem commendo charitati tuae, relegi epistolam [Col. 0070A] tuam, in qua petis ut de haeresibus, quae oriri potuerunt ex quo Domini in carne nuntiari coepit adventus, aliquid scriberem. Hoc autem feci, ut viderem utrum jam deberem ipsum opus aggredi, et inde tibi aliquid mittere, ubi considerares tanto esse difficilius quanto vis esse brevius. Sed ne hoc quidem potui, talibus curis supervenientibus impeditus, a quibus omnino dissimulare non 6 possem. Nam me et ab eo quod habebam in manibus averterunt: hoc autem est, ubi respondeo libris Juliani, quos octo edidit post illos quatuor quibus ante respondi. Hos enim cum Romae accepisset frater Alypius, nondum omnes descirpserat, cum oblatam occasionem noluit praeterire, per quam mihi quinque transmisit, promittens alios tres cito se esse missurum, [Col. 0070B] et multum instans ne responde redifferrem. Cujus instantia coactus sum remissius semper agere quod agebam, ut opera utrique non deessem, uni diebus alteri noctibus, quantum mihi ab aliis occupationibus hinc atque hinc venire non desistentibus parceretur. Agebam vero rem plurimum necessariam nam retractabam opuscula mea, et si quid in eis me offenderet, vel alios offendere posset, partim reprehendendo, partim defendendo, quod legi posset et deberet operabat. Et duo volumina jam absolveram, retractatis omnibus libris meis, quorum numerum nesciebam, eosque ducentos triginta et duos esse cognovi. Restabant epistolae, et tractatus populares quos Graeci Homilias vocant.« Isti autem libri Juliani, sicut manifestum est, non sunt illi, quos in [Col. 0070C] libris Retractationum commemorat.

Sed et de haeresibus octoginta et octo isdem doctor mirificus Augustinus conscripsit, quibus novissimam haeresim Pelagianam subjunxit. Inde Gennadius Massiliensis sacerdos valde doctus, qui et de viris illustribus scripsit, ab eo loco incipiens ubi sanctus Hieronymus memoriae scriptorum illustrium finem imposuit, et ad sua usque tempora scriptores famosos cum debita laude commemoravit, hanc Praedestinatianam nonagesimam haeresim sectae Pelagianae supposuit, dicens: »Sunt, inquit, qui dicunt quod Deus non omnes homines ad hoc creet, ut omnes salventur, sed ut multitudine hominum ornetur mundus,« et reliqua quae prosequitur, quae in processu monstrabimus. Deinde nonagesimam [Col. 0070D] primam Nestorianam ponit, sicque Eutychianam, et post hanc Timotheanam. Sed et Hyginus, catalogum describens haereseon, octogesimam et nonam haeresim Nestorianam ponit, et nonagesimam istam Praede: stinatianam, cum libello ab eisdem Praedestinatianis composito, ita dicens: »Nonagesima haeresis, inquit, quam in praefatione nostra diximus de nomine Augustini episcopi esse mentitam, Praedestinatianorum nomen accepit.« Beatus etiam Augustinus in praefatione Retractationum de opusculis suis dicit: »Illud enim quod scriptum est, ex multiloquio non effugies peccatum (Prov. X, 19), terret me plurimum; non quia multa scripsi, vel quia multa etiam quae dictata non sunt, tamen a me dicta conscripta suntabsit [Col. 0071A] enim ut multiloquio deputetur, quando necessaria dicuntur, quantalibet sermonum multitudine dicantur. Sed istam sententiam Scripturae sanctae propterea timeo, quia de tam multis disputationibus meis sine dubio multa colligi possunt, quae si non falsa, at certe videantur, sive etiam convincantur 7 non necessaria.« Et paulo superius: »Neque enim quisquam, nisi impudens, ideo quia mea errata reprehendo me reprehendere audebit. Sed si dicit non ea debuisse a me dici quae postea mihi etiam displicerent, verum dicit et mecum facit. Eorum quippe reprehensor est, quorum et ego sum. Neque enim ea reprehendere deberem, si dicere debuissem.«

Nam et in Africanis et in Gallicis regionibus haec [Col. 0071B] primum haeresis coepit exordium adhuc in vita beati Augustini. Unde et ipse ad Valentinum et cum illo monachos librum scripsit de Correptione et Gratia, sicut Prosper in epistola sua ad eumdem Augustinum directa demonstrat, dicens: »Multi, inquit, servorum Christi, qui in Massiliensi urbe consistunt, in sanctitatis tuae scriptis, quae adversus Pelagianos haereticos condidisti, contrarium putant Patrum opinioni, et ecclesiastico sensui, quidquid in eis de vocatione electorum secundum Dei propositum disputasti. Et cum aliquandiu tarditatem suam culpare maluerint, quam non intellecta reprehendere, quidamque eorum lucidiorem super hoc atque apertiorem beatitudinis tuae expositionem voluerint postulare, evenit ex dispositione misericordiae Dei, ut [Col. 0071C] cum quidam intra Africam similia movissent, librum de Correptione et Gratia plenum divinae auctoritatis emitteres: quo in notitiam nostram insperata opportunitate delato, putavimus omnes querelas resistentium sopiendas, quia universis quaestionibus, de quibus consulenda erat sanctitas tua, tam plene illic absoluteque responsum est, quasi hoc specialiter studueris, ut quae apud nos erant turbata componeres.« Quem librum isdem beatus Augustinus in serie librorum Retractationum ultimum posuit. Qui in eorumdem praefatione dicit: »Quapropter quicunque ista lecturi sunt, non me imitentur errantem, sed in melius proficientem. Inveniet enim fortasse quomodo scribendo profecerim, quisquis opuscula mea ordine quo scripta sunt legerit. Quod ut possit, hoc opere [Col. 0071D] quantum potero curabo ut eumdem ordinem noverit.« De quo libro et Prosper in praefata epistola praecedentibus subnexuit, dicens: »Recensito autem hoc beatitudinis tuae libro, sicut qui sanctam atque apostolicam doctrinae tuae auctoritatem antea sequebantur, intelligentiores multo instructioresque sunt facti, ita qui persuasionis suae impediebantur obscuro, adversiores quam fuerant recesserunt. Quorum tam abrupta dissensio primum propter ipsos metuenda est, ne tam claris tamque egregiis in omnium virtutum studio viris spiritus Pelagianae impietatis illudat; ne simpliciores quique, apud quos horum magna est de probitatis contemplatione reverentia, hoc tutissimum sibi aestiment, quod audiant [Col. 0072A] eos quorum auctoritatem sine judicio sequuntur asserere.« Et circa finem ipsius epistolae: »Necessarium et utile est, inquit, etiam quae scripta sunt scribere, ne leve existimetur quod non frequenter 8 arguitur.« Hinc et Hilarius Arelatensis episcopus ad eumdem sanctum Augustinum misit epistolam, in qua dicit: »Haec sunt itaque quae Massiliae vel etiam aliquibus locis in Gallia ventilantur,« et reliqua. Et item circa finem suae epistolae dicit: »Libros, cum editi fuerint, quos de universo opere moliris, quaeso habere mereamur: maxime ut per eorum auctoritatem, si qua in tuis displicent, a dignitate tui nominis jam non trepidi sequestremur.«

Unde et sanctus Augustinus duos libros, alterum [Col. 0072B] de Praedestinatione sanctorum, alterum de Bono perseverantiae, ad praefatos episcopos, Prosperum scilicet et Hilarium scripsit. In quibus libris, sicut sibi visum fuerat, nomen praedestinationis, quo antea in aliis suis libris indifferenter usus fuerat, proprie posuit, sicut et in libro de Correptione et Gratia diffinitive correxit. In quibus etiam et horum novorum haereticorum facit crebrius mentionem, uti qui legit agnoscit, et nos breviter lectoris praesentamus obtutibus. Ait enim in libro de Bono perseverantiae (cap. 19): »Porro si haec ita Deum noverant dare, ut non ignorarent eum daturum se esse praescisse, et quibus daturus esset non potuisse nescire; procul dubio noverant praedestinationem, quam per apostolos praedicatam contra novos haereticos operosius [Col. 0072C] diligentiusque defendimus.« Et item (cap. 20): »Quid autem coegit loca Scripturarum, in quibus praedestinatio commendata est, copiosius et enucleatius isto nostro labore defendi, nisi quod Pelagiani dicunt gratiam Dei secundum merita nostra dari?« et reliqua. Et iterum (cap. 23): »De hac enim re, quam nunc adversus novos haereticos non commemorare tantum, sed plane tueri et defensare compellimur; et item: Quae nunc contra novos haereticos cura diligentiore defenditur; et item: Ac per hoc praedestinationis hujus fidem, quae contra novos haereticos nova sollicitudine nunc defenditur, nunquam Ecclesia Christi non habuit.« Sunt et qui dicant, quia nomen praedestinationis non aliter, nisi sicut in aliis suis libris posuerat, beatus Augustinus [Col. 0072D] retractare voluerit. Unde sciant quia post omnes libros suos, quos in libris Retractationum commemorat, istos duos libros conscripsit, quos loco retractationis composuit. In quibus nihilominus de eisdem Retractationum libris memoriam facit, sicut facile lector agnoscit. Ait enim in libro de Praedestinatione sanctorum (cap. 4): »De hoc primo duorum illorum libro in secundo Retractationum primum locutus sum.« Et item in libro de Bono perseverantiae (cap. 11): »Denique in primo Retractationum libro, quod opus meum nondum legistis, cum ad eosdem libros retractandos venissem,« et reliqua. Et in libro Hypomnesticon ab aemulis se calumniatum fuisse demonstrat, dicens (lib. VI): »Credere [Col. 0073A] nos quippe vel praedicare suggillatis, quia cum lege Dei et prophetis, cum Evangelio Christi ejusque apostolis, praedestinationem dicimus, eo quod Deus quosdam hominum sic praedestinet ad vitam regni coelorum, ut si 9 nolint orare et jejunare, aut in omni opere divino vigiles esse, eos omnino perire non posse.« Et paulo post: »Non miramur vos de nobis, id est homines de hominibus, falsa posse confingere, cum videamus vos sic a diabolo esse fascinatos, ut Scripturas sanctas et veridicas ad voluntatis vestrae intellectum mutare nitamini,« et reliqua quae diserte prosequitur.

De quo videlicet Hypomnesticon libro, quidam contendunt quod eum sanctus Augustinus non composuerit, quoniam illorum erroribus manifestissime [Col. 0073B] contradicit: dicentes quia sanctus episcopus, qui omnium librorum illius nomina in indice conscripta Vitae ipsius subjunxerit, illum non adnotaverit. Unde sciendum est, quia plures illius libros habemus, qui in eodem indiculo non habentur: sicut est de Disciplina Christiana, excepto etiam illo qui titulatur de Doctrina Christiana. Sed et de Praedestinatione gratiae, et de Haeresibus ad Quodvultdeum diaconum, et de unitate Trinitatis, et librum de Poenitentia, quem commemorat in epistola ad Consentium monachum (epist. 146, sub fin.), et librum qui titulatur de Verbis Domini, et alios quos commemorare superfluum ducimus: cum idem ipse sanctus Augustinus in fine Retractationum dicat: »Haec opera nongenta et tria in libris ducentis [Col. 0073C] triginta duobus me dictasse recolui, quando haec retractavi, utrum aliquos adhuc essem dictaturus ignorans. Atque ipsam eorum retractationem in libris duobus edidi, urgentibus fratribus, antequam epistolas atque sermones ad populum, alios dictatos, alios a me dictos, retractare coepissem.« Et isdem sanctus episcopus, qui indicem librorum illius sive epistolarum conscripsit, in fine ipsius indiculi subjungat dicens: »Fiunt, inquit, simul quos memoratus sanctus Augustinus Spiritu divino actus in sancta Ecclesia catholica ad instructionem animarum fecit libros, tractatus, epistolas, mille et triginta, excepto qui numerari non possunt, quia nec numerum designavit ipsorum.« Ipse sanctus episcopus, qui illa descripsit, numerari non posse tractatus [Col. 0073D] et epistolas illius dixit, et quidam omnium librorum sive epistolarum ejus numerum diligentissime in fine ipsius Scripturae eumdem sanctum episcopum subjunxisse testantur: cum possint et ipsi videre in eodem indiculo si conscripti sunt libri isti de Praedestinatione sanctorum, ac Bono perseverantiae, quos sancti Augustini esse nemo denegare aut volet aut valet. De quibus etiam contendere quosdam audivimus, qui eosdem beati Augustini libros intelligenter non legerant, quod de illis scriptum sit in indiculo, Responsio objectis Hilarii liber I, cum sine aliqua contentione falsum esse valeat demonstrari ab his qui eosdem libros noscuntur habere, quia et ille Hilarius, cui [Col. 0074A] est in uno libro responsum, monachus fuit Syracusanus, iste autem Hilarius exstitit Arelatensis episcopus, cui simul cum Prospero istos quos nunc memoramus libros rescripsit. Si quis tamen eosdem libros non habet, videat in collectione venerabilis 10 Bedae presbyteri de opusculis sancti Augustini super apostolum, et ibi discere poterit quod antea ignoravit. Sancti nihilominus episcopi Africae provinciae ita eorumdem librorum in synodica sua epistola faciunt mentionem dicentes: »Dei gratia plurimum amplectendis sanctis fratribus, Joanni presbytero et archimandritae, et Venerio diacono, et fidelibus viris quorum in vestra epistola subscriptio continetur, Datianus, Fortunatus, Boethus, Victor, Scholasticus, Orontius, Vindicianus, Victor, [Col. 0074B] Januarius, Victorianus, Pontius, Quodvultdeus, famuli Christi in Domino salutem.« Et in eadem ad locum: »Libros sancti Augustini, quos ad Prosperum et Hilarium scripsit, memoratis fratribus legendos ingerite: quorum mentionem beatae memoriae Hormisda, sedis apostolicae gloriosus antistes in epistola, quam consulenti se sancto fratri consacerdotique nostro Possessori scripsit, cum magno praeconio catholicae laudis inseruit; cujus haec verba sunt (epist. LXVII): De arbitrio tamen libero et gratia Dei quid Romana, hoc est catholica sequatur et servet Ecclesia, licet in variis libris beati Augustini, et maxime ad Hilarium et Prosperum abunde possit agnosci, tamen et in scriniis ecclesiasticis expressa capitula continentur.« Et in eadem [Col. 0074C] epistola praefati sancti episcopi ipsa beati Augustini verba de supradicto Hvpomnesticon libro ex responsione tertiae quaestionis ad revincendos ponunt haereticos. Et ipse beatus Augustinus in libro ad Dulcitium de octo quaestionibus, quas ei scripto solvit revertens a Carthagine, commemorans libros suos in quibus de eisdem quaestionibus scripserat, ita ad finem ipsius operis de eodem Hypomnesticon libro commemorat dicens: »Addere etiam hoc quam maxime huic operi oportet, ut vestra calumnia, quam nobis objicere soletis, per illuminationem gratiae Salvatoris revincatur, imo confutetur, et nostrae fidei integritas comprobetur. Credere nos quippe vel praedicare suggillatis, quia cum lege Dei et prophetis, cum Evangelio Christi ejusque apostolis [Col. 0074D] praedestinationem dicimus,« et reliqua quae ibi lector ex integro cum sextae quaestionis solutione de Hypomnesticon libro inveniet. Similiter et de libro qui sub nomine sancti Hieronymi intitulatur de Induratione cordis Pharaonis, quia eorum sensui contradicit, magnopere satagunt non esse ipsius. Sed nihil eis proficit si eum rejiciunt, quoniam isdem sanctus Hieronymus, et caeteri Doctores catholici, eodem sensu eos male sentire convincunt, quo et idem liber illorum exurit zizania.

De reprehensione nihilominus sua, unde praemisimus, contra obtrectatores suos isdem in fine libri de Bono perseverantiae dicit: »Qui vero me errare existimant, etiam atque etiam diligenter quae sunt [Col. 0075A] dicta considerent, ne fortassis ipsi errent.« Beatus siquidem Coelestinus hoc in epistola decretali ad Venerium et caeteros Gallicanos episcopos etiam post obitum illius demonstrat (epist. 8.) dicens: »Vitentur hujusmodi qui laborant 11 per terras aliud quam ille noster jussit agricola seminare. Nec tamen mirari possumus, si haec erga viventes hi nunc tentare audent, qui nituntur etiam quiescentium fratrum memoriam dissipare. Augustinum sanctae recordationis virum pro vita sua atque meritis in nostra communione semper habuimus, nec unquam hunc sinistrae suspicionis saltem rumor aspersit: quem tantae scientiae olim fuisse meminimus, ut inter magistros optimos etiam a meis semper decessoribus haberetur. Bene ergo de eo omnes in commune senserunt, [Col. 0075B] utpote qui ubique cunctis et amori fuerit et honori. Unde resistatur talibus quos male crescere videmus. Nefas est haec pati religiosas animas, quarum afflictatione, quia membra nostra sunt, nos quoque convenit macerari: quamvis maneat hos beatitudo promissa, quicunque probantur persecutionem propter justitiam sustinere: quibus quid promittat Dominus in futurum sequens sermo declarat. Non est agentium causa solorum, quando universalis Ecclesia quacunque novitate pulsatur. Intelligamus haec ipsa vobis quae nobis non placent displicere: quod ita demum probare poterimus, si imposito improbis silentio de tali re in posterum querela cessabit.« Sanctus quoque Prosper hinc in epistola ad Rufinum ita dicit: »Has, inquiens, versutias, quibus [Col. 0075C] se filii tenebrarum in similitudinem filiorum lucis transfigurare voluerunt, cum et Orientalium episcoporum judicia, et apostolicae sedis auctoritas, et Africanorum conciliorum vigilantia deprehenderit, beatissimus quoque Augustinus, praecipua utique in hoc tempore portio Domini sacerdotum, copiose et pulchre in multis voluminum disputationibus destruxit: utpote inter multa Dei dona, quibus illum abundantissime spiritus veritatis implevit, habens etiam hanc scientiae et sapientiae ex Dei charitate virtutem, ut non solum istam adhuc in suis detruncationibus palpitantem, sed etiam multas prius haereses invicto verbi gladio debellaret. Cui inter tot certaminum palmas, inter tot triumphorum coronas, ad illuminationem Ecclesiae, et ad gloriam Christi [Col. 0075D] qua ipse illustratus est perfulgenti, quidam nostrorum, quod de ipsis multum dolendum est, occultis sed non incognitis susurrationibus obloquuntur: et prout sibi obnoxias aliquorum aures opportunasque repererint, scripta ejus quibus error Pelagianorum impugnatur infamant, dicentes eum liberum arbitrium penitus submovere, et sub gratiae nomine necessitatem praedicare fatalem; adjicientes etiam duas illum humani generis massas et duas credi velle naturas, ut scilicet tantae pietatis viro Paganorum et Manichaeorum ascribatur impietas. Quae si vera sunt, cur ipsi tam negligentes ne dicam impii sunt, ut tam abruptam perniciem ab Ecclesia non repellant, tam insanis praedicationibus non resistant, nec saltem [Col. 0076A] aliquibus scriptis eum a quo talis emanat doctrina conveniant? Magna enim gloria sua humano generi consuluerint, si Augustinum ab errore revocaverint. Nisi forte 12 modesti homines, novique censores, magnorum prius meritorum seni honorabiliter ac misericorditer parcunt, et securi quia libros ejus nemo usquam recipiat conquiescunt. Atqui noverint, imo noverunt, non solum Romanam, Africanamque Ecclesiam, ei per omnes mundi partes universos promissionis filios, cum doctrina hujus viri sicut in tota fide ita in gratiae confessione congruere: sed etiam in his ipsis locis, in quibus adversus eum querimonia concitatur, esse propitio Deo plurimos, qui ad perceptionem evangelicae apostolicaeque doctrinae saluberrimis ejus disputationibus imbuuntur, [Col. 0076B] et quotidie in membris corporis Christi in quantum ea ipse multiplicat dilatantur.«

Et item idem Prosper in libro quem edidit contra Cassiani quondam abbatis librum, qui praenotatur de Protectione Dei, de reprehensoribus librorum sancti Augustini, scilicet de Correptione et Gratia, de Praedestinatione sanctorum, ac Bono perseverantiae, quos circa finem ediderat, ita post laudem beati Augustini a Coelestino prolatam dicit: »Contra istam clarissimae laudationis tubam, contra istam sacratissimi testimonii dignitatem, audet quisquam malignae interpretationis murmur emittere, et perspicuae sincerissimaeque sententiae nubem obliquae ambiguitatis obtendere? ut scilicet, quia in epistola papae librorum, pro quibus actum est, non expressus [Col. 0076C] est titulus, hinc eos appareat non probatos, et istam in sanctum Augustinum laudationem pro anteriorum scriptorum meritis fuisse collatam.« Et post aliquanta: »Apostolica enim sedes quod a praecognitis sibi non discrepat cum praecognitis probat, et quod judicio jungit laude non dividit. Qui ergo hos proxime editos libros refutant, anterioribus acquiescant, et iis quae pro gratia Christiana prius sunt scripta consentiant. Sed non faciunt. Sciunt enim omnia Pelagianis esse contraria, et nihil sibi posse competere ad consequentium resolutionem, si confiteantur in praecedentibus consistere veritatem. Igitur hujusmodi hominum pravitati non tam disputationum studio, quam auctoritatum privilegio resistendum est: ut de prostrati dudum dogmatis corpore [Col. 0076D] nullum membrum sinatur assurgere: quia notum est ita se falsitatis istius habere versutias, ut si ei liceat, praetenta correctionis imagine, aliquod sibi faventium radicis suae germen excipere, totam se possit in exigua sui parte reparare. Ubi enim non aliud habet summa quam portio, non est devotionis dedisse prope totum, sed fraudis restituisse vel minimum. Quod ne hypocritarum obtineatur insidiis, confidimus Domini protectione praestandum, ut quod operatus est in Innocentio, Zosimo, Bonifacio, Coelestino, operetur et in Xysto, et in custodia Dominici gregis haec sit pars gloriae huic reservata pastori, ut sicut illi lupos abegere manifestos, ita hic depellat occultos: illo auribus suis doctissimi senis insonante [Col. 0077A] sermone, quo collaborantem secum hortatus est dicens: Sunt enim quidam qui justissime 13 damnatas impietates adhuc liberius defendendas putant, et sunt qui occultius penetrant domos, et quod in aperto clamare jam metuunt, in secreto seminare non quiescunt. Sunt autem qui omnino siluerunt magno timore compressi, sed adhuc corde retinentes quod ore jam proferre non audent. Qui tamen esse fratribus possunt ex priore ipsius dogmatis defensione notissimi. Proinde alii severius sunt coercendi, alii vigilantius vestigandi, alii tractandi quidem lenius, sed non segnius sunt docendi, ut si non timentur ne perdant, non tamen negligantur ne pereant. Sufficienter ut arbitror demonstratum est reprehensores sancti Augustini et vana [Col. 0077B] objicere, et recta impugnare, et prava defendere, peremptorumque armis intestinum bellum moventes, dictis divinis atque humanis constitutionibus rebellare. Quorum tamen, dum adhuc non sunt a fraterna societate divisi, toleranda magis est intentio quam desperanda correctio: ut donec Dominus per Ecclesiae principes, et legitimos judiciorum suorum ministros, haec quae per paucorum superbiam et quorumdam imperitiam sunt turbata, componat, nobis, Deo adjuvante, sit studium, quieta modestaque patientia odiis dilectionem reddere, et ineptorum vitare conflictus: veritatem non deserere, nec cum falsitate certare, semperque a Deo petere, ut in omnibus cogitationibus, in omnibus voluntatibus, in omnibus sermonibus aque actionibus nostris, ipse [Col. 0077C] teneat primatum qui se dixit esse principium; quoniam ex ipso, et per ipsum, et in ipso sunt omnia, ipsi gloria in saecula. Amen.« Et item Prosper Camillo et Theodoro Januensium presbyteris scribens: »In libris, inquit, beatae memoriae Augustini episcopi, quorum titulus est de Praedestinatione sanctorum, quaedam sanctitatem vestram vel insolita aut minus clara moverunt, quae ad humilitatem meam de contextu disputationis excerpta misistis, ut quo intellectu quove judicio ea acciperem nosceretis,« et reliqua. Et item in libro qui titulatur de Ingratis contra Pelagianos, aliosque haereticos, quorum ibidem nomina designantur:

Contra Augustinum narratur serpere quidam
   [Col. 0077D] Scriptor, quem dudum livor adussit edax.
Inter multa suis quae tradidit haeresiarches,
Quod cognoscis, ait, naturam, quae bona facta est,
Nullis cum vitiis in quoquam omnino creari,
Nec cuiquam primi culpam nocuisse parentis,
Et quoniam tales nascantur nunc quoque, qualis
Ille fuit nostri generis pater ante reatum;
Posse hominem sine peccato decurrere vitam,
Si velit, ut potuit nullo delinquere primus
Libertate sua. Nempe haec damnata fateris
Conciliis, mundique manu. Connectit et illud
14 Idem auctor, quod lex ita sanctos miserit olim
Coelorum in regnum, sicut nunc gratia mittit.
Hoc quoque judicio sancto scis esse peremptum.
Objectum est aliud ipsum dixisse magistrum,
Quod meritis hominum tribuatur gratia Christi,
Quantum quisque Dei donis se fecerit aptum.
Sed nimis adversum hoc fidei nimiumque repugnans
Esse videns, dixit se non ita credere, et illos
Damnari dignos, quorum mens ista teneret,

Verum et in Praefatione objectionum atque responsionum [Col. 0078A] contra Gallos prave sentientes hoc idem demonstrat dicens: »Doctrinam, inquit, quam sanctae memoriae Augustinus episcopus contra Pelagianos, inimicos gratiae Christi et liberi arbitrii decomptores, per multos annos apostolice asseruit, litterisque mandavit, quibusdam visum est aut non intelligendi, aut intelligi eam nolendo reprehendere, et hoc quasi compendium cognitionis his qui judicio eorum ducebantur afferre, ut quae in libris praedicti viri damnabilia se reperisse jactabant, brevium capitulorum indiculis publicarent, talique commento et detestationem ejus quem impeterent obtinerent, et ab his quae infamassent curam exterriti lectoris averterent. Ne ergo hanc persuasionem temere quis recipiat, et talem putet sensum scriptis catholici inesse doctoris, [Col. 0078B] qualem eum qui frustra calumniantur ostentant, singulis capitulis, quae damnationis titulo praenotarunt, brevi et absoluta professione respondeo: in nullo recedens a tramite earum diffinitionum, quae in sancti viri disputationibus continentur: ut facile vel tenuis diligentiae advertat inspector, quam injustis opprobriis catholici praedicatoris memoria carpatur, et in quod peccatum cadant qui aliena instigatione commoti scriptorem celeberrimi nominis promptius habeant culpare quam nosse.«

Haec autem, quae prolata sunt a sancto Coelestino et beato Prospero in redargutione et compressione ex verbis beati Augustini hujus novae haereseos, acta sunt post obitum ipsius doctissimi et catholici viri, secundo anno postquam ipse obiit. Et congregata, [Col. 0078C] sicut Prosper in Chronica sua demonstrat, apud Ephesum plus ducentorum synodo sacerdotum, Nestorius cum haeresi nominis sui, et cum multis Pelagianis, qui cognatum errori suo juvabant dogma, damnatur. Sed et sanctus Liberatus, archidiaconus Ecclesiae Carthaginis regionis sextae, in Breviario causae Nestorianorum et Eutychianorum collecto ita ad locum dicit (cap. 4): »Cyrillus vero per Posidonium diaconum suum retulit de Nestorio papae Coelestino, et quid Constantinopoli ageretur ei per epistolam suam allegavit.« Et post aliquanta (cap. 5): »Imperator sacram et beato Augustino Hipponeregiensi episcopo per Ebagnium Magistrianum scripsit, ut ipsi concilio 15 praestaret sui praesentiam: qui Ebagnius veniens Carthaginem magnam, [Col. 0078D] audivit a Capreolo ipsius urbis antistite beatum Augustinum ex hoc mundo migrasse ad Dominum, acceptisque ab eo ad imperatorem litteris loquentibus de obitu beati Augustini, Constantinopolim unde venerat rediit. Porro Capreolus archiepiscopus propter impetus Wandalorum, Africanas regiones obsidentium, universale concilium congregare non valens, Vessulam diaconum suum misit Ephesum ad concilium legatum. Coelestinus vero papa Romanus scripsit Nestorio increpationis epistolam,« et sequentia. Sed et memorata epistola Capreoli, quae a nobis et a multis habetur, haec ita se habere testatur, sicut legentibus narratio ipsa confirmat. Contra quam haeresim venerandae memoriae [Col. 0079A] Augustinus, sicut contra alias solitus erat, morte praeventus speciali labore nequivit confligere. Forte etiam quia pro certo ad suam non pervenit notitiam: quam si evidenter agnovisset, credi potest de ipsius fervoris zelo erga fidei sinceritatem, quia non omitteret quin contra illam scribere procuraret: sicut et contra istam, quae apud Gallos excitata per Prosperum et Hilarium sibi innotuit, et antea in Africanis regionibus commotam non ignoravit, cuique nomen quod postea accepit non indidit, quia in suo tempore compressa pleniter non obmutuit. Sed post obitum illius, auctoritate apostolicae sedis, per beatum Coelestinum, instantia sancti Prosperi, ex delegatione ipsius sanctae universalis Ecclesiae, verbis praefati venerabilis Augustini [Col. 0079B] synodali censura est redarguta, convicta, atque sopita, veluti suprascriptus beatus Coelestinus in memorata epistola demonstrat dicens (epist. 8): »Dilectissimis fratribus Venerio, Marino, Leontio, Ausonio, Archadio, Filtanio, et caeteris Galliarum episcopis Coelestinus.« Et ad locum: »Filii nostri praesentes Prosper et Hilarius, quorum circa Deum nostrum sollicitudo laudanda est, tantum nescio quibus presbyteris illic licere, qui dissensioni ecclesiarum studeant, sunt apud nos prosecuti, ut indisciplinatas quaestiones vocantes in medium, pertinaciter eos dicant praedicare adversantia veritati. Sed vestrae dilectioni hoc justius imputamus quando illi supra vos habent copiam disputandi.« Et item: »Habetote, fratres charissimi, pro catholicae plebis [Col. 0079C] pace tractatum: sciant se, si tamen censentur presbyterii dignitate, vobis esse subjectos; sciant omnes qui male docent, quod sibi discere magis competat quam docere. Nam quid in ecclesiis vos agitis, si illi summam teneant praedicandi?«

Ad cujus jussionem praedicti Galliarum episcopi synodum habuerunt, et hujusmodi prave sentientes, aut resipiscentes pietate ecclesiastica regulariter receperunt, aut in sua vecordia et pravis sensibus persistentes episcopali atque catholica et apostolica auctoritate a consortio fidelium segregaverunt, sicut epistola amicalis 16 Fausti ad Lucidum presbyterum, et libellus ejusdem presbyteri Lucidi in synodo porrectus episcopis aperte demonstrat: quae utraque, et epistolam scilicet et correctionis libellum, [Col. 0079D] ad demonstrandum rei evidens documentum, quia non quaerimus de mendacio astruere veritatem hic inserere necessarium duximus.


Epistola Fausti ad Lucidum presbyterum.

»Domino devinctissimo, et mihi speciali affectu venerando et suscipiendo fratri, Lucido presbytero Faustus. Grandis charitas est parum cauti fratris errorem per Dei gratiam et adjutorium magis velle curare, quam sicut summi antistites meditantur ab unitate suspendere. Quid possum de hoc sensu sicut vis cum unanimitate tua per litteras loqui, cum te praesens multa et blanda et humili collocutione nunquam potuerim ad viam veritatis attrahere? [Col. 0080A] Loquentes ergo de Dei gratia et obedientia hominis, id omni modo statuere debemus, ut neque proni in sinistram, neque importuni in dexteram, regia magis gradiamur via. Illud autem venerationem tuam dixisse miratus sum, quod nullus unquam sub religiosa professione contra catholicam fidem vel scripserit vel praedicaverit, eum plurimi multiplices et profanos errores suos etiam scriptorum monumentis crediderint inserendos, qui tamen Christiano nomine gloriabantur. Breviter ergo dicam, quantum cum absente loqui possum, quid sentire cum catholica Ecclesia debeas. Id est ut cum gratia Domini operationem baptizati famuli semper adjungas, ad eum qui praedestinationem excluso labore hominis asserit cum Pelagii dogmate detesteris. Anathema [Col. 0080B] ergo illi, qui inter reliquas Pelagii impietates hominem sine peccato nasci, et per solum laborem posse salvari, damnanda praesumptione contenderit, et qui eum sine gratia Dei liberari posse crediderit. Item anathema illi, qui hominem cum fideli confessione solemniter baptizatum et asserentem catholicam fidem, et postmodum per diversa mundi hujus oblectamenta et tentamenta prolapsum, in Adam et originale peccatum periisse asseruerit. Item anathema illi, qui per Dei praescientiam hominem deprimi in mortem dixerit. Item anathema illi, qui dixerit illum qui periit non accepisse ut salvus esse posset. Item anathema illi, qui dixerit quod vas in contumeliam non possit assurgere, ut sit vas in honorem. Item anathema illi, qui dixerit quod Christus non [Col. 0080C] pro omnibus mortuus sit, nec omnes homines salvos esse velit. Cum autem ad nos in Christi nomine veneris, aut cum a sanctis sacerdotibus evocatus fueris, tunc opportuna si Dominus jusserit locis suis testimonia prof remus, quibus et quae catholica sunt manifestentur, et quae catholicis contraria destruantur. Nos autem per illuminationem Christi veraciter et confidenter asserimus, et eum qui periit per culpam, salvum esse potuisse per gratiam, si gratiae ipsi famuli laboris obedientiam non negasset, et eum qui per gratiam ad bonae consummationis metas servitio obsequente pervenit, cadere per desidiam et perire potuisse per culpam. Nos ergo per medium, Christo duce, gradientes, post gratiam sine qua nihil sumus [Col. 0080D] laborem officiosae servitutis asserimus: sed omni modo arrogantiam et praesumptionem laboris excludimus; ut totis viribus desudantes ne gratia in nobis evacuetur, quidquid de manu Domini susceperimus, 17 donum pronuntiemus esse non pretium, scientes laboris ipsius fructum officii rem esse, non meriti, cum Evagelista dicentes: Servi inutiles sumus; quod debuimus facere, fecimus (Luc. XVII, 10). Haec quae strictim pro epistolae brevitate memorata sunt aut recipere se, aut respuere, unanimitas tua recurrente sermone respondeat. Caeterum qui hanc veritatis mensuram gratia praecedente et conatu assurgente non sequitur, dignus erit qui sacris liminibus arceatur. Ego tamen individuam mihi bonitatem tuam [Col. 0081A] toto sincerae benignitatis amplexu in via retinens, intra matris Ecclesiae gremium permanere repudiato hoc errore desidero; qui si cito respuatur, ignorantia fuisse videbitur: blasphemia vero reputabitur, si pertinaciter defendatur. Gravem namque in auctorem retorquemus invidiam, si dicamus quod ei possibilitatem capessendae salutis noluerit dare qui periit: cum minime negare possimus, quod mandati praevaricatorem in judicii sui examinatione damnabit. Qui enim non est obnoxius de suscepto, nescio quomodo possit esse de perdito: ac sic peccantes in Deum, cujus in primis incautius asseruimus gratiam, in postremis ejus videbimur impugnare justitiam. Hujus autem epistolae exemplar mecum retineo, in conventu sanctorum Antistitum, [Col. 0081B] si ita necesse fuerit, proferendum. Quam si suscipiendam putaverit fraternitas tua, aut subscriptam manu propria mox remittat, aut sequentibus scriptis omnino se improbasse respondeat. Quod si eam subscriptam, ut dixi, remittere nolueris, aperte adhuc se in errore persistere ipso silentio comprobabis, ac proinde jam necessitatem mihi facies ad personam tuam publicis conventibus exponendam. Et ideo secundum haec quae a me sunt directa rescribe, ut ea, remotis circuitionibus, aut agnoscas aut respuas. Item alia manu. Faustus exemplar epistolae meae relegi et subscripsi.«


Item exemplar libelli Lucidi presbyteri.

»Dominis beatissimis et in Christo reverentissimis [Col. 0081C] Patribus, Eufronio, Viventio, Veriano, Paulo, Eutropio, Marcello, Claudio, Leontio, Mamerto, Auxanio, Megetio, Leontio, Croco, Ursicino, Fonteio, Patienti, Fausto, Graeco, Claudio, Basilio, Praetextato, Pragmatio, Viventio, Joanni episcopo, Theoplasto, Juliano, Opilioni, Leocadio, Amicali, et Licinio presbyteris, Lucidus. Correptio vestra salus publica, et sententia vestra medicina est. Unde et ego summum remedium duco, ut praeteritos errores accusando excusem, et salutifera professione me diluam. Proinde juxta praedicandi recentia statuta concilii, damno vobiscum sensum illum, qui dicit laborem humanae obedientiae divinae gratiae non esse jungendum; qui dicit post primi hominis lapsum ex toto arbitrium voluntatis exstinctum; qui dicit quod [Col. 0081D] Christus Dominus et Salvator noster mortem non pro omnium salute susceperit; qui dicit quod praescientia Dei hominem violenter compellat ad mortem, vel quod Dei pereant voluntate qui pereunt, qui dicit quod post acceptum legitime baptismum in Adam moriatur quicunque deliquerit; qui dicit alios deputatos ad mortem, alios ad vitam praedestinatos; qui dicit ab Adam usque ad Christum nullos ex gentibus per primam Dei gratiam, id est per legem naturae in adventum Christi fuisse salvatos, eo quod liberum arbitrium ex omnibus in primo parente perdiderint; qui dicit patriarchas ac prophetas vel summos quosque sanctorum, etiam ante redemptionis 18 tempora, in paradisi habitatione [Col. 0082A] deguisse; qui dicit ignes et inferna non esse. Haec omnia quasi impia et sacrilegiis repleta condemno. Ita autem assero gratiam Dei, ut adnisum hominis et conatum gratiae semper adjungam: et libertatem voluntatis humanae non exstinctam, sed attenuatam et infirmatam esse pronuntiem; et periclitari eum qui salvus est, et eum qui periit potuisse salvari. Christum etiam Deum ac Salvatorem nostrum, quantum pertinet ad divitias bonitatis suae, pretium mortis pro omnibus hominibus obtulisse: et quia nullum perire velit qui est salvator omnium hominum maxime fidelium, dives in omnibus qui invocant illum. Et quia in tantis rebus conscientiae satisfaciendum est, memini me ante dixisse quod Christus pro his tantum quos credituros praescivit advenisset, sententias Dominicas [Col. 0082B] sequens, quibus ait: Sicut Filius hominis venit non ministrari, sed ministrare, et animam suam redemptionem dare pro multis (Matth. XX, 28). Et illud: Hic est calix sanguinis mei Novi Testamenti, qui pro multis effundetur in remissionem peccatorum (Matth. XXVI, 28). Vel illud Apostoli: Sicut semel statutum est hominibus mori, ita et Christus semel oblatus est ad multorum exhaurienda peccata (Hebr. IX, 27). Nunc vero sacrorum testimoniorum auctoritate, quae abunde per spatia divinarum Scripturarum inveniuntur, et seniorum doctrinae ratione patefacta, libens fateor Christum etiam pro perditis advenisse, qui eodem nolente perierunt. Neque enim fas est circa eos solum qui videntur esse salvati, immensae divitias bonitatis ac beneficia divina [Col. 0082C] concludi. Nam si Christum his tantum remedia attulisse dicimus qui redempti sunt, videbimur absolvere non redemptos, quos pro redemptione contempta constat esse puniendos. Assero etiam per rationem et ordinem saeculorum alios lege gratiae, alios lege Moysi, alios lege naturae, quam Deus in omnium cordibus scripsit, in spe adventus Christi fuisse salvatos: nullos tamen ex initio mundi ab originali nexu nisi intercessione sacri sanguinis absolutos. Profiteor etiam aeternos ignes et infernales flammas factis capitalibus praeparatas, quia perseverantes in finem humanas culpas merito sequitur divina sententia, quam juste incurrunt qui haec non toto corde crediderint. Orate pro me, domini sancti et apostolici Patres. Lucidus presbyter hanc epistolam [Col. 0082D] manu propria subscripsi, et quae in ea astruuntur assero, et quae sunt damnata damno.«

Haec autem ideo his scriptis interponere dignum duximus, ut manifestum fiat, quia quaedam isti moderni Praedestinatiani dicunt, quae et veteres haeretici ante dixerunt: quibus catholica et apostolica auctoritate et isti, longe post exorturi atque futuri, devicti et praedamnati fuerunt, sicut Prosper in praefato libro contra Cassiani abbatis librum edito ad locum dicit: »Venerabilis, inquiens, memoriae pontifex Coelestinus, cui ad catholicae Ecclesiae praesidium multa Dominus gratiae suae dona largitus est. sciens damnatis non examen judicii, sed solum sententiae remedium esse praestandum, Coelestium [Col. 0083A] quasi non discussi negotii audientiam postulantem totius Italiae finibus jussit extrudi. Adeo et praedecessorum suorum statuta et decreta synodalia inviolabiliter servanda censebat, ut quod 19 semel meruerat abscidi nequaquam admitteret retractari. Nec vero segniore cura ab hoc eodem morbo Britannias liberavit: quando quosdam inimicos gratiae, solum suae originis occupantes, etiam ab illo secreto exclusi Oceani, et ordinato Scottis episcopo, dum Romanam insulam studet servare catholicam, fecit etiam barbaram Christianam. Per hunc virum etiam Orientales Ecclesiae gemina peste purgatae sunt: quando Cyrillo Alexandrinae urbis antistiti, gloriosissimo fidei catholicae defensori, ad debellandam Nestorianam impietatem apostolico auxiliatus est [Col. 0083B] gladio, quo etiam Pelagiani, dum cognatis confoederantur erroribus, iterum prosternerentur. Per hunc virum intra Gallias istis ipsis, qui sanctae memoriae Augustini scripta reprehendunt, maleloquentiae est adempta libertas: quando consulentium actione suscepta, et librorum qui errantibus displicebant pietate laudata, quid oporteret de eorum auctoritate sentiri sancto manifestavit eloquio, evidenter pronuntians, quantum sibi praesumptionis istius novitas displiceret, qua auderent quidam adversus antiquos magistros insolenter insurgere, et indisciplinata calumnia praedicationi veritatis obstrepere: »Augustinum, inquiens, sanctae recordationis virum, pro vita sua atque pro meritis, in nostra semper communione habuimus,« et sequentia, sicut ex [Col. 0083C] epistola ejusdem papae supra posuimus. Quia nihilominus ex delegatione apostolicae sedis haec incomposita in Gallicis regionibus composuerit, sicut et in praefata epistola Coelestinus monstravit, isdem Prosper in praefatione Vincentianarum objectionum ostendit dicens: »Quidam, inquit, Christianae ac fraternae charitatis obliti, in tantum existimationem nostram quoquo modo student laedere, ut suam se evertere nocendi cupiditate non videant. Contexunt enim, et qualibus possunt sententiis comprehendunt, ineptissimarum quarumdam blasphemiarum prodigiosa mendacia, eaque ostendenda et ingerenda multis publice privatimque circumferunt, asserentes talia in nostro esse sensu, qualia diabolico continentur indiculo. Quae falso in nos ad suscitandam [Col. 0083D] invidiam jactitari, facile et sufficienter subscriptione unius probaremus anathematis, nisi malignitas eorum, qui se gravari putant si de nobis bene sentiatur, ipsam subscriptionis nostrae brevitatem suspectam esset habitura. Unde ne hujus querelae inveniretur occasio, necessarium conveniensque credidimus, ut sive ad calumniantium animos mitigandos, sive ad eos quorum auribus tale aliquid insonuit instruendos, quantum, adjuvante Domino, fieri potuerit, plene lucideque pandamus quid de perversis definitionibus judicemus. Propositis igitur singillatim sexdecim capitulis, sub unoquoque eorum sensus nostri et fidei, quam contra Pelagianos ex apostolicae sedis auctoritate defendimus, verba ponemus: ut [Col. 0084A] qui paululum se ad legenda haec dignati fuerint occupare, evidenter agnoscant, impiarum profanarumque opinionum nullum 20 cordibus nostris inhaesisse vestigium, et blasphemias, quas perspexerint nostra professione damnari, in earumdem repertoribus censeant debere puniri.« Haec commota et compressa atque composita illis ita fuere temporibus.



CAPUT II Per quos et qualiter haec eadem haeresis, ut de trunco amaritudinis spuria vitulamina, in tempore isto repullulaverit.

In hoc autem tempore quidam Gothescalcus, ex metropolis Ecclesiae Rhemorum monasterio, quod Orbacis dicitur, habitu monachus, mente ferinus, [Col. 0084B] quietis impatiens, et inter suos mobilitate noxia singularis, de omnibus quae perverse tunc temporis sensa cognoverat, quatuor sibi elegit capitula, omnium pene perversitatum illarum foetidas et caenulentas feces in se continentia, quibus simplicium et devotorum sensus pervertere, et magistri sibi nomen usurpando, post se discipulos trahere, illisque qui ad sua vota auribus prurientes magistros sibi coacervare decertant valeret indebite, quoniam legitime non poterat, vita religiosa et catholica doctrina praeesse. Isque quos potuit sibi complices fecit duntaxat innotesci desiderantes, qui quoniam rectis non poterant dyscolis noti fierent. Quique a monasterio irregulariter exiens, peragratis regionibus plurimis, in Moguntina civitate habitae synodo et Rabano archiepiscopo [Col. 0084C] libellum sui erroris porrigens, damnatus cum litteris synodalibus ad Rhemorum metropolim est remissus: quarum litterarum exemplar hic inserere rationabile duximus, quod ita se habet. »Reverentissimo fratri et consacerdoti Hincmaro archiepiscopo Rabanus servus Christi et servorum ejus in Domino salutem. Notum sit dilectioni vestrae quod quidam gyrovagus monachus nomine Gothescalc, qui se asserit sacerdotem in vestra parochia ordinatum, de Italia venit ad nos Moguntiam, novas superstitiones et noxiam doctrinam de praedestinatione Dei introducens, et populos in errorem mittens: dicens quod praedestinatio Dei sicut in bono sit ita et in malo; et tales sint in hoc mundo quidam, qui propter praedestinationem Dei quae eos [Col. 0084D] cogat in mortem ire, non possint ab errore et peccato se corrigere, quasi Deus eos fecisset ab initio incorrigibiles esse, et poenae obnoxios in interitum ire. Hanc ergo opinionem nuper in synodo apud Moguntiam habita ab eo audientes, et incorrigibilem eum reperientes, annuente atque jubente piissimo rege nostro Ludovico, decrevimus eum cum perniciosa sua doctrina damnatum mittere ad vos; quatenus eum recludatis in vestra parochia unde primum inordinate recessit, et non sinatis eum amplius errorem docere, et seducere populum Christianum, quia jam multos seductos, ut audivi, habet, et minus devotos erga suam salutem, qui dicunt, Quid mihi proderit laborare in servitio Dei? quia si praedestinatus [Col. 0085A] sum ad mortem, nunquam 21 illam evadam: si autem male egero, et praedestinatus sum ad vitam, sine ulla dubitatione ad aeternam requiem vado. Haec ergo paucis vobis scripsimus, intimantes qualem ejus doctrinam reperimus: vos etiam valebitis de ore ejus quid sentit plenius audire, et quid inde agendum sit juste decernere. Dominus omnipotens sanctitatem vestram bene valentem, et pro nobis orantem, in aeternum conservare dignetur.« Indeque a synodali conventu in Carisiaco palatio iterum auditus ab episcopis, et caeteris quam plurimis viris ecclesiasticis atque religiosis, qui eidem synodo interfuerunt, videlicet Wenilone Sennensium archiepiscopo, Hincmaro Rhemorum episcopo, Folcoino Morinensium episcopo, Teuderico Camaracensium [Col. 0085B] episcopo, Rothado Suessonicae civitatis episcopo, Ragenario Ambianensium episcopo, Immone Noviomagensium episcopo, Erpoino Silvanectensium episcopo, Lupo Catalaunensium episcopo, Yrminfrido Belvacensium episcopo, Pardulo Laudunensium episcopo, Teutboldo provinciae Lugdunensium et Lingonicae civitatis episcopo, Gernobrio Turonensium provinciae episcopo, Rigboldo Rhemorum chorepiscopo, Witao Camaracensium chorepiscopo, et aliis, qui nunc Dei gratia episcopi ordinati, tunc autem jam dictae synodo cum episcopis suis secundum ecclesiasticum morem fuerunt. Wenilo scilicet, tunc cum Ragenario patre suo, nunc autem Rothomagensium archiepiscopus, Aeneas notarius sacri palatii, et modo Parisiorum episcopus, [Col. 0085C] Isaac diaconus Parduli, et nunc Lingonicae civitatis episcopus. Sed et venerabiles abbates synodo ipsi interfuere, Ratbertus Corbeiae, Bavo Orbacis, et Halduinus Altivillaris monasterii, aliique domini sacerdotes ac diaconi. Wlfadus quoque Rhemorum metropolis oeconomus, et Rodoaldus archidiaconus, cum aliis sequentibus cleri ordinibus. In quorum praesentia idem Gothescalcus, sicut et in Moguntina civitate, inventus haereticus atque incorrigibilis, honore presbyterali, quem per Rigboldum Rhemorum chorepiscopum, cum esset Suessonicae parochiae monachus, inscio civitatis suae episcopo, usurpaverat potius quam acceperat, abjectus, et pro sua irrevocabili contumacia, secundum leges, et Agathenses canones, ac regulam sancti Benedicti, ut improbus [Col. 0085D] virgis caesus, sicut decreverant Germaniae provinciarum episcopi, ne aliis noceret qui sibi prodesse nolebat, ergastulo est retrusus. Sed ne ille solus periret, sibi consentientes coeperunt undecunque exsurgere, et pravam ab illo remotam doctrinam et verbo et scripto disseminare. Quo adulterino semine haec quibus nobis jubetis respondere pullularunt capitula. Quapropter primo sciendum est, quoniam quaedam prisco tempore aliter dixerunt haeretici de praefatis quatuor capitulis quae primum Gothescalcus sibi assumpsit, et de quinto quod postea superaddendo praesumpsit, et quaedam aliter Gothescalcus, novorum Praedestinatianorum primicerius, et scholae dyscolae caput dicit. Verum quia sicut scriptum est, [Col. 0086A] Quasi stuppa collecta 22 synagoga peccantium, et consummatio illorum flamma ignis (Eccli. XXI, 10), et illa vetus congregatio, et ista nova complexio, sunt errore pares, quanquam diversa fatentes. Et idcirco capitulatim de unaquaque sententia ponendum duximus quae illi dixerunt, et quae isti dicunt. qui catholicorum et apostolicae sedis doctrinae contradicunt, quique capitula a nobis ex orthodoxorum verbis excerpta discerpunt: et sic catholicae atque apostolicae Ecclesiae magistrorum ponentes sententias, qualiter illi senserunt, et utrum nostro collegio, an illorum divisioni, diffinitiones eorumdem orthodoxorum faciant, Domino inspirante et cooperante, demonstrare curabimus, cum sectae pestiferae catholicorum sensibus respondere, et de capitulis a [Col. 0086B] nobis excerptis rationem reddere coeperimus.«



CAPUT III De Fulgentio, ex cujus libris ad suam confirmandam sententiam exempla Praedestinatiani ponunt.

Unde praemonemus quemque lectorem, ne pravorum haereat sensibus, cum in illorum scriptis testimonia invenerit posita de libris Fulgentii, quod reprobi praedestinati sunt non ad malum, sed ad interitum: quae in libro ad Monimum, quasi in defensione beati Augustini, saepius replicat. Unde non est necesse catholicis ab illo hanc beati Augustini excusationem suscipere, quia satis superque idem beatus Augustinus se hinc excusavit, atque retractando defendit. Et legatus Romanae Ecclesiae fidelisque [Col. 0086C] ejus interpres beatus Prosper, de cujus libris recipiendis in catalogo orthodoxorum memoriam faciens sanctus Gelasius inter alios ita dicit, Item opuscula beati Prosperi viri religiosissimi, pro illo nobis satissime satisfacit: et quoniam non dicendum neque credendum nobis sit, Deum praedestinasse ad interitum reprobos, sed poenam reprobis praedestinasse, nos credere et docere evidentissime instruit. Non tamen venerandum Fulgentium pro hoc dicto in cunctis rejicimus, neque illum in hoc dicto, videlicet ut reprobi a Deo praedestinati ad interitum credi vel dici debeant, sicut Augustinum, in his duntaxat quae inde dixerat in praefatis libris, videlicet de Correptione et Gratia, de Praedestinatione sanctorum, et Bono perseverantiae, et Hypomnesticon [Col. 0086D] sex quaestionum contra Pelagianos et Coelestianos, et in libro de Praedestinatione gratiae, quos hinc contra aemulos suos scripserat, et sicut sanctum Prosperum, imo sanctam matrem et sedem apostolicam sequimur. Sed sic de venerando Fulgentio dicimus, sicut in Hilarii Arelatensis epistola ad sanctum Augustinum pro hoc negotio, unde nunc agitur, de ejusdem opuscula calumniantibus dicitur: »Sed plane, inquiens, illud tacere non debeo, quod se dicant 23 tuam sanctitatem, hoc excepto, in factis et dictis omnibus admirari.« Scimus namque sanctum Cyprianum aliter de haereticorum baptismo sensisse quam sanctus Stephanus Romanae Ecclesiae pontifex senserit, et nunc sancta Ecclesia teneat, tamen inter [Col. 0087A] catholicos computari doctores. Sanctus Augustinus quaedam aliter sanctum Hilarium sensisse quam idem sentiri velit, in libro sexto de Trinitate capitulo decimo monstrat, et sanctus Leo ad Chalcedonense concilium confirmandum, ejusdem beati Hilarii testimonia inter catholicorum doctorum exempla etiam prima connumerat, et beatus Gelasius eum, sicut et sanctum Augustinum, ac Prosperum, et Cyprianum, atque Leonem, sive Hieronymum receptissimum in catalogo scriptorum ecclesiasticorum atque illustrium computat. Sed et de eo ut notum est a notissimo dicitur, Hilarius episcopus Romanorum lucifer, Ecclesiarum lucerna et pretiosa lampas, pulchro aureoque ore loquitur universa.« Quaedam aliter sanctus Augustinus sensit quam beatus [Col. 0087B] Hieronymus: et item sanctus Hieronymus quaedam aliter sensit quam beatus Augustinus, et ambo inter catholicos doctores perseverant. Quaedam autem aliter beatus Gregorius, de se praecedentium doctrinae floribus quam maxime favus repletus et dulcedine propensiore profusus sensit, quam sanctus Hieronymus, et quaedam aliter exposuit quam sanctus Augustinus exposuerit vel correxerit, et ambos ut orthodoxos amplectitur et ut doctores Ecclesia veneratur: quoniam ut beatus Augustinus in libro de Baptismo dicit (lib. II, c. 5): »Ideo plerumque doctioribus minus aliquid revelatur, ut eorum patiens et humilis charitas, in qua fructus major est, comprobetur, vel quomodo teneant unitatem cum in rebus obscurioribus diversa sentiunt, vel [Col. 0087C] quomodo accipiant veritatem cum contra id quod sentiebant declaratum esse cognoscunt.« Scientes Scripturam divinam esse pretiosam margaritam, quae ex omni parte forari potest, et ideo diverso stylo, sed non diversa fide, exponunt plura pluraliter, ut pluribus non modo salubriter, verum et innotescant delectabiliter. Est etiam quia in catalogo apostolicae sedis, ubi a beato Gelasio doctores catholici descripti et designati sunt, eumdem virum venerabilem Fulgentium probabilem non reperimus. Sed nec quoniam in reprobandorum descriptione designatum invenimus, improbabilem per omnia judicamus. Imperante siquidem Anastasio, cujus tempore beatus Gelasius seriem orthodoxorum atque illustrium virorum edidit, sicut ipsius epistolis ad [Col. 0087D] eumdem directis manifestatur, principatus est in Africa Wandalorum rex Trasemundus, sicut in Chronicis aliis, et etiam in Chronica venerabilis Bedae presbyteri reperimus. Cujus tempore Fulgentius in Africa claruit: quique contra quasdam propositiones ejusdem Trasemundi rescripsit, et contra ejus perfidiam tres libros composuit: primum videlicet de mysterio Mediatoris, secundum de 24 immensitate divinitatis Filii Dei, tertium de sacramento Dominicae passionis. Non tamen illum sanctus Gelasius inter scriptores ecclesiasticos numeravit, sicut beatum Prosperum, qui temporibus beati Gelasii papae supervixit. Sed et ab Adam usque ad Justini Augusti tempora, et obitum Joannis papae, [Col. 0088A] quarti post beatum Gelasium, et finem consulatus Symmachi et Boetii, qua tempestate Wandalis praefuit Hildericus successor Trasemundi, qui post necem sanctorum et innumeras clades indignam vitam digna morte finivit, isdem beatus Prosper Chronicam mira veritate composuit: in qua diversarum regionum viros sanctitate et sapientia praeclaros, et etiam exortos haereticos, cum fama cuique congrua designavit, et non eumdem venerabilem Fulgentium nominavit. Venerabilis siquidem Beda presbyter in Chronica sua, cum plures alios illustres viros descripserit, saepe fatum Fulgentium nequaquam commemoravit. Verum nec a quinta synodo, quae temporibus Vigilii undecimi papae post Gelasium, sub Justiniano Constantinopoli contra Theodorum [Col. 0088B] et alios haereticos est aggregata, ad confirmandam fidem catholicam inter alios orthodoxos doctores invenitur descriptus. Quin nec a sexta synodo universali, Constantinopoli celebrata temporibus Agathonis tricesimi primi papae a beato Gelasio, sub Constantino principe, inter catholicorum doctorum testimonia suorum librorum mentio habita reperitur: praesertim cum plures, qui post eumdem Fulgentium in Ecclesia claruerunt, ad confirmandam fidem catholicam in testimonium devocati reperiantur. Unde si aliter de praedestinatione Dei dixit, quam sanctus Augustinus in praefatis libris ad sibi objecta rescriptis correxit, et aliter etiam quam beatus Prosper ex delegatione sedis apostolicae jussu sancti Coelestini diffinivit, aliterque quam ipsa [Col. 0088C] sancta sedes apostolica dicta suscepit ac dici voluit, ipse viderit. Sed et nos quid inde dixerit, quia cunctis legentibus est manifestum, ignorare non possumus.



CAPUT IV. De apostolica sede sequenda, cujus doctrinae inniti et autoritatem sequi debemus.

Sequimur autem quae catholica et apostolica nos docet sancta Romana Ecclesia, quae nos in fide genuit, catholico lacte aluit, uberibus coelo plenis ad solidum cibum nutrivit, disciplina orthodoxa ad perfectum virum perduxit, et ad alios instruendum sua probatione instituit, atque in doctrinali cathedra fautore et adjuvante Domino sublimando constituit: sicut sanctus Innocentius ad Decentium episcopum [Col. 0088D] Eugubinum scribit dicens (epist. 29, in princ.): »Quis enim nesciat, aut non advertat id quod a principe apostolorum Petro 25 Romanae Ecclesiae traditum est, ac nunc usque custoditur, ab omnibus debere servari, nec superduci aut introduci aliquid, quod aut auctoritatem non habeat, aut aliunde accipere videatur exemplum: praesertim cum sit manifestum, in omnem Italiam, Gallias, Hispanias, Africam, atque Siciliam, insulasque interjacentes, nullum instituisse Ecclesias, nisi eos, quos venerabilis apostolus Petrus aut ejus successores constituerint sacerdotes; aut legant si in his provinciis alius apostolorum invenitur aut legitur docuisse. Qui si non legunt, quia nusquam inveniunt, oportet eos hoc [Col. 0089A] sequi quod Ecclesia Romana custodit, a qua eos principium accepisse non dubium est: ne dum peregrinis assertionibus student, caput institutionum videantur amittere.«



CAPUT V. De consuetudine Gothescalci et complicium ejus, et de libris eorum de quibus quaedam hic excerpta ponuntur.

Praemonemus etiam Gothescalci et complicium ejus fore consuetudinem, ut catholicorum testimonia, praelatis doctorum atque librorum nominibus, excerpta detruncent, et ad suos sensus, sicut et Scripturarum sententias, inflectere curent, quatenus auditorum sibi sensus, si minus cauti fuerint, conciliare praevaleant. Unde quisque illorum scripta [Col. 0089B] relegens memoretur quod dicitur:

Frigidus, o pueri, fugite hinc, latet anguis in herba.
Et

Carpe botrum, cave spinam.
Qua de re secundum Apostolum omnia probantes et quae bona sunt retinentes (I Thess. V, 21), quae ipsi dixerint, quaeque auctorum exemplis confirmare voluerint conferentes, ea quae illi detruncata vel compilata ad suam confirmandam sententiam proferunt, in libris auctorum, de quibus testimonium donant, videant si meraca veritate sunt excerpta quae proferunt; ut ne his incaute credentes quae prolata sunt, per vias quae bonae quidem videntur esse, sed earum finis ad interitum ducit, in infidelitatis voraginem demergantur: sed faciant sicut praeceptum est: State [Col. 0089C] super vias, et interrogate quae sit via bona, et ambulate in ea (Jer. VI, 16). His ita praemissis, ponamus quae Gothescalcus, signifer et praevius atque hujus pravae doctrinae modernus resuscitator, de primo capitulo, unde versatur quaestio, in libro suae virosae conscriptionis archiepiscopo Rabano porrecto scribat dicens: »Tandem, inquit, legi librum, venerande pontifex, tuum, in quo positum reperi, quod impii quoque sive reprobi non sint divinitus ad damnationem praedestinati.« Et post aliquanta: »Praescivit, inquam, illos pessimum habituros ortum, pejorem obitum: praedestinavit autem eos ad luendum perenne tormentum et sempiternum interitum.« Et iterum post aliquanta: »Quia re vera sicut electos omnes praedestinavit ad vitam per gratuitum [Col. 0089D] solius gratiae suae beneficium, 26 quemadmodum Veteris et Novi Testamenti paginae manifestissimum praebent solerter ac sobrie considerantibus indicium, sic omnino et reprobos quosque ad aeternae mortis praedestinavit supplicium, per justissimum videlicet incommutabilis justitiae suae judicium.« Inde et in chartula suae professionis ad eumdem Rabanum episcopum ita dicit: »Ego Gothescalcus credo et confiteor, profiteor et testificor ex Deo Patre, per Deum Filium, in Deo Spiritu sancto, et affirmo atque approbo coram Deo et sanctis ejus, quod gemina est praedestinatio, sive electorum ad requiem, sive reproborum ad mortem: quia sicut Deus incommutabilis ante mundi constitutionem omnes electos [Col. 0090A] suos incommutabiliter per gratuitam gratiam suam praedestinavit ad vitam aeternam, similiter omnino omnes reprobos, qui in die judicii damnabuntur propter ipsorum mala merita, idem ipse incommutabilis Deus per justum judicium suum incommutabiliter praedestinavit ad mortem merito sempiternam.« Et domnus Prudentius in epistola, quam nobis veneratio vestra deferente eam vobis venerabili Aenea Parisiorum episcopo tradidit, cujus in praefatis libris memoriam fecimus, quamque Weniloni suo archiepiscopo, et caeteris coepiscopis, ad ordinationem ejusdem Aeneae Prudentius ipse direxit, ut si secus ordinandus sentiret, in ipsius ordinatione ipse nullatenus consentire deberet, ita dicit: »Secundo, ut Dei omnipotentis altissimo secretoque [Col. 0090B] consilio credat atque fateatur, quosdam Dei gratuita misericordia ante omnia saecula praedestinatos ad vitam, quosdam imperscrutabili justitia praedestinatos ad poenam: ut id videlicet, sive in salvandis, sive in damnandis praedestinaverit, quod se praescierat judicando esse facturum, dicente propheta: Qui fecit quae futura sunt.« Ratramnus nihilominus monasterii Corbeiae monachus libellos duos, quos nobis examinandos dedistis, ea intentione elaboratos porrexit, ut ostendat quatenus sicut electi a Deo praedestinantur ad vitam, ita et reprobi a Deo praedestinentur ad mortem. Indeque praetermissis aliis, quorum nomina hic non necessarium recitari putavimus, quoniam in unam concurrunt sententiam, et in praefatis tribus libris jam ut potuimus [Col. 0090C] ex catholicorum auctoritate respondimus, ad capitula veniamus, quae secundo, ut legitur in lege veteri (Jos. V, 4), petrinis cultellis circumcidenda a vestra jussione suscepimus, quorumque noxia atque superflua acumine catholicorum amputare curabimus.



CAPUT VI. Exordium capitulorum de quibus agitur, unde compositor eorum illa compilare studuerit.

Aiunt enim, praemissis commendationum suarum fabulis, in secundo capitulo: »Deum praescire et praescisse aeternaliter et bona 27 quae boni erant facturi, et mala quae mali sunt gesturi, quia vocem Scripturae dicentis habemus, Deus aeterne, qui absconditorum es cognitor, qui nosti omnia antequam fiant (Dan. XIII, 4), fideliter tenemus et placet tenere, [Col. 0090D] bonos praescisse omnino per gratiam suam bonos futuros, et per eamdem gratiam aeterna praemia accepturos: malos praescisse per propriam malitiam malos futuros, et per suam justitiam aeterna ultione damnandos: ut secundum Psalmistam, Quia potestas Dei est et Domini misericordia (Psal. LXI, 12), reddat unicuique secundum opera sua (Rom. II, 6); et sicut apostolica doctrina se habet: His quidem, qui secundum patientiam boni operis, gloriam et honorem et incorruptionem quaerunt, vitam aeternam: his autem qui sunt ex contentione, et qui non acquiescunt veritati, credunt autem iniquitati, ira et indignatio. Tribulatio et angustia in omnem animam hominis operantis malum (ibid., 8, 9). In eodem sensu idem [Col. 0091A] alibi: In revelatione, inquit, Domini nostri de coelo cum angelis virtutis ejus, in flamma ignis dantis vindictam his qui non noverunt Deum, et qui non obediunt Evangelio Dei nostri, qui poenas dabunt in interitu aeternas cum venerit glorificari in sanctis suis, et admirabilis fieri in omnibus qui crediderunt (II Thess. I, 7-10). Nec prorsus ulli malo praescientiam Dei imposuisse necessitatem, ut aliud esse non posset: sed quod ille futurus erat ex propria voluntate, ille sicut Deus, qui novit omnia antequam fiant, praesciit ex sua omnipotentia et incommutabili majestate: nec ex praejudicio ejus aliquem, sed ex merito propriae iniquitatis credimus condemnari: nec ipsos malos ideo perire quia boni esse non potuerunt, sed quia boni esse noluerunt, suoque vitio in massa damnationis, [Col. 0091B] vel merito originali, vel etiam actuali permanserunt.« Hoc capitulum, sicut conferentes ex scripto Flori Ecclesiae Lugdunensis ministri, quod olim in Bonoilo a venerandae memoriae Heriboldo episcopo Antisiodorense accepimus, excerptum ex maxima parte invenimus: quapropter utcunque a ratione non invenitur penitus alienum. De praescientia enim Dei catholicae fidei adversa non loquitur. Sed praetermisit insulsus excerptor, quod ibidem invenerat dare exemplum de electis dono gratiae ad vitam aeternam, volens quaedam per suam sapientiam addere. Et ideo quaecunque invenit ex retributione justitiae reddenda impiis coacervare exempla curavit. Dicens enim bonos praescisse omnino per gratiam suam bonos futuros, et per eamdem gratiam aeterna praemia [Col. 0091C] accepturos, tacuit aequalia merita, et doni gratiae praetermisit exempla. Sicque subsecutus adjunxit, malos praescisse per propriam malitiam malos futuros, et per suam justitiam aeterna ultione damnandos. Unde quae alieno labore exempla collecta invenit, inordinato ordine posuit. Deinde postquam inordinate posuit quod ordinate alterius ore accepit, nec ipsos malos ideo perire quia boni esse non potuerunt, sed quia boni esse noluerunt, suoque vitio in massa damnationis vel merito originali vel etiam actuali permanserunt, sine ulla interpositione in tertio capitulo subdidit: »Sed et de praedestinatione Dei 28 placuit, et fideliter placet juxta auctoritatem apostolicam quae dicit, An non habet potestatem figulus luti ex eadem massa facere aliud vas in honorem, [Col. 0091D] aliud vero in contumeliam (Rom. IX, 21); ubi et statim subjungit: Quod si volens Deus ostendere iram, et notam facere potentiam suam, sustinuit in multa patientia vasa irae aptata sive praeparata in interitum, ut ostenderet divitias gratiae suae in vasa misericordiae quae praeparavit in gloriam (ibid., 22), fidenter fatemur praedestinationem electorum ad vitam et praedestinationem impiorum ad mortem.« Dat, sicut longe ante nos dictum est, sine mente sonum. Paululum praemisit, quia suo vitio mali in massa damnationis vel merito originali vel etiam actuali permaneant, et statim subjunxit, quia placuit et fideliter placet fidenterque fatetur, praedestinationem electorum ad vitam et praedestinationem [Col. 0092A] impiorum ad mortem: et quomodo hoc possit utrumque fieri, videre non possumus, scilicet ut et in massa damnationis relicti permaneant, et item iidem praedestinati a Deo ipsius praedestinatione ad mortem vadant. Si enim ita constantem posuisset sententiam, sicut Florus eam in sermone suo posuit, unde hanc iste compilavit, bene eam quisque intelligeret, quia recte constaret. Ait enim, ut audivimus et apparet, isdem vir doctus pene in principio scripti sui: »Praescivit ergo sine dubio Deus, et bona quae boni erant facturi, et mala quae mali erant gesturi: sed in bonis ipse fecit sua gratia ut boni essent, in malis vero non ipse fecit ut essent mali, quod absit, sed tantum praescivit eos proprio vitio tales futuros. Neque enim praescientia Dei imposuit eis necessitatem [Col. 0092B] ut aliud esse non possent: sed tantum quod illi futuri erant ex propria voluntate, ille ut Deus praevidit ex sua omnipotenti majestate.« Et post plurima: »Nemo ex Dei praejudicio, sed ex merito propriae iniquitatis condemnatur.« Et iterum supra ante multa quam ad haec perveniret: »In malis vero et impiis non praedestinavit omnipotens Deus malitiam et impietatem, id est ut mali et impii essent, et aliud esse non possent, sed quos praescivit et praevidit malos atque impios futuros proprio vitio, praedestinavit aeternam damnationem qua ipsi punirentur justo judicio, non quia aliud esse non potuerunt, sed quia aliud esse noluerunt.« Quam sententiam sic haberi in rotula ab Heriboldo accepta relegimus: sed in illa, quam ex scrinio Ebonis episcopi Gratianopolitani [Col. 0092C] per quemdam accepimus, aliter constare invenimus; quam falsatam nequaquam discredimus, cum in his duobus capitulis, ipsius religiosi et docti viri a compilatore eorum scriptum commistum atque confusum et detruncatum reperiamus. In Heriboldi namque rotula sicut praemisimus scriptum relegimus: et in rotula, quam sicut dictum est, ex scrinio Ebonis accepimus: »Ipse eos praedestinavit ad aeternam damnationem justo judicio, scriptum invenimus, quod iste in fine capituli posuit, suoque vitio in massa damnationis vel merito originali vel etiam actuali permanserunt.« 29 Melius ille posuit, imo ille bene, quia iste male. Videlicet inquit Florus, omnipotentem Deum in malis ipsorum malitiam praescisse quia ex ipsis est, non praedestinasse [Col. 0092D] quia ex illo non est: poenam vero illorum et praescisse quia Deus est, et praedestinasse quia justus est. Quam sententiae particulam iste compilator de consequentia praecedentis ad istud reservavit capitulum. Cui conjunctum est in Flori scripto, ut et illis sit meritum suae damnationis, et in illo potestas et judicium juste damnantis. Non enim praedestinat Deus, nisi quae ipse erat facturus: praescit vero multa quae ipse facturus non est, sicut omnia mala, quae utique mali faciunt, non ille: ipsosque malos non ideo perire quia boni esse non potuerunt, sed quia boni esse noluerunt, et suo vitio vasa irae aptata in interitum perseveraverunt. Quod furatus iste compilator de medio, sciens se daturum istud apostolicum [Col. 0093A] exemplum, ne mox redargueretur a cunctis legentibus, in capitulo altero conjunxit, suo vitio in massa damnationis vel originali vel actuali merito permanserunt. Quae perspicientes, subvenit nobis quod dixit Macarius Antiochenus episcopus redargutus in sexta synodo coram imperatore Constantino, quare detruncaverit testimonia catholicorum, quae collata ex libello illius libris authenticis furatus ea fuerat comprobatus. Ad hoc enim inquiens egi, ut intentionem meam potuissem statuere. Sic et iste ad hoc illius viri docti composita scripta scienter male deposuit, ut suam pravam intelligentiam, quia ex veritate non poterat, mendacio confirmaret: festinans falsa ostentare, ut posset vera subripere, aut inscius, aut oblitus, quia pictores mendam cum alis sine pedibus, [Col. 0093B] quoniam diu constare non potest, sunt soliti pingere, quae a prave sentientibus et incautis et inconsideratis laqueos protendentibus inconstabilis et aranearum cassibus similis solet protendi. Sed sicut scriptum est, Frustra jacitur rete ante oculos pennatorum (Prov. I, 17).



CAPUT VII. De exemplo apostolico, quod capitulorum compilator ad suam confirmandam ponit sententiam.

Exemplum denique ponit compilator capitulorum beati Pauli apostoli, quia sicut sunt electi praedestinati ad vitam, ita et impii a Deo sint praedestinati ad mortem, dicens, An non habet potestatem figulus luti ex eadem massa facere aliud vas in honorem, aliud vero in contumeliam? (Rom. IX, 21.) Unde videndum [Col. 0093C] est, si vasa irae aptata vel praeparata sunt a Deo, scilicet ejus praedestinatione, in interitum. Ergo iniquus Deus, qui infert iram, puniens eos quos tales praedestinavit. Sed nunquid iniquitas est apud Deum? absit. Si autem Dei praedestinatione vasa irae non sunt aptata vel praeparata in interitum, quid 30 adjuvat illum istud exemplum ad suam confirmandam sententiam, qua dicit quia impii sunt a Deo praedestinati ad mortem? Hoc etiam exemplum et Praedestinatiani, sicut Hyginus in supra memorato illorum libello dicit, ad suam confirmandam sententiam protulerunt: quod beatus Augustinus in epistola ad Sixtum presbyterum alio sensu exponit dicens (epist. 105): »Sed si vasa sunt irae, quae perfecta sunt ad perditionem quae illis debita redditur, sibi [Col. 0093D] hoc imputent, qui ex ea massa facti sunt, quam propter unius peccatum, in quo omnes peccaverunt, merito Deus justeque damnavit. Si autem vasa sunt misericordiae, quibus ex eadem massa factis supplicium debitum reddere noluit, non se inflent, sed ipsum glorificent, qui eis misericordiam non debitam praestitit.« Et aliquanto superius: »Ergo cui vult miseretur, et quem vult obdurat (Rom. IX, 18). Talibus itaque dicamus cum Apostolo, non enim melius illo invenire possumus quid dicamus, O homo, tu quis es qui respondeas Deo? (ibid., 10.) Quaerimus namque meritum obdurationis, et invenimus: merito namque peccati universa massa damnata est, nec obdurat Deus impertiendo malitiam, sed non [Col. 0094A] impertiendo misericordiam; quibus enim non impertitur, nec digni sunt, nec merentur: at potius ut non impertiatur hoc digni sunt, hoc merentur. Quaerimus autem meritum misericordiae, nec invenimus, quia nullum est, ne gratia evacuetur si non gratis donatur, sed meritis redditur.« Sed et sanctus Gregorius in libro Moralium trigesimo quarto (cap. 17), non inconvenienti comparatione de refuga spiritu dicit: »Qui factus est ut nullum timeret (Job. XL, 24). Sic quidem factus est per naturam, ut conditorem suum caste timere debuisset, timore videlicet sobrio, securo, non timore quem foras charitas mittit, sed timore qui in saeculum saeculi permanet: sed sua perversitate talis factus est ut nullum timeret. Relicto eo qui vere illi sufficere poterat, se sibi [Col. 0094B] sufficere posse judicavit, et tanto magis infra se cecidit, quanto magis se contra gloriam sui conditoris erexit.« Sic et vasa quae in massa humani generis, bono scilicet vase Adam, in quo fuimus omnes boni a Deo bono facti, si ipse in eo statu permaneret in quo factus fuerat rectus, pereunte illo suggestione diabolica et vitio proprio, in quo perivimus omnes, facti sumus vasa irae, praeparata vel aptata, sive perfecta in perditionem. De qua si nullus eriperetur, irreprehensibile esset Dei judicium: quia autem multi eripiuntur, ineffabilis gratiae Dei est donum. Et item beatus Gregorius in libro vigesimo nono (cap. 6) Moralium dicit: »Diabolus quippe vel homo ab statu conditionis propriae elata mente corruerunt, ut vel ille diceret, Ascendam super altitudinem nubium, similis [Col. 0094C] ero Altissimo (Isa. XIV, 14); vel iste audiens crederet, Aperientur oculi vestri, et eritis sicut dii (Gen. III, 5). Idcirco ergo uterque cecidit, quia esse Deo similis, non per justitiam, sed per potentiam concupivit. Sed homo per gratiam liberatus, qui Dei similitudinem perverse appetendo ceciderat, in reatu criminis sui longe Deo imparem se esse cognoscens clamat, 31 Domine, quis similis tibi? (Psal. XXXIV, 10.) Diabolus vero, in lapsu sui criminis juste dimissus, in mensura ruinae suae minime permansit: sed quanto diutius ab omnipotentis Dei gratia defuit, tanto magis reatum criminis cumulavit. Nam qui ideo cecidit, quia perverso ordine Deo similis esse voluit, eousque perductus est, ut Antichristus veniens videri Deo similis dedignetur, atque eum, [Col. 0094D] quem habere non potuit superbus aequalem, damnatus putet inferiorem.« Sic et de vasis irae in perditionem propria iniquitate perfectis, qui se, sicut Paulus dicit, gratia Dei emundaverit ab his, quibus inquinatus existit, erit vas in honorem (II Tim. II, 21): qui autem in iniquitate permanere delegerit, vel jam adeo ad iniquitatem excreverit, ut judice Deo ex justitiae retributione ab iniquitate redire non possit, sicut legitur de Pharaone obdurato quia gratia non emollito, et de his qui sunt in reprobum sensum traditi, quia gratia non liberati, erit vas in contumeliam, et perfectum in perditionem: de qua qui non eripitur, sicut est irreprehensibile Dei judicium, ita et inexcusabiliter atque irrefragabiliter tormentum [Col. 0095A] patietur aeternum. Sic enim aptata ad interitum vasa sunt irae, sicut et Apostolus isdem dicit natura filios irae (Ephes. II, 3); non qua primus homo est conditus, sed qua post peccatum ipsius ex maledicto semine quisque est generatus: unde soli salvantur qui Salvatoris gratia salvi fiunt, et psalmus dicit, Factus sum tanquam vas perditum (Psal. XXX, 13), quod exponit Hieronymus, homo perditus per peccatum.



CAPUT VIII. Unde Praedestinatiani auctoritatem, potiusque opinionem hujuscemodi expositionis apostolici capituli, non sibi profuturam quia ex mendacio sumpserint.

Caeterum non latet nos unde compilator capitulorum hunc sententiae apostolicae sensum cum fiducia [Col. 0095B] ad suum suorumque complicium errorem astruendum assumpserit: nimirum de verbis Fulgentii, qui sicut supra posuimus, ad Monimum de praedestinatis ad interitum (lib. I, c. 3), quasi sub defensione sancti Augustini, scripserat exponendo verba illius quae dixerat in libro de Perfectione justitiae hominis: »Legente me, inquis, librum de Perfectione justitiae hominis, testimonium prophetae in ordinem relegens, auditu cauto pedetentim paululum retractavi, et caetera, usque dum a beato Augustino ibidem dicitur, sed in eo genere hominum quod praedestinatum est ad interitum. Hic dicta sancti Augustini determinans, et ad me intentionem tuarum dirigens litterarum, dicis sentire me jam cur iterum haec inculces, scilicet quod saepius reluctanti mihi praedestinationem [Col. 0095C] non tantum in bono dici, sed etiam in malo.« Postea autem assumit testimonium sancti Augustini ex libro 32 secundo de Baptismo parvulorum ad Marcellinum, ut suam valeat confirmare sententiam, quia sunt damnandi praedestinati ad poenam. In quo libro tractans hoc apostolicum testimonium ita dicit (Ibid., c. 26): »Quia causam iniquitatis suae ex propria homo habuit voluntate, propterea beatus Paulus sustinuisse asserit Deum in multa patientia vasa irae aptata in interitum (Rom. IX, 22).« Et post paululum: »In hoc itaque ista vasa Deus aptavit in quod praedestinavit, hoc est in interitum: illum utique interitum, quem Paulus malis repente superventurum demonstrat dicens: Cum enim dixerint pax et securitas, tunc repentinus eis superveniet interitus [Col. 0095D] (I Thess. V, 3).« Post quae subjunxit in eodem libro de beato Augustino dicens (cap. 29): »Et ut manifestiore, inquit, dictorum ejus indicio nostra fulciatur assertio, aliquid nobis ponendum est de libro quem scripsit de Praedestinatione sanctorum, quo manifestius ostendit sine praedestinatione praescientiam Dei esse posse, praedestinationem vero sine praescientia esse non posse.« Et post pauca (cap. 30): »Non autem ignoras, etiam praeterito tempore illi luculentissimo sancti Augustini operi, quod scripsit de Praedestinatione sanctorum, a quibusdam Gallis objectum quod beatus Augustinus in assertione praedestinationis divinae peccatores non ad solum praedestinatos diceret judicium, sed etiam [Col. 0096A] ad peccatum: cujus dicta, quia ipse celeri praeventus est obitu, Prosper vir eruditus et sanctus recta defendit fide [al., recte defendit fideli] et copioso sermone. Ex quibus Gallorum capitulis ut non multa nunc ponamus, ne libellum istum quem prolixum facere disputandi necessitas cogit prolixiorem voluntas facere videatur, duarum responsionum loca duximus inserenda. Decima quarta quippe Gallorum objectio sic habetur: »Quod qui evangelicae praedicationi non credunt, ex Dei praedestinatione non credant; et quod Deus ita definierit, ut quicunque non credunt, ex ipsius constitutione non credant.« Huic itaque pravitati, quae beati Augustini dictis non ex veritate, sed ex livore objiciebatur, tali Prosper sermone respondit: »Infidelitas non credentium [Col. 0096B] Evangelio nequaquam ex Dei praedestinatione generatur: bonorum enim Deus auctor est, non malorum. Praedestinatio igitur Dei semper in bono est, aut ad retributionem justitiae, aut ad donationem pertinens gratiae. Universae enim viae Domini misericordia et veritas (Psal. XXIV, 10). Proinde infidelitas non credentium non ad constitutionem Dei, sed ad praescientiam referenda est, quae non ideo necessitatem non credendi intulit, quia falli de ea quae futura erat infidelitate non potuit.« Decima quinta etiam objectio his verbis inserta est: »Quod idem sit praescientia quod praedestinatio.« Cui Prosper sic respondit: »Qui praescientiam Dei in nullo ab ipsius praedestinatione discernit, quod tribuendum est Deo de bonis, hoc ei etiam de malis conatur [Col. 0096C] ascribere. Sed cum bona ad largitorem cooperatoremque eorum Deum, mala autem ad voluntariam rationalis creaturae nequitiam referenda sint, dubium non est sine ulla 33 temporali differentia, Deum et praescisse simul et praedestinasse quae ipso erant auctore facienda, vel quae malis meritis justo erant judicio retribuenda: praescisse autem tantummodo, non etiam praedestinasse, quae non ex ipso erant causam operationis habitura.« Nos itaque, charissime, haec interim pauca de libris sancti Augustini, et de responsionibus Prosperi, ob hoc maluimus huic libello inserere, ut cuncti noverint quid debeant de praedestinatione sanctorum impiorumque sentire. Haec sumpta sunt de libro Fulgentii.



CAPUT IX. Quod etiam Isidorum ad suam confirmandam sententiam in testimonium deducunt, et quaedam de libris beati Augustini proferunt, unde ipse vir insignis eos revincit, et Fulgentius ipse auctoritatem quam ex illo assumunt manifeste dissolvit.
[Col. 0096D]

Adducunt etiam in testimonium Isidorum Hispalensem episcopum, virum doctum et legentibus in multis proficuum, qui in libro Sententiarum geminam dicit esse praedestinationem, sive electorum ad requiem, sive reproborum ad mortem. Qui hanc sententiam in secundo libro, cap. 6, quasi ex verbis sancti Gregorii de libro Moralium vigesimo nono, vel vigesimo quinto, sive de sancti Augustini dictis, ut videtur legentibus, vel undecunque sumpserit, compilavit: [Col. 0097A] sed non ita, sicut in lectione ejusdem libri quilibet evidentissime poterit cognoscere, secundum beati Gregorii sensum excerpsit. Unde potest opinari ut iste Isidorus, in aliis doctus, in hac sententia de reliquiis Gallorum in Hispaniis per successiones remanserit. De quibus Prosper in epistola sua ad beatum Augustinum mandavit ad locum dicens: »Postremo quemadmodum per hanc praedicationem propositi Dei, quo fideles fiunt qui praeordinati sunt ad vitam aeternam, nemo eorum qui cohortandi sunt impediatur, nec occasionem negligentiae habeant si se praedestinatos esse desperent. Illud etiam qualiter diluatur quaesumus patienter insipientiam nostram ferendo demonstres, quod retractatis de hac re priorum opinionibus, pene omnium par invenitur et una [Col. 0097B] sententia, qua propositum et praedestinationem Dei secundum praescientiam receperunt, ut ob hoc Deus alios vasa honoris, alios contumeliae fecerit, quia finem uniuscujusque praeviderit, et sub ipso gratiae adjutorio in qua futurus esset voluntatem et actionem praescierit. Quibus omnibus enodatis, et multis insuper quae altiore intuitu ad causam hanc pertinentia magis potes videre discussis, credimus et speramus, non solum tenuitatem nostram disputationum tuarum praesidio roborandam: sed etiam ipsos, quos meritis atque honoribus claros caligo istius opinionis obscurat, defaecatissimum lumen gratiae recepturos. 34 Nam unum eorum, praecipuae auctoritatis et spiritalium studiorum virum, sanctum Hilarium Arelatensem episcopum, sciat beatitudo tua admiratorem [Col. 0097C] sectatoremque in aliis omnibus tuae esse doctrinae, et de hoc quod in querelam trahit, jampridem apud sanctitatem tuam sensum suum per litteras velle conferre. Sed quia utrum hoc facturus, aut quo fine sit facturus, incertum est, et omnium nostrum fatigatio, providente hoc praesenti saeculo Dei gratia, in tuae charitatis et scientiae vigore respirat, adde eruditionem humilibus, adde increpationem superbis. Necessarium et utile est etiam quae scripta sunt scribere, ne leve existimetur quod non frequenter arguitur. Sanum enim putant esse quod non dolet, nec vulnus superductum cute sentiunt: sed intelligant perventurum ad sectionem quod habuerit perseverantem tumorem.« Ad quae sanctus Augustinus eisdem viris Prospero et Hilario, ut praemissum [Col. 0097D] est, libros de Praedestinatione sanctorum, et de Bono perseverantiae rescripsit. Verum qui contemplatur verba Isidori, quibus subsequitur in praefata sententia de gemina praedestinatione dicens: »Utraque divino aguntur judicio, ut semper electos superna et interiora sequi faciat, semperque reprobos ut infima et exteriora delectentur deserendo permittat, sic ut ignoret homo terminum lucis et tenebrarum, vel utriusque rei quis finis sit,« et reliqua quae sequuntur, et relegit locum verborum beati Gregorii in praefato libro Moralium, ubi dicit: Indica mihi, si nosti omnia, in qua via habitet lux, et tenebrarum quis locus sit, ut deducas unumquodque ad terminos suos, et intelligas semitas domus ejus [Col. 0098A] (Job. XXXVIII, 18), aperte conspicit noluisse intelligi beatum Gregorium, reprobos a Deo praedestinatos ad mortem, sicut electi ab eo sunt praedestinati ad vitam. Ait enim inter caetera quae plenius in suis locis lector inveniet (lib. XXIX, cap. 9): »Et intelligas, inquiens, semitas domus ejus, id est consideres atque discernas, vel cui bona actio perseverans aeternam mansionem praestet in regno, vel quem usque ad terminum suum actio prava constringens in aeternum damnet supplicium.« Et item ad locum: »Vae miseris nobis, qui de electione nostra nullam adhuc Dei vocem cognovimus, et jam in otio quasi de securitate torpemus. Debet profecto, debet in spe esse securitas, sed etiam timor in conversatione, ut et illa certantes foveat, et iste torpentes pungat. Unde [Col. 0098B] recte per Prophetam dicitur: Qui timent Dominum, sperent in Domino (Psal. CXIII, 11): ac si aperte diceret: De spe incassum praesumit, qui timere Deum in suis operibus renuit.« Et item: »Vae etiam laudabili vitae hominum, si remota pietate judicetur: quia districte discussa inde ante oculos judicis unde se placere suspicatur obruitur. Unde recte Domino per Prophetam dicitur: Ne intres in judicium cum servo tuo, quia non justificabitur in conspectu tuo omnis vivens (Psal. CXLII, 2).« Et paulo post: »Hinc rursus per Salomonem dicitur: Quis hominum intelligere poterit viam suam? (Prov. XX, 24.) Et nimirum bona malave quis faciens conscientia attestante cognoscit. 35 Sed idcirco dicitur quod via sua ab hominibus nesciatur, quia etiamsi recta se quisque [Col. 0098C] opera agere intelligat, sub districto tamen examine quo tendat ignorat.« Et in eodem libro (cap. 33) exponens sententiam: Nunquid nosti ordinem coeli, et pones rationem ejus in terra? (Job XXXVIII, 33.) Alio sensu modos supernorum judiciorum in electis et reprobis demonstrat, quam Isidorus in praedicta sententia colligat, de quibus suo loco dicemus. Nam quisquis omnes beati Gregorii libros sollicita consideratione perlustrare sategerit, ita geminam praedestinationem, ut sicut electi ad vitam, ita reprobi a Deo praedestinentur ad mortem, nequaquam illum dixisse vel intellexisse reperiet. Sed velut sanctus Augustinus in libro de Praedestinatione sanctorum, et Prosper contra Gallos dicunt, praedestinationem Dei, quae semper in bono est, quia aut ad donum [Col. 0098D] pertinet gratiae, aut ad retributionem justitiae, in divinis operibus, quae semper bona sunt, inter quae computantur, cum per indebitam gratiam salvantur electi, et per debitam justitiam reprobi puniuntur, manifeste confirmat, uti in subsequentibus demonstrabimus. Proferunt nihilominus ad suam confirmandam sententiam moderni Praedestinatiani, quia sanctus Beda presbyter, qui ut in suis opusculis aperte demonstrat, aliter intellexit et tenuit ex verbis sancti Augustini quodam loco in Hexameron libro, et venerabilis Alcuinus in abbreviatione commenti evangelistae Joannis, quod sanctus Augustinus copiosissime ad populum per sermones disseruit, sicut ibidem dictum invenerant, praedestinatos ad interitum posuerunt. [Col. 0099A] Nam si aliter quam in praedicti viri tractatibus invenerunt, in suis excerptionibus posuissent, non alienorum verborum exceptores, sed de alienis suorum potius compilatores quam compositores existerent. Unde non nostra, sed quae nobiscum etiam ipsi legunt accipiant. Dixit Dominus ad Judaeos: Ego non accuso vos: est qui accusat vos Moyses in quem speratis (Joan. V, 45). Sic quoque B. Augustinus, qui indifferenter usus est nomine praedestinationis, dicens interdum praedestinatos ad interitum in libris quos ante istos scripserat, in quibus proprie praedestinationem exposuit, eos responso redarguat, quo refragatoribus suae posterioris sententiae in libro de Bono perseverantiae ex libris de libero Arbitrio respondere curavit (cap. 12): »Frustra itaque mihi, inquiens, [Col. 0099B] de illius libri mei vetustate praescribitur, etc. Nemo, ut opinor, esset tam injustus atque invidus, qui me proficere prohiberet.« Et item in eodem libro (cap. 21): »Quamvis, inquit, neminem velim sic amplecti omnia mea ut me sequatur, nisi in his in quibus me non errasse perspexerit. Nam propterea nunc facio libros in quibus opuscula mea retractanda suscepi, ut nec meipsum in omnibus me secutum fuisse demonstrem. Sed proficienter me existimo Deo miserante scripsisse, non tamen a perfectione coepisse: quandoquidem arrogantius loquor quam verius, si vel nunc dico me ad perfectionem sine ullo errore scribendi jam 36 in ista aetate venisse. Sed interest quantum et in quibus rebus erretur, et quam facile quisque corrigat, vel quanta pertinacia suum [Col. 0099C] defendere conetur errorem. Bonae quippe spei est homo, si eum sic proficientem dies ultimus vitae hujus invenerit, ut adjiciantur ei quae proficienti defuerunt, et perficiendus quam puniendus potius judicetur. Quocirca si hominibus, qui propterea me dilexerunt, quia pervenit ad eos antequam me diligerent aliqua mei laboris utilitas, nolo existere ingratus, quanto magis Deo, quem non diligeremus nisi prius dilexisset nos, et fecisset dilectores suos, quoniam charitas ex ipso est (I Joan. IV, 7), sicut dixerunt quos fecit magnos, non solum amatores, verum etiam praedicatores suos?« Sed etsi de Fulgentio ad suam confirmandam sententiam exempla dare voluerint, objiciemus eis, in praefato libro ad Monimum libros de Praedestinatione sanctorum, et responsiones Prosperi [Col. 0099D] laudibus extulisse, et quia Prosper vir eruditus recta fide et copioso sermone reprehensoribus beati Augustini obstiterit. Quapropter de praefato Apostoli testimonio audiant quid beatus Augustinus in laudato ab eis libro Augustini de Praedestinatione sanctorum dicit (cap. 8): »Cur autem, inquit, non omnes doceat, aperuit Apostolus quantum aperiendum judicavit: quia volens ostendere iram, et demonstrare potentiam suam, attulit in multa patientia vasa irae quae perfecta sunt in perditionem, et ut notas faceret divitias gloriae suae in vasa misericordiae quae praeparavit in gloriam (Rom. IX, 22). Hinc est quod verbum crucis pereuntibus stultitia est, his autem qui salvi fiunt virtus Dei est (I Cor. I, 18).« Et post aliquanta: [Col. 0100A] »Fides igitur et inchoata et perfecta donum Dei est: et hoc donum quibusdam dari, quibusdam non dari, omnino non dubitet qui non vult manifestissimis sacris litteris repugnare. Cur autem non omnibus detur, fidelem movere non debet, qui credit in uno omnes isse in condemnationem sine dubitatione justissimam: ita ut nulla Dei esset justa reprehensio, etiamsi nullus inde liberaretur. Unde constat magnam esse gratiam, quod plurimi liberantur, et quid sibi deberetur in eis qui non liberantur agnoscunt: ut qui gloriatur non in suis meritis, quae paria videt esse damnatis, sed in Domino glorietur. Cur autem istum potius quam illum liberet, inscrutabilia sunt judicia ejus, et investigabiles viae ejus (Rom. XI, 33). Melius enim et hic audimus aut dicimus: O homo, [Col. 0100B] tu quis es qui respondeas Deo? (Rom. IX, 20) quam dicere audeamus, quasi noverimus quod occultum esse voluit, qui tamen aliquid injustum velle non potuit.« Et item in epistola ad Sixtum presbyterum (epist. 105): »In vasis quae perfecta sunt ad perditionem, quae damnatae debita est massae, agnoscant vasa ex eadem massa in honorem facta, quid eis misericordia divina largita sit.« Et post paululum: »Denique ad utrumque concludit: Ergo cujus vult miseretur, et quem vult obdurat (Rom. IX, 18). Hoc facit apud quem non est iniquitas. Miseretur itaque gratuito dono, obdurat autem justissimo merito.« Et aliquanto superius: »Quaerimus enim meritum 37 obdurationis et invenimus; merito namque peccati universa massa damnata est. Nec obdurat Deus impertiendo [Col. 0100C] malitiam, sed non impertiendo misericordiam; quibus enim non impertitur, nec digni sunt nec merentur, ac potius ut non impertiatur hoc digni sunt, hoc merentur. Quaerimus autem meritum misericordiae, nec invenimus, quia nullum est, ne gratia evacuetur, si non gratis donatur, sed meritis redditur.« Et item idem sanctus Augustinus in libro de Praedestinatione gratiae (cap. 2); »Occurrit enim cur pereant ex his aliqui, cum Omnipotens omnes homines salvos fieri velit, et in agnitionem veritatis venire. Deinde cur rursus induret alios misertus aliorum, aut quomodo omnes homines velit salvos fieri, cum ipse nonnullos ne salventur induret.« Et post aliquanta (cap. 3): »Si ergo, ut apparuit, de praevaricatoris semine omnes nascimur debitores, quoniam [Col. 0100D] in ipso omnes, sicut ait Apostolus, peccaverunt (Rom. III, 12), et ipso jam in principio unde descendimus massa damnata est, nullus de duritia sua, nullus de poena conqueri audeat, quae etiam non existentibus peccatis propriis, sola nascendi conditione debetur. Quod vero Deus aliis gratuita vocatione conversis misericordiam largitur indebitam, non ad dispensatoris injustitiam, sed ad donantis misericordissimam liberalitatem veritatis ratione referendum est.« Et paulo post (cap. 4): »Itaque ex superiore hujus parte sententiae qua dicit. Cui vult miseretur (Rom. IX, 18), puto quod nullus nisi indignus misericordia audeat disputare. Quod vero sequitur, quem vult indurat (ibid.), ibi paululum humanae [Col. 0101A] mentis intentio verbi novitate confunditur. Sed non ita intelligendum est, quasi Deus in homine ipsam quae non esset duritiam cordis operetur. Quid est enim aliud duritia quam Dei obviare mandatis?« Et post pauca: »Ergo quidquid post illam praevaricationem natus supplicii homo patitur, juste reddi meritoque fateatur. Indurare enim dicitur Deus eum quem mollire noluerit, sic etiam excaecare dicendus est eum quem illuminare noluerit, sic etiam repellere eum quem vocare noluerit. Quos enim praedestinavit, illos et vocavit; et quos vocavit, illos et justificavit (Rom. VIII, 29). Et post aliquanta (cap. 6): Haec quidem, quantum ad fidei regulam, Domino illuminante pie dicta sint. Sed jam video quid etiam hinc calumniosa pravitas possit opponere. Sequitur [Col. 0101B] enim, ut si eos quos praedestinavit illos et vocavit, et si eos quos vocavit illos et justificavit, qui nec praedestinati nec vocati, ac per hoc nec justificati sunt, ab omni culpa debeant esse innocentes, injusteque ab eis pro vitae pravitate transactae in illo agnitionis die sint poscenda supplicia. Dicat istis apostolus Paulus, Nunquid iniquitas apud Deum? (Rom. IX, 14) statim ipse respondeat, absit. Cumque hoc fuerit in hominis mente sana pietate fundatum, quod nulla sit iniquitas apud Deum, ita intelligat, Cui vult miseretur et quem vult indurat, quasi diceretur: Cui vult miseretur, cui non vult non miseretur. Itemque hoc ipsum ita rursus intelligat, quasi diceretur: Cui vult donat, et a 38 quo vult debitum poscit. Quod qui dicere perseverat injustum, ab Apostolo [Col. 0101C] audiat, O homo, tu quis es, qui respondeas Deo? (Rom. IX, 20.) Congrue siquidem hujusmodi impietatem apostolica retundit auctoritas, tantum de exaggeratione nominum pondus incutiens, cum dicit, O homo, tu quis es, qui respondeas Deo? o homo Deo, lutum figulo? Subjungit enim idem Apostolus: Nunquid dicit figmentum ei qui se finxit, quare sic me fecisti? aut non habet potestatem figulus luti ex eadem massa facere aliud quidem vas in honorem, aliud in contumeliam?« Et post sequentia (cap. 13, 14): »Dominus noster Jesus Christus Filius Dei, Verbum Patris aequale et coaeternum Patri, semetipsum exinanivit formam servi accipiens, et cum peccatum ipse non esset, factus assumpta carne peccatum, ut peccato carnis homine sanato peccatum [Col. 0101D] damnaret in carne, venit quaerere quod perierat, sanare quod aegrotabat, erigere quod jacebat, potestatem habens dimittere peccata, quod non debebat donare, quod ei debebatur ignoscere, deletisque omnibus veteris culpae maculis quam fecerat reparat naturam: de his quibus poenam severitas juste decreverat, secundum ineffabilem dispositionis occultae misericordiam elegit vasa quae faceret in honorem, et alios a ventura ira dono gratuitae vocationis absolvit, alios derelinquens ad aequalitatis judicium reservavit; nulli tamen agnoscendae veritatis abstulit facultatem: et ita plenitudo divinae praescientiae, in alios manante justitia, in alios gratia profluente completa est, ut pereuntibus quos praescierat Deus esse [Col. 0102A] perituros, et salvatis quos in illa secreta sua electione praescierat esse salvandos, toto orbe diffusa multiplicaretur Ecclesia. Gratulare ergo, quicunque illuminatus es, et gratiam quam non merebaris agnosce: geme, quicunque induratus es, et justitiam confitere. Dic, quicunque ab originali contagio lavacro gratiae te gloriaris ablutum: Misericors et miserator Dominus, patiens et multae misericordiae, non secundum peccata nostra fecit nobis, neque secundum iniquitates nostras retribuit nobis (Psal. CII, 10). Dic, quicunque damnaris, justus es, Domine, in omnibus quae fecisti nobis, et omnia judicia tua vera (Dan. III, 27), quia in veritate et judicio superinduxisti omnia haec propter peccata nostra.« Et item in eodem (cap. 6): »Ego autem indurabo cor Pharaonis (Exod. [Col. 0102B] IV, 21). Quid est indurabo nisi non molliam? Apparet enim in alios manante justitia, in alios gratia profluente, Scripturae illius sententiam fuisse completam, qua dicit Deus Pharaoni, In hoc ipsum excitavi te, ut ostendam in te virtutem meam, et ut annuntietur nomen meum in universa terra (Exod. IX, 16). Utente enim Deo bene etiam malis, induratione Pharaonis, flagellis Aegypti, et tot ac tantis in illa gente miraculis pariter acervatimque perfectis, quid aliud gestum est, quam ut Dei virtus, apud se magna in se plena, ad humani generis notitiam perveniret, non Deo, sed ipsis relegentibus ut credentibus profutura?« Et post pauca (cap. 7): »Hoc etiam divinae potestatis in hominum electione judicium paulo ante commemorans beatus Apostolus robustissimis [Col. 0102C] 39 monstravit exemplis, cum de Rebeccae partu adhuc intra uterum constituto totum ad Dei gratiam referens loqueretur. Sic enim ait: Sed et Rebecca ex uno concubitu habens Isaac patris nostri, cum nondum nati fuissent neque aliquid egissent boni aut mali, ut secundum electionem propositum Dei maneret, non ex operibus, sed ex vocante dictum est, quia major serviet minori, sicut scriptum est, Jacob dilexi, Esau autem odio habui (Rom. IX, 10); statimque subjecit, Quid dicemus? Nunquid iniquitas apud Deum? negansque respondit, absit.« Et post aliquanta, quae plenius lector in suis locis inveniet (cap. 8): »Praedestinatus est ergo Jacob vas in honorem, sed non ex operibus, quia non ex operibus, sed ex vocante dictum est, major serviet minori. Et [Col. 0102D] ne forte vasa in honorem praedestinata aliquid suis viribus tribuendo negarent gloriam Creatori, alio ea loco Apostolus vasa misericordiae nominat, ut totum quidquid essent secundum misericordiam se esse cognoscerent.« Et post pauca: »Ecce in illis juste punitur iniquitas, in istis gratis nulla justitia muneratur.« Et item (cap. 10): »Hanc itaque distributionem, qua diximus a Deo homines nullis existentibus meritis vocari, et vocatos, ut boni aliquid operentur, Dei adminiculis indigere, sumpto de veteribus litteris Apostolus monstrat exemplo. Postquam illam de duobus geminis electionem, omni repulsa laude meritorum, ad Dei gratiam judiciumque retulerat, videns quid impia posset blasphemare garrulitas, [Col. 0103A] dixit, Nunquid iniquitas apud Deum? et sequitur, absit; et quasi diceretur ei, Unde probas? parum putavit auctoritatem suae valere doctrinae, nisi sententiam suam etiam legis doceret exemplo. Sic enim intelligi voluit quod Moyses dixerat, Miserebor cui miserebor, et misericordiam praestabo cui misericors fuero (Exod. XXXIII, 19), ut primam a Deo misericordiam vocatione credamus hominibus praerogari, quae sola ad recte vivendum non sufficit, si deserat qui vocavit. Ideoque additum, et misericordiam praestabo cui misericors fuero, ut a Deo accipi manifestum sit etiam ipsa misericordiae opera, quae cum videmur impendere Dei misericordiam promeremur.« Et paulo post: »Si quem vero movet, quod non omnes, etiam de his qui jam vocati sunt, ad secundam [Col. 0103B] gratiam, id est ad recte vivendi donum pervenire mereantur, sicut Dominus in Evangelio dicit, Multi vocati, pauci vero electi (Matth. XXII, 14), hinc intelligat quale sit, quod contra Dei gratiam defensare molitur qui de libero sibi blanditur arbitrio. Quicunque enim, divinae vocationis munere derelicto, ad impiam rursus defluxere perfidiam, ipsis Dei gratia deserente ad implendum quod voluerint sufficit arbitrium.« Et item post aliquanta (cap. 14, 15): »Hanc ergo Pharao misericordiam non accepit, et ideo ei ad pereundum liberum suffecit arbitrium: quem quidem nullus ita ignarus divinarum Scripturarum erit qui audeat dicere illa omnia injuste esse perpessum. An forte, si pie de Deo sicut expedit sentiamus, etiam Pharaoni datam misericordiam reperimus? [Col. 0103C] Patientia enim Dei valere ei debuit ad salutem: qua differens justum meritumque 40 supplicium, miraculorum verbera crebra densabat: nunquid non potuit, sicut flagellis cedens expulit populum, ita miraculis credens Deum tantae virtutis agnoscere? Si dicitur jam Pharaonem non potuisse mutari, quia eum praescierat Deus non esse mutandum: respondetur Dei praescientiam non cogere hominem ut talis sit qualem praescivit Deus, sed praescire talem futurum qualis futurus est, quamvis eum non sic fecerit Deus; quoniam si cogeret esse, hoc utique cogeret quod non est: porro si hoc praescierat futurum esse quod non est, praescientia non est: quod de Deo quam impie dicatur, advertit quisque qui peccatis suis inde blanditur, quod Deus [Col. 0103D] eum peccatorem futurum esse praescierit. Potest existere nihilominus fortasse qui dicat minus idoneam ad salutem viam, si nulla intrinsecus vocatione pulsatus tamen quispiam flagelletur. Unde Nabuchodonosor poenitentiam meruit fructuosam? Nonne post innumeras impietates flagellatus poenituit, et regnum quod perdiderat rursus accepit? Pharao autem ipsis est flagellis durior effectus, et periit. Hic mihi rationem reddat qui divinum consilium nimis altum sapienti corde dijudicat, cur medicamentum unius medici confectum alii ad interitum, alii valuerit ad salutem, nisi quia Christi bonus odor, aliis est odor vitae in vitam, aliis est odor mortis in mortem (II Cor. II, 15, 16). Quantum ad naturam, ambo [Col. 0104A] homines erant; quantum ad dignitatem, ambo reges; quantum ad causam, ambo captivum Dei populum possidentes; quantum ad poenam, ambo flagellis clementer admoniti. Quid ergo fines eorum fecit esse diversos, nisi quod unus manum Dei sentiens in recordatione propriae iniquitatis ingemuit, alter libero contra Dei misericordissimam veritatem pugnavit arbitrio? Hic quicunque respondet, illi ut mutaretur adfuisse divinum, huic ut induraretur defuisse praesidium, et hoc contendit injustum, propter quod rerum ipsarum fines in Dei voluntate constituens dixit Apostolus: Cui vult miseretur, et quem vult indurat (Rom. IX, 18), dicente etiam Domino: Sine me nihil potestis facere (Joan. XV), intelligat ista omnia vel adjuvante Domino perfici, vel deserente permitti, ut [Col. 0104B] noverit tamen nolente eo nihil prorsus admitti.« Et post pauca (cap. 16): »Nunc autem, cum damnatis poena justa datur, salvatis autem gratia donatur indebita, quis usque adeo humanae conditionis oblitus divini sensus arcana discutiat, ut cum ipsam poenam merito fuerit consecutus, queratur cur alius gratiam quae ei non debebatur acceperit?« Et item S. Augustinus in libro de Bono perseverantiae (cap. 11): »Non enim est iniquitas apud Deum, sed inscrutabilia sunt judicia ejus, et investigabiles viae ejus (Rom. XI, 33), universae autem viae Domini misericordia et veritas (Psal. XXIV, 10). Investigabilis ergo est misericordia, qua cujus vult miseretur, nullis ejus praecedentibus meritis: et investigabilis veritas qua quem vult obdurat, ejus quidem praecedentibus meritis, sed cum eo cujus miseretur [Col. 0104C] plerumque communibus; sicut duorum geminorum, quorum unus assumitur, alius relinquitur, 41 dispar est exitus, merita communia. In quibus tamen sic alter magna Dei bonitate liberatur, ut alter nulla ejus iniquitate damnetur. Nunquid enim iniquitas est apud Deum? Absit: sed investigabiles sunt viae ejus. Itaque misericordiam ejus in his qui liberantur, et veritatem in his qui puniuntur sine dubitatione credamus, neque inscrutabilia scrutari aut investigabilia vestigare conemur. Ex ore quippe infantium et lactentium suam perficit laudem (Psal. VIII, 3): ut quod in his videmus, quorum liberationem bona eorum merita nulla praecedunt, et in his quorum damnationem utrisque communia originalia [Col. 0104D] sola praecedunt, hoc et in majoribus fieri nequaquam omnino cunctemur, id est, non putantes vel secundum sua merita gratiam cuiquam dari, vel nisi suis meritis quemquam puniri, sive pares qui liberantur atque puniuntur, sive dispares habeant causas malas; ut qui videtur stare videat ne cadat (I Cor. X, 12), et qui gloriatur non in seipso, sed in Domino glorietur (I Cor I, 31).« Item Augustinus in libro quarto contra Pelagium (cap. 5): »Attulit in multa patientia vasa irae quae perfecta sunt in perditionem, ut notas faceret divitias gloriae suae in vasa misericordiae quae praeparavit in gloriam. Ira quippe non redditur nisi debita, ne sit iniquitas apud Deum: misericordia vero etiam cum praebetur indebita, [Col. 0105A] non est iniquitas apud Deum. Et hinc intelligunt vasa misericordiae quam gratuita illis misericordia praebeatur, quod irae vasis, cum quibus eis est perditionis causa et massa communis, ira debita et justa rependitur.« Et item Augustinus in epistola ad Optatum dixerat (epist. 57): »Tanquam figulum luti, ex eadem massa facere, aliud vas in honorem, aliud in contumeliam: merito autem videretur injustum, quod fiunt vasa irae ad perditionem, si non esset ipsa universa ex Adam massa damnata. Quod ergo fiunt inde nascendo vasa irae, pertinet ad debitam poenam: quod autem fiunt renascendo vasa misericordiae, pertinet ad indebitam gratiam. Ostendit ergo Deus iram suam, non utique perturbationem animi, sicut est quae ira hominis nuncupatur; sed [Col. 0105B] justam fixamque vindictam, quod de stirpe inobedientiae ducitur propago peccati atque supplicii, et homo natus ex muliere, sicut in libro Job scriptum est (cap. XIV, 1): brevis est vita, et plenus iracundia; ejus enim rei vas est qua plenus est; unde irae vasa dicuntur. Ostendit et potentiam suam, qua bene utitur etiam malis, multa illis naturalia et temporalia bona largiens, eorumque malitiam ad exercendos et comparatione admonendos bonos accommodans, ut in eis discant agere gratias Deo, quod ab eis non suis meritis, quae in eadem massa paria fuerunt, sed illius miseratione discreti sunt.« De qualibus Gregorius in vigesima prima Ezechielis homilia dicit: »Paulus cum adhuc rudis esset in fidei vocatione, quia jam Domini verba perceperat, et coelesti gratia [Col. 0105C] plenus erat, vas electionis appellatur, cum dicitur: Vas electionis mihi est (Act. IX, 15). Hinc pastores atque doctores propheta admonet dicens: Mundamini qui fertis vasa Domini (Isa. LII, 11). Ipsi etenim quasi 42 mensae Domini vasa portant, qui vitam fidelium erudiendo tolerant, ut quandoque hanc Domino ad holocaustum et sacrificium perducant.« Quas sequens sententias Florus, ex cujus scripto iste quicunque sit compilator falsidicus haec capitula commasticans expuit, ibidem scripsit dicens. »Unde Apostolus, inquit, vasa misericordiae ejus appellat (Rom. IX, 20), ut ostenderet divitias gratiae suae quae praeparavit in gloriam. E contrario autem malos praescivit per propriam malitiam malos futuros, et praescivit per suam justitiam aeterna ultione [Col. 0105D] damnandos. Sicut praesciebat de Juda proditore quod eum esset traditurus, sicut Evangelium dicit, cum esset unus ex duodecim (I Joan. VI, 72): praesciebat etiam aeternam ejus damnationem cum diceret: Vae autem homini illi per quem filius hominis tradetur: bonum erat ei si natus non fuisset homo ille (Matth. XXVI, 74). Et item malos non ideo perire quia boni esse non potuerunt, sed quia mali esse voluerunt, et suo vitio vasa irae aptata in interitum perseveraverunt, et in massa perditionis vel originali vel actuali merito permanserunt.«



CAPUT X. De testimoniis Scripturarum, quibus Gothescalcus et sui complices alieno sensu a fide catholica et orthodoxorum doctrina irreverentissime abutuntur.
[Col. 0106A]

Sciendum est etiam, quod sub hoc sensu, quo iste compilator usus est Apostoli testimonio, etiam aliis testimoniis in asserendo suum errorem Gothescalcus cum suis scholasticis utitur, ut Universa propter semetipsum operatus est Dominus, impium quoque ad diem malum (Prov. XVI, 4); et de Ecclesiastico, Qui transgreditur a justitia ad peccatum, paravit eum Deus ad romphaeam (Eccli. XXVI, 27). De quibus ita catholici sentiunt: quia impium ad diem malum operatus est Dominus, et transgredientem a justitia ad peccatum paravit ad romphaeam, quia [Col. 0106B] quem impium et transgredientem futurum praescivit, non praedestinavit ut ad diem sibi malum, et ad romphaeam, id est debitam ultionis vindictam perveniret, sed permisit, factumque proprio vitio impium, et arbitrio suo transgressorem, justo judicio condemnavit. Qui non ideo est impius factus, neque est idcirco transgressus, quoniam impius futurus et transgressor est a Deo praescitus: sed ideo est impius et transgressor a Deo praescitus, quia impius et transgressor vitio suo erat futurus. Propterea quicunque legerit hoc Apostoli testimonium in hujus tertio compilatoris capitulo positum, sanius secundum catholicorum Patrum doctrinam intelligere debet quod dictum est ab Apostolo: Vasa irae perfecta vel aptata ad interitum (Rom. IX, 22), peccato primae praevaricationis: et [Col. 0106C] quod dicit, Facit Deus vas in honorem, scilicet gratia et praedestinatione: facit autem vas in contumeliam, non operando, sed justissime deserendo, sicut plena sunt orthodoxorum volumina tali expositione. Scilicet 43 quia cor Pharaonis justo judicio induravit, quod per gratiam non emollivit: in reprobum sensum ex retributione justitiae, quia est peccatum et poena peccati. In aliud saepe peccatum peccatores tradidit, quia gratia non liberavit: justitia excaecavit, quia gratia non illuminavit: vas in contumeliam fecit, quia juste in massa perditionis atque damnationis reliquit, et non per gratiam praedestinando vas honorabile fecit. Sic et inclusit quoniam non aperuit, destruxit quia non aedificavit, despexit quem non respexit; et eum qui transgreditur a justitia ad [Col. 0106D] iniquitatem, ex retributione justitiae Deus paravit ad romphaeam; et permisit gentes ingredi vias suas, et hominem dimisit in manu consilii sui; balteum regum juste deserendo dissolvit, fune renes eorum permittendo praecingit; ex retributione justitiae in tentationem inducit, quoniam juste induci permittit. Et in Job, Privavit Deus sapientia (Job XXXIX, 17), cui juste non dedit: et de his de quibus scriptum est, quia non potuerunt audire quoniam voluit Deus eos occidere (I Reg. II, 25), scilicet quod merebantur.: ut reddat justitia quod non indulget gratia. Unde et Prosper, ex verbis sancti Augustini, in responsione objectionis XV Vincentianarum, ostendit quia sicut Deus nemini correctionis adimit viam, ita [Col. 0107A] nec quemquam boni possibilitate dispoliat: quia qui se a Deo avertit, ipse et velle quod bonum est et posse sibi sustulit. Non est ergo consequens, ut Deus quibus poenitentiam non dederit resipiscentiam abstulerit, et quos non levaverit, alliserit: cum aliud sit insontem in crimen egisse, quod alienum est a Deo, aliud criminoso veniam non dedisse, quod de peccatoris est merito. Istae sunt duae sortes, et duo funiculi dimensi, unus ad occidendum, et unus ad vivificandum, commemorati de scripturis in libello domni Prudentii, ad confirmandam sententiam quia sunt reprobi a Deo praedestinati ad mortem, sicut electi ad vitam. Sed melius, quia verius, Prosper, ut diximus, ex verbis sancti Augustini, qualiter catholice intelligere debeamus hujusmodi Scripturae [Col. 0107B] sacrae locutiones aperuit. Videlicet quia aut ad donum pertinet gratiae, aut ad retributionem justitiae, quidquid Deus misericorditer justeque facit, qui fecit quae futura sunt, quia ut S. Augustinus dicit in libro de Bono perseverantiae, nihil est nisi quod aut ipse fecit, aut fieri ipse permittit, et in libro de Gratia et libero Arbitrio ad Valentinum et cum eo monachos (cap. 21): »Fixum enim debet esse et immobile in corde vestro, quia non est iniquitas apud Deum; ac per hoc quando legitis in litteris veritatis, a Deo seduci homines, aut obtundi vel obdurari corda eorum, nolite dubitare praecessisse mala merita eorum, ut juste ista paterentur, ne incurratis in illud proverbium Salomonis: Insipientia viri violat vias ejus, Deum autem causatur in corde suo (Prov. XIX, [Col. 0107C] 3).« Et in eodem post aliquanta (cap. 23): »Quando ergo auditis dicentem Dominum: Ego Dominus seduxi prophetam illum (Ezech. XIV, 9): et quod ait Apostolus: Cujus vult miseretur, et quem vult obdurat (Rom. IX, 18), in eo quem seduci 44 permittit vel obdurari, mala ejus merita, in eo vero cujus miseretur, gratiam Dei non reddentis mala pro malis, sed bona pro malis, fideliter et indubitanter agnoscite. Nec ideo auferatis a Pharaone liberum arbitrium, quia multis locis dicit Deus: Ego induravi Pharaonem, vel induravi aut indurabo cor Pharaonis. Non enim propterea ipse Pharao non induravit cor suum; nam et hoc de illo legitur, quando ablata est ab Aegyptiis cynomyia dicente Scriptura: Et aggravavit Pharao cor suum et in isto tempore, et [Col. 0107D] noluit dimittere populum (Exod. VIII); ac per hoc et Deus induravit per justum judicium, et ipse Pharao per liberum arbitrium.« Hujus etiam locutionis modum et Beda in secundo libro commenti Lucae evangelistae demonstrat, exponens sententiam dicti Dominici, animam salvam facere an perdere, hoc est hominem curare an non: »Idem est quod praemiserat bene facere an male: non quod Deus summe bonus auctor mali nobis aut perditionis esse possit; sed quod ejus non salvare Scripturae consuetudine perdere dicatur, sicut dicitur indurasse cor Pharaonis, non quod molle obduraverit, sed quod meritis praecedentibus obduratum misericorditer emollire noluerit. Et cum rogamus, Ne nos inducas in tentationem, [Col. 0108A] protinus addendo, Sed libera nos a malo (Matth. VI, 13), manifeste docemur, ejus inducere in tentationem non esse aliud quam non liberare a malo; ejus perdere animam esse a perditione salvam non facere.« Et sanctus Gregorius in libro vigesimo nono (cap. 15) Moralium: »Semetipsum, inquit, Dominus hoc gelu gignere perhibet; non quo pravorum mentes ipse ad culpam format, sed quo a culpa non liberat; sicut scriptum est, Ego obdurabo cor Pharaonis (Exod. IV et VII), quod quia misericorditer mollire noluit, profecto districte se obdurare nuntiavit.« Hinc sanctus Augustinus in psalmo XXXV: »Dedit illos Deus in concupiscentias cordis illorum, facere quae non conveniunt (Rom. I, 28). Si Deus hoc facit ut faciant quae non conveniunt, quid ipsi fecerunt? [Col. 0108B] Ergo fuit concupiscentia, quam vincere noluerunt, cui traderentur judicio Dei, si aut digni haberentur qui traderentur.« Et in psalmo XXVIII: »Alii dicebant Bonus est, alii Non. Ut alios in charitatem suam trajiceret, alios in malitia eorum relinqueret.« Et in psalmo VI: »Dedit illos Deus in reprobum sensum. Nam ea est caecitas mentis. In eam quisquis datus fuerit ab interiore Dei luce secluditur; sed nondum penitus cum in hac vita est: sunt enim tenebrae exteriores, quae magis ad diem judicii pertinere intelliguntur, ut penitus extra Deum sit quisquis dum tempus est corrigi noluerit.« Et in psalmo V: »Cum punit Deus peccatores, non malum suum eis infert, sed malis eorum eos dimittit.« Et in psalmo VII: »Esse ad lucem pertinet, non esse ad [Col. 0108C] tenebras. Qui ergo deserit eum a quo factus est, et inclinat in id unde factus est, id est in nihilum, in hoc peccato tenebratur, et tamen non penitus perit, sed in infimis ordinatur.« His catholicorum documentis agnoscat capitulorum compilator, nihil se adjuvari posse a Fulgentio in expositione secundum suum sensum hujus 45 apostolici testimonii. Quapropter ad perscrutanda capituli reliqua transeamus.



CAPUT XI. De perscrutandis capituli subsequentis reliquiis.

Denique ait noster, quia veritatis secundum suam intelligentiam infestissimus persecutor, »In electione tamen salvandorum misericordiam Dei praecedere [Col. 0108D] meritum bonum: in damnatione autem periturorum malum meritum praecedere justum Dei judicium.« Noluit haec iste compilator sic ponere, sicut illa Florus in suo scripto bene studuit ponere, et in quantocunque illa verbis convertit, in tanto a recto sensu pervertit. Dixit namque ille, »Sive autem in illis qui salvantur sive in illis qui pereunt, voluntas propria remuneratur, voluntas propria damnatur. Sed in illis, quia per gratiam Domini salvatoris est sanata, ut ex mala et prava fieret bona et recta, est proculdubio dignissime coronata. In istis autem, quia non acquiescit per Salvatorem recipere sanitatem, justissime per eumdem judicem sentiet perpetuam damnationem.« Et supra: »Ergo bonos praescivit [Col. 0109A] omnino et per gratiam suam bonos futuros, et per eamdem gratiam aeterna praemia accepturos: id est et in praesenti saeculo bene victuros et in futuro feliciter remunerandos: utrumque tamen ex dono misericordiae Dei. Unde Apostolus vasa misericordiae ejus appellat dicens: Ut ostenderet divitias gratiae suae in vasa misericordiae, quae praeparavit in gloriam (Rom. IX, 23). Econtrario autem malos et praescivit per propriam malitiam malos futuros, et praescivit per suam justitiam aeterna ultione damnandos.« Immutavit compilator incomposite verba composita, et rectum sensum transtulit in perversum. Si enim dixisset, in salvatione electorum misericordiam Dei praecedere bonum meritum, utcunque constare intelligeretur sententia. Nunc [Col. 0109B] autem, quia dicere maluit, in electione salvandorum misericordiam Dei praecedere bonum meritum, a consequentia recti sensus recessit. Nam de salvandorum electione scriptum est: Elegit Deus nos in ipso, id est in Christo, ante mundi constitutionem, praedestinans nos in adoptionem filiorum (Ephes. I, 4). Unde Augustinus in libro de Praedestinatione sanctorum dicit (cap. 10): »Si quaeratur unde quisque sit dignus, non desunt qui dicant voluntate humana: nos dicimus, gratia vel praedestinatione divina.« Et praedestinatio, quae sine praescientia esse non potest, ipsa est electio, sicut docet Apostolus: Quos praescivit et praedestinavit conformes fieri imaginis Filii sui (Rom. VIII, 29). Et iterum: Quos praescivit hos et praedestinavit, vocavit, justificavit, glorificavit (Ibid. [Col. 0109C] v. 30); quibus singulis hanc opponens sententiam sanctus Augustinus subjungit (cap. 17) »et non alios;« et electio gratiae ipsa est misericordia. Dicat ergo, quae misericordia est alia quae praecedit bonum meritum in electione salvandorum, si in electione salvandorum praecedit misericordia. Igitur misericordiam 46 praecedit misericordia, et erunt duae misericordiae quibus eliguntur salvandi: cum non in electione salvandorum, sed in salvatione electorum duobus modis sit intelligenda Dei misericordia, videlicet ejus gratuita gratia. Unde si vult inter primam et secundam misericordiam, gratuitam scilicet gratiam, cognoscere differentiam, legat sancti Augustini librum de gratiae praedestinatione, in quo ad locum dicit (cap. 10): »Misereor cui miserebor, et misericordiam [Col. 0109D] praestabo cui misericors fuero (Exod. XXXIII, 19), ut primum a Deo misericordiam vocatione credamus hominibus praerogari: quae sola ad recte vivendum non sufficit, si deserat qui vocavit. Ideoque additum, et misericordiam praestabo cui misericors fuero, ut a Deo accipi manifestum sit etiam ipsa misericordiae opera, quae cum videmur impendere Dei misericordiam promeremur. Sic enim in Evangelio Dominus dicit: Beati misericordes, quoniam misericordiam consequentur (Matth. V, 7). Quod nisi sic intellexisset Apostolus, nunquam probationis gratia disputationi suae hoc testimonium curasset inserere. Si quem vero movet quod non omnes, etiam de his qui jam vocati sunt, ad secundam gratiam, id est ad recte [Col. 0110A] vivendi donum pervenire mereantur, sicut Dominus in Evangelio dicit: Multi sunt vocati, pauci vero electi (Matth. XXII, 14), hinc intelligat quale sit, quod contra Dei gratiam defensare molitur qui de libero sibi blanditur arbitrio. Quicunque enim, divinae vocationis munere derelicto, ad impiam rursus defluxere perfidiam, ipsis Dei gratiam deserentibus ad implendum quod voluerant sufficit arbitrium,« et reliqua, quae latius et disertissime ibidem prosequitur gratiae coelestis orator. Hinc et Prosper in libro Sententiarum epigrammatum, quas ex sancti Augustini dictis breviter adnotavit (cap. 130): »Sicut duo sunt, inquit, officia medicinae, unum quo sanatur infirmitas, aliud quo custoditur sanitas: ita duo dona sunt gratiae, unum quod aufert carnis cupiditatem, aliud [Col. 0110B] quod facit animi perseverare virtutem.« His doctorum sententiis discat et intelligat se non bene dixisse, in electione salvandorum misericordiam Dei praecedere meritum honum; quoniam prima est quam altera non praecedit gratia in electione et vocatione salvandorum, quae omne praecedit bonum meritum: quin et cogitare et velle bonum, et fidem totius operis boni initium, quae per dilectionem operatur, sine qua impossibile est placere Deo, ut Scriptura testatur dicens: Non quasi sufficientes simus cogitare aliquid a nobis, quasi ex nobis: sed sufficientia nostra ex Deo est (II Cor. III, 5): Qui dedit nobis et velle et perficere pro bona voluntate (Philip. II, 13), et: Alteri datur fides in eodem spiritu (I Cor. XII, 8). Unde Augustinus in libro de Praedestinatione sanctorum [Col. 0110C] dicit (cap. 18): »Elegit Deus in Christo ante mundi constitutionem membra ejus: et quomodo eligeret eos qui nondum erant, nisi praedestinando?« Et post aliquanta: »Elegit ergo nos Deus in Christo ante mundi constitutionem, praedestinans nos in adoptionem filiorum: non quia per nos sancti et immaculati futuri eramus, sed elegit, praedestinavitque ut essemus,« alioquin gratia jam 47 non est gratia, si non fuerit gratis data. Secunda autem est misericordia sive gratia recte vivendi, ad quam praesciti et praedestinati, electi atque vocati gratiae dono pervenire merentur: qua gratia justificati in futuro glorificabuntur, accipientes gratiam pro gratia, id est gratiam beatae retributionis pro gratia bonae operationis, sicut sanctus Augustinus in libro de Bono [Col. 0110D] perseverantiae scripsit.



CAPUT XII. Diffinitio sancti Augustini, quid sit sanctorum praedestinatio, a qua capitulorum istorum compilator omnimodis discordare cognoscitur, et per ambages fidem divinae praedestinationis extenuando pervertit, et verba veritatis ad mendacia quantum potest inflectit: unde eum catholicorum doctrina aperta veritate, et si non eum pertinaciae inhaerentem ad tramitem veritatis reflectit, verum de mendacio contrarium veritati revincit.

»Haec est, inquiens, praedestinatio sanctorum, nihil aliud, praescientia scilicet et praeparatio beneficiorum Dei, quibus certissime liberantur quicunque liberantur.« Et item in eodem (cap. 7): »Post [Col. 0111A] casum autem hominis, non nisi ad gratiam suam Deus voluit pertinere ut homo accedat ad eum, neque nisi ad gratiam suam voluit pertinere, ut homo non recedat ab eo. Hanc gratiam posuit in illo in quo sortem consecuti sumus, praedestinati secundum propositum ejus qui universa operatur, ac per hoc sicut operatur ut accedamus, sic operatur ne discedamus.« Et in libro, sicut supra diximus, de Praedestinatione sanctorum (cap. 10): »Si discutiatur, inquit, et quaeratur unde quisque sit dignus, non desunt qui dicant voluntate humana: nos autem dicimus, gratia vel praedestinatione divina. Inter gratiam porro et praedestinationem hoc tantum interest, quod praedestinatio est gratiae praeparatio, gratia vero jam ipsa donatio. Quod itaque ait [Col. 0111B] Apostolus: Non ex operibus, ne forte quis extollatur, ipsius enim sumus figmentum, creati in Christo Jesu in operibus bonis (Ephes. II, 9), gratia est: quod autem sequitur: Quae praeparavit Deus ut in illis ambulemus, praedestinatio est, quae sine praescientia esse non potest.«

Sed iste commutator, immutans verba et sensus Flori qui secutus fuerat sensum Augustini, sicut dicitur:

Cattus in obscuris cepit pro sorice picam,
putamus quod quando dixit in electione salvandorum misericordiam Dei praecedere meritum bonum, in damnatione autem periturorum malum meritum praecedere justum Dei judicium, hoc dicere voluerit, [Col. 0111C] quod sanctus Augustinus rectissime et apertissime in libro de Bono perseverantiae dicit (cap. 11): »Ex ore, inquiens, infantium et lactentium Deus suam perfecit laudem (Psal. VIII, 3), ut in his quorum liberationem, id est electionem, videmus, bona eorum merita nulla 48 praecedant, et in his quorum damnationem videmus, non cunctemur nisi suis meritis quemque puniri, sive pares qui liberantur et qui puniuntur, sive dispares habeant causas malas.« Nam ideo dicuntur electi, quia de massa perditionis sunt gratia electi nullum habentes meritum antequam eligantur, quorum electio ipsa est Dei misericordia, sicut in Arausica synodo, cui beatus Caesarius ex delegatione sedis apostolicae praesedit, et capitula ab apostolica sede directa, subscribenda [Col. 0111D] et tenenda omnibus protulit, capite XIV dicitur: Nullus miser de quantacunque miseria liberatur, nisi qui Dei misericordia praevenitur, sicut dicit Psalmista: Cito anticipet nos misericordia tua, Domine (Psal. LXXVIII, 8); et illud: Deus meus, misericordia ejus praeveniet me (Psal. LVIII, 11). »Et capite XVIII: Debetur merces bonis operibus si fiant, sed gratia quae non debetur praecedit ut fiant.« Haec est gratuita electio, quae praecedit opera bona, haec est misericordia, qua miseri liberantur, cum de massa perditionis eliguntur, id est gratis leguntur. Quam misericordiam, id est antesaecularem electionem, Dei scilicet aeternam praedestinationem, alia misericordia non praecedit. Qua videlicet misericordia [Col. 0112A] miseri eliguntur, ut boni de malis fiant: quibus per eamdem misericordiam electis datur fides, parantur opera bona, in quibus praeventi, adjuti, ambulantes, et ut perseverent subsecuti, ad vitam, id est ad gratiam perveniant sempiternam.

Quod vero subjunxit, »in damnatione autem periturorum malum meritum praecedere justum Dei judicium,« si vult ipsam praedestinationem reproborum appellari judicium Dei, quod videlicet judicium Dei, id est praedestinationem, praecedat malum meritum reproborum, pro quo secundum praescientiam praedestinavit reprobos ad interitum, quia malum meritum illorum praesciens Deus ad interitum illos praedestinavit, quam male dicat intelligat. Neminem enim Deus damnat antequam peccet, quia neminem [Col. 0112B] deserit antequam deseratur, sicut catholici dicunt doctores. Et sanctus Augustinus in libro de Praedestinatione sanctorum, et de Bono perseverantiae, latissime et frequentissime atque catholicissime hinc repugnat eis, Scripturae sacrae exemplis, et veracissimis ratiocinationibus, quorum verba talem imperitiam resonabant, et insipientia talem stultitiam demonstrabat. Si autem intelligi vult justo Dei judicio, quod praecedit periturorum malum meritum, poenam eis ex retributione justitiae praedestinatam, ipse suam sententiam, qua praedestinatos ad interitum dicit, cum conatur astruere, videtur pro certo destruere: quia utrumque, et praedestinati et relicti, id est et gratia praeparati, et retributione justitiae in massa perditionis cui est poena praedestinata [Col. 0112C] relicti, esse non possunt: quoniam catholici magistri nostri sentiendo confirmant, quia Deus hominem creavit, quem consistere ad aeternitatem voluit, et non ut periret praedestinavit; periturum autem illum praescivit, qui factus est massa perditionis totius humani generis, ex qua massa perditionis 49 praescivit et praedestinavit ante omnia saecula quosdam ad vitam, et vitam illis praedestinavit aeternam, ut dicit Apostolus: Gratia autem Dei vita aeterna (Rom. VI, 23), quae in Evangelio appellatur regnum paratum, id est praedestinatum, electis scilicet praedestinatis ab origine mundi.

Deinde subjungit atque dicit: »Praedestinatione autem Deum tantum statuisse quae ipse vel gratuita misericordia vel justo judicio facturus erat, secundum [Col. 0112D] Scripturam dicentem: Qui fecit quae futura sunt (Isa. LXV, sec. LXX): in malis vero ipsorum malitiam praescisse, quia ex ipsis est, non praedestinasse, quia ex illo non est; poenam sane malum meritum eorum exsequentem, uti Deum qui omnia prospicit praescivisse, et praedestinasse quia justus est.« Ordinabilius Florus in suo scripto, unde hic commisculans ista decerpsit, legitur posuisse. Videlicet, inquiens »Omnipotentem Deum in malis ipsorum malitiam praescisse, quia ex ipsis est, non praedestinasse, quia ex illo non est: poenam vero illorum et praescisse quia Deus est, et praedestinasse quia justus est; ut et in illis sit meritum suae damnationis, et in illo potestas et judicium [Col. 0113A] juste damnantis. Non enim praedestinat Deus nisi quae ipse facturus est: praescit vero multa quae ipse facturus non est, sicut omnia mala, quae utique mali faciunt, non ille.« Unde et Prosper in responsione decima quinta contra Gallos dicit: »Qui praescientiam Dei in nullo ab ipsius praedestinatione discernit, quod tribuendum est Deo de bonis, hoc etiam de malis conatur ascribere. Sed cum bona ad largitorem cooperatoremque eorum Deum, mala autem ad voluntariam rationalis creaturae nequitiam referenda sint, dubium non est, sine ulla temporali differentia, Deum et praescisse simul et praedestinasse quae ipso erant auctore facienda, vel quae malis meritis justo erant judicio retribuenda: praescisse autem tantummodo, non etiam praedestinasse, quae [Col. 0113B] non ex ipso erant causam operationis habitura. Potest itaque sine praedestinatione esse praescientia, praedestinatio autem sine praescientia esse non potest.« Tamen qualitercunque iste confusor ista posuerit, videtur nobis quia intelligere possumus quae dicit, »Praedestinatione autem Deum tantum statuisse quae ipse vel gratuita misericordia vel justo judicio facturus erat, secundum Scripturam dicentem, qui fecit quae futura sunt: in malis vero ipsorum malitiam praescisse, quia ex ipsis est, non praedestinasse, quia ex illo non est: poenam sane malum meritum eorum exsequentem, uti Deum qui omnia prospicit praescivisse, et praedestinasse quia justus est.« Beatus namque Augustinus dicit, et Prosper ex verbis illius clarissime manifestat, quoniam [Col. 0113C] praedestinatio Dei est, quae aut ad donum pertinet gratiae qua liberantur electi, aut ad retributionem justitiae qua puniuntur injusti. Et bene posuit, non intelligens quod de alterius dictis assumpsit, praedestinatione Deum statuisse quae ipse vel gratuita misericordia vel justo judicio facturus erat: quoniam misericordia statuit liberare electos, 50 judicio poenam praedestinavit injustis. Et hoc totum est Dei praedestinatio, quae aut ad donum pertinet gratiae, aut ad retributionem justitiae. Nunc dicat quomodo Deus perituros ad interitum praedestinavit, quoniam in secundo capitulo dixit, »quia in massa damnationis vel merito originali vel etiam actuali permanserunt:« et in tertio fidenter est fassus, »praedestinationem electorum ad vitam, et praedestinationem [Col. 0113D] impiorum ad mortem,« et postea subsecutus est dicens, »Misericordia salvantur electi, judicio injustis est poena praedestinata.« Talem enim sensum exprimit sua contextio. Quomodo ergo nunc iterum injusti possunt intelligi ad poenam a Deo praedestinati? Quoniam si a Deo ad interitum praedestinantur, Dei praedestinatione sine dubio pereunt, sicut ad salutem praedestinati Dei praedestinatione salvantur. Et si reprobi Dei praedestinatione pereunt, dicant quis auctor est eorum perditionis. Unde Prosper actione decima sexta contra Vincentianos dicit: »Non perseveraturi, videlicet perituri, non ex Dei opere, inquit, sed ex sua voluntate deficiunt, casuri tamen et recessuri ab eo qui [Col. 0114A] falli non potest praesciuntur.« Ecce in his duobus capitulis incompositus iste compositor dixit reprobos in massa perditionis relictos, et ad interitum iterum praedestinatos: et post haec eosdem prius relictos, et post ad interitum praedestinatos, in malis suis praescitos non praedestinatos, poenam autem eis praedestinatam. Monstruosa confectio, ut de monte Lyciae per transformationem confingitur:

Prima leo, postrema draco, media ipsa chimera.

Quid quaerit latibula? Veritas angulos non habet. Quid tergiversando ad omnia se componit? Quae catholici dicunt dicit, vel potius ad illa se affectando componit, et quae haeretici dicunt pro viribus asserit. Sicut de chamaeleonte refertur, qui in omnes quos viderit mox se colores convertit, et de Aesopi [Col. 0114B] barba fabulose refertur, quia quidquid de ea dominus servi dolosi dixerit, dictum suum in illa invenire valebit: sic et iste suam sententiam temperat, ut et catholicis et dyscolis se accommodans, cum utrisque se partibus praestet, nulli conveniat. Caeterum postquam dixit: »Poenam sane malum meritum eorum exsequentem, uti Deum qui omnia prospicit praescivisse, et praedestinasse quia justus est,« adjunxit, »apud quem est, ut S. Augustinus ait, de omnibus omnino rebus tam fixa sententia quam certa praescientia.« Hoc namque verum est quod S. Augustinus in libro suo convenientissime posuit, et iste compositor incompositus hic inconvenientissime usurpavit. Nihil enim Deus praescit, quod [Col. 0114C] non sit omnino futurum: nec futurum quid esse potest, quod non Deus praescierit. Non tamen quicunque pereunt, ideo pereunt quia perituri a Deo praesciuntur, sed quia perituri sunt, a Deo ante saecula praesciuntur. Sicut Prosper in decima tertia responsione contra Vincentianos dicit, »quod etsi ex aeterna praescientia praecognitum habet quid uniuscujusque meritis retributurus sit, nemini tamen per hoc quod falli non 51 potest, aut necessitatem aut voluntatem intulit delinquendi. Si ergo a justitia et pietate quis deficit, suo in praeceps fertur arbitrio, sua concupiscentia trahitur, sua persuasione decipitur. Nihil ibi Pater, nihil Filius, nihil agit Spiritus sanctus: nec tali negotio quidquam divinae voluntatis intervenit, cujus [Col. 0114D] opere multos scimus ne laberentur retentos, nullos autem ut laberentur impulsos.« Et item in decima quinta: »Si ergo in sanctitate vivitur, si in virtute proficitur, si in bonis studiis permanetur, manifestum munus est Dei, sine quo nullius boni operis fructus acquiritur. Si autem ab his receditur, et ad vitia ac peccata transitur, nihil ibi Deus malae tentationis immittit, et recessurum non deserit antequam deseratur, et facit plerumque ne deserat, aut etiam si discessit ut redeat. Cur autem illum retineat, illum non retineat, nec possibile est comprehendere, nec licitum vestigare, cum scire sufficiat, et ab illo esse quod statur, et non ab illo esse quod ruitur.« Et item Prosper in libro Sententiarum (cap. 379): [Col. 0115A] »Neminem Deus ad peccandum cogit; praevidet tamen eos qui propria voluntate peccabunt. Cur ergo non vindicet justus quae fieri non cogit praescius?«

Unde verum est quod exceptor iste de Flori scripto, licet inordinato ordine, hic interposuit dicens: »In malis vero ipsorum malitiam praescisse, quia ex ipsis est, non praedestinasse, quia ex illo non est: poenam sane malum meritum eorum exsequentem, uti Deum qui omnia prospicit praescivisse, et praedestinasse quia justus est.« De sententia autem Augustini, quam supposuit dicens: »De omnibus omnino rebus tam fixa est sententia, quam certa praescientia,« sanctus Prosper in praefato libro (cap. 157) dicit, ostendens quia non sub eo sensu illam Augustinus dixit, quo hic capituli compositor interposuit, ex illa [Col. 0115B] probare cupiens, sic reprobos praedestinatos ad interitum, sicut electi sunt praedestinati ad vitam. Ait enim Prosper: »Ira Dei non perturbatio ejus est, sed judicium quo irrogatur poena peccato: cogitatio vero ipsius et recogitatio mutandarum rerum est incommutabilis ratio. Neque enim sicut hominem ita Deum cujusquam facti sui poenitet, cujus de omnibus omnino rebus tam fixa sententia, quam certa est praescientia.« Quam ultimam sententiae hujus partem idem Prosper in eodem libro (cap. 291) exponit dicens: »Magna opera Domini, exquisita in omnes voluntates ejus (Psal. CX, 2). Praevidet bonos futuros et creat, praevidet malos futuros et creat, seipsum ad fruendum praebens bonis, multa munerum suorum largiens etiam malis, misericorditer ignoscens, juste [Col. 0115C] ulciscens. Item, misericorditer ulciscens, juste ignoscens, nihil metuens de cujusquam malitia, nihil indigens de cujusquam justitia, nihil sibi consulens de operibus bonorum, et bonis consulens etiam de poenis malorum.« Et iterum (cap. 140): »Nullum Deus vel angelorum vel hominum crearet, quem malum futurum esse praescisset, nisi pariter nosset quibus eos bonorum usibus commendaret, atque ita 52 ordinem saeculorum quasi pulcherrimum carmen etiam ex quibusdam antithetis honestaret.« Haec agit praescius et praedestinans omnium bonorum Deus, praescius non praedestinans omnium malorum Deus, apud quem de omnibus omnino rebus tam fixa est sententia, quam certa praescientia: quia nec aliud, nec aliter futurum est, nisi quod et sicut [Col. 0115D] praescit, et quod et sicut futurum est Deus ante praescivit. Non tamen mala fieri praescientia sua coegit, sed quae futura erant, ut Deus ante praescivit, de quo scriptum est: Deus aeterne, qui absconditorum es cognitor, qui nosti omnia antequam fiant (Dan. XIII, 42).

Et quod in capitulo compilator subjunxit, ad hoc siquidem facit Sapientis dictum: Parata sunt derisoribus judicia, et mallei percutientes stultorum corporibus (Prov. XIX, 29), in hoc sensu potest convenienter intelligi positum, quo posuit, poenam sane malum meritum eorum exsequentem, uti Deum qui omnia prospicit, praescivisse, et praedestinasse quia justus est. Sed ad quid illud posuerit non ignoramus: tamen [Col. 0116A] ut possit qualicunque modo constare, interpretari volumus. De hoc siquidem testimonio venerabilis Beda presbyter Patrum sequens sententias dicit (lib. XI in Prov.): »Parata sunt derisoribus judicia, et mallei percutientes stultorum corporibus. Et si reprobi, inquit, sicut praedictum est, vel jussionis vel comminationis divinae judicium derident, parata tamen eos exspectant judicia damnationis, quae ut mallei ferrum candens, ita eos in fornace gehennae sine fine verberent.« Hinc et sanctus Gregorius in libro decimo quinto Moralium dicit: »Quia omnipotentis, inquiens, justitia futurorum praescia ab ipsa mundi origine ignem creavit, qui in poena reproborum esse semel inciperet, sed ardorem suum etiam sine lignis nunquam finiret.« Et S. Hieronymus [Col. 0116B] in libro decimo Commenti Isaiae prophetae: »Ab heri quippe et praeterito tempore praeparata est a rege domino Thofeth, id est lata et spatiosa gehenna, quae eos, id est impios, aeternis urat ardoribus.« Quod mox subsecutus est de hac immobilitate praescientiae et praedestinationis Dei, per quam apud eum futura jam facta sunt, etiam apud Ecclesiastem bene intelligitur dictum: Cognovi quod omnia opera quae fecit Deus perseverent in perpetuum: non possumus his addere nec auferre quae fecit Deus ut timeatur (Eccle. III, 14).

Videndum est in doctorum tractatibus, qualiter hoc exemplum suae astipuletur sententiae, qua conatur asserere sicut electos ad vitam, ita et reprobos a Deo praedestinatos ad poenam. Ait namque Hieronymus [Col. 0116C] in expositione libri Ecclesiastes (cap. 31), Cognovi, inquiens, quia omnia quae fecit Deus ipsa erunt in aeternum: super illa non potest addi, et ab illis non potest auferri, et fecit Deus ut timeant a facie ejus: »Nihil est, inquit, in mundo quod novum sit. Solis cursus, et lunae vices, et terrae arborumque siccitas vel viror, cum ipso mundo nata sunt atque concreata. Et idcirco Deus certa ratione cuncta moderatus est, et jussit humanis usibus elementa servire, ut homines haec videntes intelligant esse providentiam, et timeant a facie Dei, dum ex rerum aequalitate, cursu, ordine, atque 53 constantia intelligunt Creatorem. Invisibilia enim ipsius a creatura mundi per ea quae facta sunt intellecta conspiciuntur. Sempiterna quoque ejus virtus [Col. 0116D] et divinitas (Rom. I, 20). Quod si voluerimus priore sensu finito quasi a capite legere, Et Deus fecit ut timeant a facie ejus, hic est sensus, Deus fecit haec omnia ut timeant homines ab eo quod semel Deus disposuit in alia declinare. Pulchre autem temperavit dicens, ut timeant a facie ejus. Vultus quippe Domini super facientes mala.« Et Alcuinus in explanatione ejusdem libri, ad Oniam sacerdotem, et Candidum presbyterum, et Natanaelem diaconum discipulos suos: Didici quod omnia opera quae fecit Deus perseverent in perpetuum. Non possumus eis addere quidquam, nec auferre quae fecit Deus ut timeatur (Eccle. III, 14). Nihil est in mundo, inquit, quod novum sit. Solis cursus, et Lunae vices, et [Col. 0117A] terrae arborumque siccitas vel viror, cum ipso mundo nata sunt atque creata. Et idcirco Deus certa ratione cuncta moderatus est, et jussit humanis usibus elementa servire, ut homines videntes haec intelligant esse providentiam Dei, et timeant a facie Dei, dum ex rerum aequalitate, cursu, ordine, atque constantia, intelligunt Creatorem.«

Et quoniam hoc de Ecclesiaste testimonium qualiter suae astipulationi conveniat, videlicet quia nequaquam conveniat, doctorum sententiis demonstravimus, ex hoc quod praemisit, De hac, inquiens, immobilitate praescientiae et praedestinationis Dei, per quam apud eum futura jam facta sunt, Prosper illi ex libro secundo (cap. 33), de Vocatione gentium respondeat: »Non est, inquiens, in Deo accidens, [Col. 0117B] motus, aut nova voluntas, aut temporale consilium, nec cogitatio ejus cum rerum mutabilium inaequalitate variatur; sed cuncta pariter tempora et temporalia sempiterno ac stabili comprehendit intuitu, et omnibus omnia jam retribuit qui quae sunt futura jam fecit. Hinc est illud beati Pauli apostoli scribentis ad Ephesios: Benedictus Deus et Pater Domini nostri Jesu Christi, qui benedixit nos in omni benedictione spiritali in coelestibus in Christo. Sicut elegit nos in ipso ante mundi constitutionem, ut essemus sancti et immaculati in conspectu ejus in charitate. Qui praedestinavit nos in adoptionem filiorum per Jesum Christum in ipso, secundum propositum voluntatis suae, in laudem gloriae gratiae suae (Ephes. I, 3), et caetera (sicut ibidem lector quisque devotus vel curiosus plenius et latius [Col. 0117C] poterit invenire), quae sub ejusdem sensus praedicatione connectit, docens donum atque opus gratiae in aeterno Dei semper mansisse consilio, omnesque adoptionis filios, non solum in eo tempore quo jam existentes vocati sunt, sed etiam priusquam mundus constitueretur, electos. In qua electione quisque hominum in Christo praecognitus non est nulla eidem ratione sociabitur. Omnes enim qui ad regnum Dei de cujuslibet temporis vocatione venturi sunt, in ista quae saecula cuncta praecessit adoptione signati sunt. Et sicut nullus infidelium in hac sorte numeratus, ita nullus piorum ab hac benedictione discretus est. De plenitudine quippe membrorum corporis 54 Christi praescientia Dei, quae falli non potest, nihil perdit et nullo detrimento minui potest. Summa [Col. 0117D] praecognita atque in Christo ante saecula aeterna praeelecta. Sicut ad Timotheum scribens Apostolus dicit: Collabora Evangelio secundum virtutem Dei, qui nos liberavit et vocavit vocatione sua sancta, non secundum opera nostra, sed secundum suum propositum, et gratiam quae data est nobis ante tempora aeterna (II Tim. I, 8).« Et sanctus Augustinus in libro de Praedestinatione sanctorum (cap. 18): »Haec est immobilis veritas praedestinationis et gratiae, velut Apostolus ait: Sicut elegit nos in ipso ante mundi constitutionem (Ephes. I, 4). Elegit ergo nos Deus in Christo ante mundi constitutionem, praedestinans nos in adoptionem filiorum. Non quia per nos sancti et immaculati futuri eramus, sed elegit praedestinavitque [Col. 0118A] ut essemus. Fecit autem hoc secundum placitum voluntatis suae, ut nemo de sua, sed de illius erga se, voluntate glorietur. Fecit hoc secundum divitias gloriae suae, secundum bonam voluntatem suam, quam proposuit in dilecto Filio suo, in quo sortem consecuti sumus, praedestinati secundum propositum, non nostrum, sed ejus qui universa operatur, usque adeo ut ipse in nobis operetur et velle. Operatur autem secundum consilium voluntatis suae, ut simus in laudem gloriae ejus.« Et item, cap. 17: »Ex hoc proposito ejus est illa electorum propria vocatio, quibus omnia cooperantur in bonum, qui secundum propositum vocati sunt; et sine poenitentia sunt dona et vocatio Dei.« Et item: »Elegit ergo eos de mundo cum hic ageret carnem, sed jam electos in [Col. 0118B] seipso ante mundi constitutionem.«

Talis est fides orthodoxorum de praedestinatione sanctorum. Studeat et dicat capitulorum istorum compilator, quia relictos reprobos, impios et injustos, ac perituros, ante mundi constitutionem praedestinavit Deus ad interitum, et perditionem, et poenam. Nos dicere non audemus quia non dixit Apostolus, nec per eum loquens Dominus Jesus Christus. Nec emendatiore stylo et ungue censorio corrigens sua scripta beatus Augustinus jussit eisdem scriptis nos taliter praedicare. Dicit idem beatus Augustinus in eodem libro (cap. eod.): »Electi sunt itaque, quin praedestinati, ante mundi constitutionem ea praedestinatione in qua Deus sua futura facta praescivit: electi autem de mundo ea vocatione qua [Col. 0118C] Deus id quod praedestinavit implevit. Quos enim praedestinavit illos et vocavit, illa scilicet vocatione secundum propositum. Non ergo alios, sed quos praedestinavit ipsos et vocavit, nec alios: sed quos ita vocavit ipsos et justificavit, nec alios; sed quos praedestinavit, vocavit, justificavit, ipsos et glorificavit: illo utique fine qui non habet finem.« Et item (cap. 18): »Elegit Deus, inquiens, in Christo ante mundi constitutionem membra ejus. Et quomodo eligeret eos qui nondum erant nisi praedestinando? Elegit ergo praedestinans nos. Nunquid eligeret impios et immundos? Nam si quaestio proponatur, utrum hos eligat, an potius sanctos et immaculatos, quid horum respondeat quis requirat? ac non statim ferat 55 pro sanctis immaculatisque sententiam?« Et [Col. 0118D] item in libro de Praedestinatione sanctorum (cap. 15): »Est etiam, inquiens, praeclarissimum lumen praedestinationis et gratiae ipse Salvator, ipse Mediator Dei et hominum homo Christus Jesus.« Et item (ibid.): »Ipsa est igitur praedestinatio sanctorum, quae in sancto sanctorum maxime claruit, quam negare quis potest recte intelligentium eloquia veritatis? Nam et ipsum Dominum gloriae, in quantum homo factus est Dei Filius, praedestinatum esse didicimus. Clamat Doctor gentium in capite Epistolarum suarum: Paulus servus Christi Jesu vocatus Apostolus (Rom. I, 1), et caetera usque dum dicit: Qui praedestinatus est Filius Dei in virtute.« Et item in eodem libro: »Sicut ergo praedestinatus est ille [Col. 0119A] unus ut caput nostrum esset, ita multi praedestinati sumus ut membra ejus essemus.« Et item (cap. 16): »Vocat Deus enim praedestinatos multos filios suos, ut eos faciat membra praedestinati unici Filii sui.« Et in fine libri de Bono perseverantiae (cap. 24): »Nullum est autem, inquit, illustrius praedestinationis exemplum, quam ipse Jesus, unde et in primo libro jam disputavi, et in hujus fine commendare delegi: nullum est, inquam, illustrius praedestinationis exemplum quam ipse mediator. Quisque fidelis vult eam bene intelligere, attendat ipsum, atque in eo inveniat et seipsum. Fidelis, inquam, qui in eo veram naturam credit et confitetur humanam, id est nostram, quamvis singulariter suscipiente Deo verbo, in unicum Dei Filium sublimatam, ita ut qui suscepit [Col. 0119B] et quod suscepit una esset in Trinitate persona.« Ecce caput, ecce lumen praedestinatorum, ecce praedestinationis exemplum. Quocirca qui reprobos ad interitum praedestinatos dicunt, dicant a quo sunt praedestinati, proferant praedestinationis illorum exemplum, ostendant caput talium praedestinatorum, demonstrent, quia lumen non possunt, tenebras eorum.

Contra quos videlicet, qui reprobos ad interitum praedestinatos dicunt, S. Prosper in responsione duodecim contra Vincentianos dicit: »Hi autem de quibus dicitur: Ex nobis exierunt, sed non erant ex nobis: si enim fuissent ex nobis, mansissent utique nobiscum (I Joan. II, 19), voluntate exierunt, voluntate ceciderunt, et quia praesciti sunt casuri, non sunt praedestinati: essent autem praedestinati, si essent [Col. 0119C] reversuri, et in sanctitate ac veritate mansuri: ac per hoc praedestinatio Dei multis est causa standi, nemini est causa labendi.« Et sanctus Augustinus in libro de Bono perseverantiae (cap. 8): »Ex duobus, inquit, piis cur huic donetur perseverantia usque in finem, illi non donetur, inscrutabilia sunt judicia Dei, illud tamen fidelibus debet esse certissimum, hunc esse ex praedestinatis, illum non esse. Nam si fuissent ex nobis, ait unus praedestinatorum, qui de pectore Domini biberat hoc secretum, mansissent utique nobiscum. Quid est, quaeso, non erant ex nobis, nam si fuissent, mansissent utique nobiscum? Nonne utrique a Deo creati, utrique ex Adam nati, utrique de terra facti erant, et ab eo qui dixit omnem flatum ego feci (Isa. LVII, 18), unius ejusdemque naturae [Col. 0119D] animas acceperunt? nonne postremo 56 utrique vocati fuerant, et vocantem secuti? utrique ex impiis justificati, et per lavacrum regenerationis utrique renovati?« Secundum haec omnia ex nobis erant. Et post paululum: »Non erant praedestinati secundum propositum ejus qui universa operatur.« Attendite quid beatus Augustinus dicit, hunc esse ex praedestinatis, illum non esse. Cur non dixit hunc esse ex praedestinatis ad vitam, illum ex praedestinatis ad interitum?« Et Prosper, in recapitulatione X objectionis Gallorum dicit: »Praedestinatus itaque vivit ex fide sibi donata, non praedestinatus perit infidelitate voluntaria, non coacta.« Et in libro Sententiarum (cap. 28): »Si omnes simul consideremus, [Col. 0120A] quorum alii misericordia salvi fiunt, alii veritate damnantur, universae viae Domini, id est misericordia et veritas, suo fine disjunctae sunt.«

Tandem concludit compilator capitulorum dicens: »Verum aliquos ad malum praedestinatos esse divina potestate, videlicet ut quasi aliud esse non possint, non solum non credimus, sed etiam si sunt qui tantum mali credere voluerint, cum omni detestatione, sicut Arausica synodus, illis anathema dicimus.« Faciat sicut promisit. Legat totam illam synodum, et videat si invenire potuerit ut praedestinatos ad interitum aliquo modo eadem sacra synodus dixerit, et si hoc ibi invenerit, dicat sicut illa synodus dixit: Si autem hoc ibi non invenerit, quod dixit dicat, ut non aliud quam verum dicat, quia professus est sicut illa synodus [Col. 0120B] dixit se dicere. Si enim aliter dixerit, aut aliud fidei contrarium superaddiderit, manifestum est eum anathema contraria sentientibus non dicere sicut illa dixit, quae in nullo a fide catholica discordavit.

Et quia in Scripturis dicitur malum, non solum peccatum, sed et peccantis supplicium, videat in catholicorum sententiis, utrum homo, sicut nec ad peccati malum, ita etiam nec ad pro peccato supplicium praedestinatus intelligi debeat, sed potius ex retributione justitiae voluntarie peccanti a justo judice debitum sit praedestinatum supplicium. Malum siquidem in Scripturis afflictio nominatur, sicut scriptum est: Sufficit diei malitia sua (Matth. VI, 34), quam pro afflictione positam doctores exponunt: sicut et dies mala vocatur, non quod mala sit, [Col. 0120C] sed quod mala facientibus sit mala. Ita et ignis aeternus malus torquendis est peccatoribus, angelis scilicet et hominibus malis: non in natura bona operum divinorum, qua creati sunt angeli, et homines, et idem gehennae ignis; sed operatione malorum: cujus operationis initium est infidelitas, scilicet desertio veritatis, sicut initium salutis fides esse dignoscitur donata gratia largitoris. Idem enim ignis, qui stantibus angelis et hominibus nocere non potuit, cadentium transgressionem ex retributione justitiae punit, sicuti et flamma fornacis Babylonicae innocentium vincula arsit, et nec capillum quidem eorum adussit, diffusa autem circa fornacem incendit quos reperit ministros regis qui eam incendebant. Et ignis tremendi judicii 57 qui judicem venturum praeibit, inflammabit [Col. 0120D] in circuitu inimicos ejus, et erit sanctis obviam illi euntibus pervius. Sed et sol iste visibilis mundum illuminat, et infirmis oculis nocet, non ex se, sed ex passionibus oculorum: qui non sibi ipsi diversus diversa agit, cum ceram liquat et lutum stringit. Et panis vitam fortium roborat, parvulorum necat, et lenis sibilus equos mitigat, catulos instigat, et venenum mors est homini, et vita serpenti. Sic una Dei in Aegypto signorum operatio molliebat cor credulorum, et incredulos indurabat: quia juxta duritiam suam, et impoenitens cor, thesaurizabant sibi iram in die irae ex his mirabilibus, quae cum videbant fieri non credebant. Et praedicatorum sermo aliis est odor vitae in vitam, aliis odor mortis in [Col. 0121A] mortem. Sic et spiritibus refugis, et hominibus reprobis, operatione sua malus fit ignis aeternus, creatione divina bonus.

Ad quod etiam malum, videlicet mortem sine morte, non est homo a Deo praedestinatus, sicut nec ad animae mortem vel corporis. Adam quippe, ut notum est, peccando animae mortem cum omni stirpe sua incurrit, de qua scriptum est: Deus mortem non fecit (Sap. I, 13). Et ideo mortem a judice justo vindicante recepit, hoc est in separatione animae et corporis, et nisi Dei gratia ante separationem liberata fuerit, in aeterna cruciatione animae ipsius et corporis, illa scilicet, qua discedente anima caro sola moritur, et anima poenis torquetur, usque dum rediens in carnem, in eadem et cum eadem in [Col. 0121B] qua peccavit, aeternaliter puniatur: ut cum qua communicavit morti peccati, quod Dei bonitas interdixit homini, cum ipsa communicet morti supplicii, quod praeparavit divina justitia peccatori. De hac morte Salvator noster dicit: Eum timete, qui potest et animam et corpus perdere in gehennam (Matth. X, 28), et de qua scriptum est: Mors et vita a Domino Deo est (Eccli. XI, 14); ut Augustinus exponit, vita scilicet a donante, mors a vindicante. Et ut Prosper dicit in libro Sententiarum (cap. 295): »Justum judicium Dei est, ut peccato suo quisque pereat, cum peccatum Deus non faciat, sicut mortem non fecit, et tamen quem morte dignum censet occidit. Unde legitur, Deus mortem non fecit (Sap. I, 13); et, Mors et vita a Deo est (Eccli. XI, 14). Quae [Col. 0121C] duo inter se contraria profecto non videt, quisquis ab operibus divinis judicia divina discernit: quia aliud est creando non instituisse mortalem, aliud judicando plectere peccatorem.« Et iterum (cap. 296): »Deus quidem mundum fecit, et corpora prorsus omnia; sed ut corpus corruptibile aggravet animam, et caro concupiscat adversus spiritum, non est praecedens natura hominis instituti, sed poena damnati.« Et item contra Gallos (cap. 14): »Praedestinatio Dei est, quae in electis et reprobis aut ad donum pertinet gratiae, aut ad retributionem justitiae.« Et Paulus confirmat, Stipendia enim peccati mors, gratia autem Dei vita aeterna (Rom. VI, 23), qua bonus et misericors Deus aeternaliter in homine coronat 58 quod temporaliter bene gestum est: [Col. 0121D] quia homo, qui praeveniente, comitante, et subsequente se Dei gratia, ex voluntate et recta intentione a peccatis, quantum humana fragilitas patitur, se custodivit, aut ante mortem a peccatis vel incredulitate se retraxit, et in fide recta et bonis operibus usque ad finem corporalis vitae perseveravit, semper Deo vivere vellet, si semper in corpore sine mortis intercessione vivere potuisset. Econtra vero, stipendio peccati, morte videlicet sempiterna, Deus aeternus et justus ideo quod male temporaliter ab homine gestum est aeternaliter vindicat, quia homo, qui in incredulitate et in peccatis volens usque ad finem corporalis vitae perseveravit, semper peccare vellet, si semper vivere secundum suum libitum [Col. 0122A] potuisset. Unde Prosper in libro Sententiarum (cap. 276): »Naturale nobis est velle vivere, male autem vivere jam non est naturae, sed perversae voluntatis, quam juste poena consequitur.«

Quia vero sicut nec ad peccati, ita nec ad mortis malum homo sit a Deo praedestinatus, Augustinus in libro quarto de Trinitate demonstrat dicens (cap. 12): »Per unum quippe hominem peccatum intravit in mundum, et per peccatum mors, et ita in omnes homines pertransivit, in quo omnes peccaverunt (Rom. V, 12). Hujus viae mediator diabolus fuit, persuasor peccati et praecipitator in mortem. Nam et ipse ad operandam duplam mortem nostram, simplam attulit suam. Per impietatem namque mortuus in spiritu, carne utique mortuus non est. Nobis autem [Col. 0122B] et impietatem persuasit, et propter hanc ut in mortem carnis venire mereremur effecit. Unum ergo appetivimus iniqua suasione, alterum nos secutum est justa damnatione. Propterea quippe scriptum est, Deus mortem non fecit (Sap. I, 13), quia causa mortis ipse non fuit. Sed tamen per ejus retributionem justissima mors irrogata est peccatori, sicut supplicium judex irrogat reo, causa tamen supplicii non est justitia judicis, sed meritum criminis. Quo ergo nos mediator mortis transmisit, et ipse non venit, id est ad mortem carnis, ibi nobis Dominus Deus noster medicinam emendationis inseruit, quam ille non meruit, occulta et nimis arcana ordinatione divinae altaeque justitiae. Ut ergo sicut per unum hominem mors, ita per unum hominem fieret resurrectio [Col. 0122C] mortuorum, quia magis vitabant homines quod evitare non poterant, mortem carnis, quam mortem spiritus, id est, magis poenam quam meritum poenae (nam non peccare aut non curatur, aut parum curatur; non mori autem, quamvis non obtineatur, vehementer satagitur), vitae mediator ostendens quam non sit mors timenda, quae per humanam conditionem jam evadi non potest, sed potius impietas, quae per fidem caveri potest,« et reliqua, quae ibi prosequitur. Et Prosper in libro Sententiarum (cap. 251): »Homo factus erat immortalis, Deus esse voluit: non perdidit quod homo erat, sed perdidit quod immortalis erat, 59 et de inobedientia superbiae contracta est poena naturae.« Ecce ostendunt isti doctores catholici, quia homo nec ad [Col. 0122D] peccati, neque ad supplicii malum sit a Deo praedestinatus, sed ex retributione justitiae, sicut et mors corporis, ita et interitio retributa sit illi debitae ultionis justaeque punitionis.



CAPUT XIII. De eo quod Fulgentius in libro suo ad Monimum scripsit, praedestinationem Dei, non tantum in bono, sed etiam in malo dici.

Nunc videamus de hoc quod dixit Fulgentius in suprascripto libro ad Monimum, praedestinationem Dei non tantum in bono dici, sed etiam in malo. Ad quod respondeat illi idem B. Augustinus ex libro de Praedestinatione sanctorum, quem sicut est laudandus, eum Fulgentius isdem laudaverat. Ait enim [Col. 0123A] (cap. 10): »Quocirca praedestinatio Dei, quae in bono est, gratiae est, ut dixi, praeparatio, gratia vero est ipsius praedestinationis effectus.« Et ipse Fulgentius a seipso proposita medicina sanari procuret. Ait enim idem, ut praemisimus, in praefato libro (lib. I ad Mon., c. 30): »Huic itaque pravitati, inquiens, quae B. Augustini dictis non ex veritate, sed ex livore objiciebatur, tali Prosper sermone respondit: Infidelitas non credentium Evangelio nequaquam ex Dei praedestinatione generatur; bonorum enim Deus auctor est, non malorum. Praedestinatio igitur Dei semper in bono est, aut ad retributionem justitiae, aut ad donationem pertinens gratiae; universae enim viae Domini misericordia et veritas (Psal. XXIV, 10).«

[Col. 0123B] Adhuc etiam, ut cum venia domni Fulgentii dicamus, aliud quod nos ex verbis illius movet demonstrare volumus. Dixit enim in praescripto libro, sicut ostendimus (cap. eod.): »Non autem ignoras, inquiens, etiam praeterito tempore illi luculentissimo sancti Augustini operi, quod scripsit de praedestinatione sanctorum, a quibusdam Gallis objectum, quod B. Augustinus in assertione praedestinationis divinae, peccatores non ad solum praedestinatos diceret judicium, sed etiam ad peccatum. Cujus dicta, quia ipse celeri praeventus est obitu, Prosper vir eruditus et sanctus recta defendit fide [al., recte defendit fideli] et copioso sermone. Ex quibus Gallorum capitulis, ut non multa nunc ponamus, ne libellum istum, quem prolixum facere disputando necessitas [Col. 0123C] cogit, prolixiorem voluntas facere videatur, duarum responsionum loca duximus inserenda.« Et praetermittens illas responsiones apertius sibi contradicentes, quamvis et istae ipsae illi aperte resistant, quas Prosper objectionibus, de eisdem libris collectis respondit, ad alias se convertit dicens: »Quartadecima quippe Gallorum objectio sic habetur: Quod qui evangelicae praedicationi non credunt, ex Dei praedestinatione non credant; et quod Deus ita diffiniverit, ut quicunque 60 non credunt, ex ipsius constitutione non credant.« Huic itaque pravitati, quae beati Augustini dictis, non ex veritate, sed ex livore objiciebatur, tali Prosper sermone respondit: »Infidelitas non credentium Evangelio nequaquam ex Dei praedestinatione generatur: bonorum [Col. 0123D] enim Deus auctor est, non malorum. Praedestinatio igitur Dei semper in bono est, aut ad retributionem justitiae, aut ad donum pertinens gratiae; universae enim viae Domini misericordia et veritas (Psal. XXIV, 10). Proinde infidelitas non credentium, non ad constitutionem Dei, sed ad praescientiam referenda est; quae non ideo necessitatem non credendi intulit, quia falli de ea quae futura erat infidelitate non potuit.« Decima quinta etiam objectio his verbis inserta est: »Quod idem sit praescientia quod praedestinatio.« Cui Prosper sic respondit: »Qui praescientiam Dei in nullo ab ipsius praedestinatione discernit, quod tribuendum est Deo de bonis, hoc ei etiam de malis conatur ascribere. Sed cum bona ad [Col. 0124A] largitorem cooperatoremque eorum Deum, mala autem ad voluntariam rationalis creaturae nequitiam referenda sint, dubium non est, sine ulla temporali differentia, Deum et praescisse simul et praedestinasse quae ipso erant auctore facienda, vel quae malis meritis justo erant judicio retribuenda: praescisse autem tantummodo, non etiam praedestinasse, quae non ex ipso erant causam operationis habitura.« Post haec autem finem libro imposuit.

Sed cur apertiores responsiones Prosperi, ad quas se reclamavit, dimiserit et istas posuerit, ipse viderit. Nos autem reclamantibus per Fulgentium, ipsas objectiones et responsiones commemoratas a Fulgentio, de praefatis B. Augustini libris proponere dignum duximus; ut si nos forte noluerint, consilium [Col. 0124B] Fulgentii, sicut ipsi dicunt eorum fautoris, quod in reliquum proferemus, obaudiant. Ait enim B. Prosper ad Camillum et Theodotum presbyteros Januensium civitatis: »In libris, inquiens, beatae memoriae Augustini, quorum titulus est de Praedestinatione sanctorum, quaedam sanctitatem vestram, vel insolita, aut minus clara, moverunt.« Et sic per septem objectiones et responsiones progrediens ad octavam pervenit, qua dicitur: »Sequitur deinceps quod in libro invenitur secundo, An quisquam dicere audebit Deum non praescisse quibus esset daturus ut crederent, aut quos daturus esset Filio suo, ut ex eis non perderet quemquam? Quae utique si praescivit, beneficia sua quibus nos dignatur liberare praescivit. Haec est praedestinatio sanctorum, nihil aliud, praescientia [Col. 0124C] scilicet et praeparatio beneficiorum Dei, quibus certissime liberantur quicunque liberantur? caeteri autem ubi nisi in massa perditionis justo divino judicio relinquuntur? ubi Tyrii relicti sunt et Sidonii, qui etiam credere potuerunt si mira illa Christi signa vidissent? (Matth. XI, 21.) Sed quoniam ut crederent non eis erat datum, etiam unde crederent est negatum.« Ad haec S. Prosper respondit, quem 61 Fulgentius de fide et copioso sermone laudavit: »Qui istis resistunt, hoc sentire apertissime probantur, quod fides non sit donum Dei, et quod gratia non praeveniat liberum arbitrium, sed sequatur, et quod gratia Dei secundum merita nostra detur.« Et post paululum: »Vere qui ita sentiunt fidem non acceperunt, aut quam acceperant perdiderunt.« [Col. 0124D] Et item post pauca: »Agnoscamus itaque sapienter, pieque fateamur, praescisse incommutabiliter Deum quibus esset daturus ut crederent, aut quos daturus esset Filio suo, ut ex eis non perderet quemquam, et si haec praescivit, beneficia sua illum quibus nos dignatur liberare, praescisse; et hanc esse praedestinationem sanctorum, praedestinationem scilicet et praeparationem beneficiorum Dei qua certissime liberantur quicunque liberantur. Caeteros autem, quos a generali perditione humani generis gratia non exemit, justo noverimus judicio non exemptos, et quid nobis remissum sit in eis discamus, de quorum queri damnatione non possumus. Non est enim iniquitas apud Deum (Rom. IX, 14), nec quisquam [Col. 0125A] sub judicio ejus innocens perit (Job IV, 7),« et reliqua, quae brevitatis causa hic ponere supersedimus, quaeque qui studiose vel curiose volverit, in suis locis legere praevalebit.

Nunc autem audiant, qui dictis innituntur Fulgentii, ipsius consilium. Ait enim in praefato libro, quasi eorum synagogulam alloquens in Monimo (Lib. I, sub fin.): »Nos itaque, charissime, haec interim pauca de libris sancti Augustini, et de responsionibus Prosperi, ob hoc maluimus huic libello inserere, ut cuncti noverint quid debeant de praedestinatione sanctorum impiorumque sentire.« Quid sit autem quod cuncti inde sentire debeant secundum ejus consilium, idem in capite sequentis libri ad eumdem Monimum loquitur dicens (lib. II, c. 1): »Satis, ut [Col. 0125B] arbitror, Monime charissime, quaestionem de diversitate praedestinationis, justorum scilicet et iniquorum, hoc est, quos gratuita misericordia Dei praeveniens justificando convertit glorificatura conversos, et eorum, quos justa Dei severitas in peccatis derelinquit punitura damnandos, superior sermo, in quantum Dominus pusillitatem nostram dignatus est adjuvare, et pertractatam continet et solutam: ita ut plerique, licet in ea soleant non leviter permoveri, facile possint, et divinorum librorum testimoniis instrui, et sancti Augustini libris, et Prosperi eruditissimi viri responsionibus informari, quibus agnoscant praedestinationem Dei nihil aliud esse, nisi praeparationem operum ejus, quae in aeterna sua dispositione, aut misericorditer se facturum praescivit, [Col. 0125C] aut juste. Et quia in peccatis nec misericordia invenitur nec justitia, ideoque omnem iniquorum malam voluntatem qua peccant, a Deo praescitam, non tamen esse a Deo praedestinatam, cum ipsam voluntatem malam non aliter essent habituri, nisi in eo quo fuissent a Domino recessuri, nec Deum praedestinasse discessionem hominis a se, cum causa ipsa discessionis 62 sola voluntaria esset aversio peccatoris: quae, quia Deum futura non latuit, in aeterna praescientia ejus praeparatam sibi poenam justae retributionis invenit.«



CAPUT XIV. Hinc sequitur exhortatio ad scholam dyscolam Gothescalci.

Nunc ex Gothescalci schola, quidquid antea dixerit, [Col. 0125D] Fulgentii audite consilium, et credite dictis Augustini ac Prosperi, quae isdem Fulgentius paulo ante proposuit: Praedestinatio, inquiens, Dei semper in bono est, aut ad retributionem justitiae, aut ad donationem pertinens gratiae, et praedestinationem ac praeparationem gratiae Dei, qua certissime liberantur quicunque liberantur; caeteros autem, quos a generali perditione humani generis gratia non exemit, justo noverimus judicio non exemptos, et confitemini electos, id est de generali massa perditionis, ab eo lego quo dicitur, Qui legitis flores, gratia electos et praedestinatos, id est, gratia praeparatos ad vitam; caeteros autem in massa perditionis judicio justo relictos; quibus ex retributione justitiae a justo [Col. 0126A] judice est poena praedestinata, sicut electis a piissimo largitore dono gratiae vita est aeterna donata. Nam et Apostolus hoc utrumque testatur dicens: Stipendium enim peccati mors, gratia autem Dei vita aeterna (Rom. VI, 23).



CAPUT XV. De quorum verbis atque Scripturarum sententiis quatuor capitula, a nobis olim contra reexortos Praedestinatianos excerpta, quae istorum capitulorum compositor reprehendit, collecta fuerint et excerpta, et quae inde veteres Praedestinatiani dixerint, quaeve moderni ex his delirantes dicant haeretici.

Et quia de duobus capitulis, nescimus a quo ex Flori scripto de praescientia et praedestinatione Dei excerptis, singillatim praemissis sententiis, ex orthodoxorum [Col. 0126B] verbis et sensibus, pro mediocritate ingenioli nostri respondimus, ut congruentius ostendere valeamus, de quorum verbis capitula a nobis excerpta, et a praefatorum capitulorum compositore reprehensa collegimus, necessarium duximus, alligare in quatuor fasciculis ad comburendum zizania, quae in Dominici tritici medio prisci seminarunt Praedestinatiani, varia quidem voce, sed cognata parique impietate, de Dei praescientia et praedestinatione suum dogma perniciosissimum componentes; quos Augustinus et Prosper suis scriptis sufficientissime revicerunt, et contra quos B. Coelestinus decrevit. Quorum unum est, quia secundum praescientiam 63 Deus homines damnet pro meritis suae vitae, quae non habuerunt morte praeventi, sed habituri [Col. 0126C] essent si viverent. Aliud est, quod ab eis qui non sunt praedestinati ad vitam, non auferat percepta baptismi gratia originale peccatum, et licet pie justeque vixerint, nihil eis prosit, sed tandiu reserventur, donec ruant et pereant. Et quod liberum arbitrium in homine nihil sit, sed sive ad bonum, sive ad malum praedestinatio Dei in hominibus operetur: quoniam Deus tale in hominibus plasmet arbitrium quale est daemonum, quod proprio motu nihil aliud possit velle nisi malum. Tertium est, quod idem sit praescientia quod praedestinatio. In quarto autem, praedestinationem electorum ad vitam non denegant, et reproborum praedestinationem ad interitum confitentur; quos sicut dicunt a Deo praedestinatos ad interitum, ita etiam ad peccatum. De quibus moderni [Col. 0126D] Praedestinatiani unum non tangunt, aliud transiliunt, tertium declinant, quartum colore mutant, sed odoris atque saporis intelligentia redolent. Dicunt enim: Praedestinavit Deus reprobos ad interitum, non ad peccatum, cum nonnisi per peccatum perveniri valeat ad interitum.

Quae quatuor haeretica beatus Augustinus et Prosper, et cum illis posterior tempore, sed prior loco, sanctus Gregorius, paria judicantes aequaliter, et ipsi pariter condemnantes dissolvunt. Ait enim beatus Augustinus in libro de Praedestinatione sanctorum (cap. 13): »Dici non potest quam moleste feram, quod viderunt Pelagiani esse falsissimum et absurdissimum, hoc non vidisse istos, qui nobiscum errorem [Col. 0127A] illorum haereticorum catholica auctoritate condemnant. Scripsit librum de mortalitate Cyprianus (cap. 14), multis ac pene omnibus qui ecclesiasticas litteras amant laudabiliter notum; in quo propterea dicit non solum non esse fidelibus inutilem mortem, verum etiam utilem reperiri, quoniam peccandi periculis hominem subtrahit, et in non peccandi securitatem constituit. Sed quid prodest, si etiam futura quae commissa non sunt peccata puniuntur? Ait tamen ille copiosissime atque optime, peccandi pericula nec deesse in ista vita, nec superesse post istam. Ubi et illud testimonium ponit de libro Sapientiae: Raptus est, ne malitia mutaret intellectum ejus (Sap. IV, 11). Quod a me quoque positum fratres istos ita respuisse dixistis, tanquam non de libro catholico [Col. 0127B] adhibitum. Quasi excepta hujus libri attestatione, res ipsa non clara sit, quam volumus hinc doceri. Quis enim audeat negare Christianus, justum, si morte praeoccupatus fuerit, in refrigerio futurum? quilibet hoc dixerit, quis homo sanae fidei resistendum putabit? Item si dixerit justum, si a sua justitia recesserit, in qua diu vixit, et in ea fuerit impietate defunctus, in qua non dico unum annum, sed unum diem vixerit, in poenas iniquis debitas hinc iturum, nihil sibi sua praeterita profutura justitia, huic perspicuae veritati quis fidelium contradicit? Porro si quaeratur a nobis utrum si tunc esset mortuus, 64 quando erat justus, poenas esset inventurus an requiem, nunquid requiem respondere dubitabimus? Haec est tota causa cur dictum est a quocunque sit [Col. 0127C] dictum: Raptus est, ne malitia mutaret intellectum ejus (Sap. IV, 11). Dictum est enim secundum pericula vitae hujus, non secundum praescientiam Dei, qui hoc praescivit quod futurum erat, non quod futurum non erat: id est, quod ei mortem immaturam fuerat largiturus, ut tentationum subtraheretur incerto, non quod peccaturus esset qui mansurus in tentatione non esset.« Et post aliquanta: »Si enim judicarentur homines pro meritis suae vitae, quae non habuerunt morte praeventi, sed habituri essent si viverent; nihil prodest ei qui raptus est ne malitia mutaret intellectum ejus, nihil prodest eis qui lapsi moriuntur, si ante morerentur, quod nullus dicere Christianus audebit. Quocirca non debent fratres nostri astruere quod non dico crediturum, sed somniaturum [Col. 0127D] neminem putaremus, secundum ea scilicet judicari quemque mortuorum, quae gesturus fuerat si tempore prolixiore vixisset.« Et sanctus Gregorius in libro Moralium vigesimo septimo (cap. 2): »Bene, inquit, per Salomonem dicitur: Sicut ignoras quae sit via spiritus, et qua ratione compingantur ossa in ventre praegnantis, sic nescis opera Dei, qui fabricator est omnium (Eccli. XI, 5). Ut enim unum e multis loquar, duo ad hanc lucem parvuli veniunt, sed uni datur ut ad redemptionem per baptisma redeat, alter ante subtrahitur quam hunc regenerans unda perfundat; et saepe fidelium filius sine fide rapitur, et saepe infidelium concesso fidei sacramento renovatur. Sed fortasse aliquis dicat quod hunc Deus acturum prave [Col. 0128A] etiam post baptisma noverat, et idcirco eum ad baptismatis gratiam non perducat. Quod si ita est, peccata quorumdam procul dubio priusquam sint perpetrata puniuntur. Et quis ita recta sciens dixerit, quia omnipotens Deus, qui alios a perpetratis facinoribus liberat, haec in aliis etiam non perpetrata condemnat? Occulta itaque sunt ejus judicia, et quanta obscuritate nequeunt conspici, tanta debent humilitate venerari.«

De alio Prosper contra Gallos (cap. 11) demonstrat, »quia in baptismo Christi cuncta remittuntur peccata; sed qui post baptismum a Christo recedit, et alienus a gratia finit hanc vitam, non propter illa quae ei in baptismo remissa sunt, sed propter illa quae postea admisit crimina, condemnatur. In quae [Col. 0128B] prolapsus, et sine poenitentia deficiens, non ex eo necessitatem pereundi habuit quia praedestinatus non fuit, sed ideo non fuit praedestinatus, quia talis futurus ex voluntaria praevaricatione fuit a Deo praescitus. Liberum arbitrium in homine esse dicit (cap. 6); sed ante illuminationem fidei in tenebris et in umbra mortis manere, priusquam a dominatione diaboli per Dei gratiam liberetur. In quo voluntas in bonis sit intelligenda de gratia, in malis autem voluntas intelligenda sit sine gratia.« De tertio idem Prosper dicit (cap. 15), »quia non est dubium, sine ulla temporali differentia, Deum et praescisse simul et praedestinasse, 65 quae ipso erant auctore facienda, vel quae malis meritis justo erant judicio retribuenda; praescisse autem tantummodo, non etiam praedestinasse, [Col. 0128C] quae non ex ipso erant causam operationis habitura. Potest itaque sine praedestinatione esse praescientia, praedestinatio autem sine praescientia esse non potest.« De quarto nihilominus idem beatus Prosper, de verbis sancti Augustini ex libro qui titulatur de Bono perseverantiae, in responsione octava contra Januenses dissolvit et repulit (cap. 9): »Agnoscamus, inquiens, sapienter, pieque fateamur, praescisse incommutabiliter Deum quibus esset daturus ut crederent, aut quos daturus esset Filio suo, ut ex eis non perderet quemquam. Et si haec praescivit, beneficia sua illum quibus nos dignatur liberare praescisse, et hanc esse praedestinationem sanctorum, praedestinationem scilicet et praeparationem gratiae Dei, qua certissime liberantur quicunque liberantur; [Col. 0128D] caeteros autem quos a generali perditione humani generis gratia non exemit, justo noverimus judicio non exemptos;« et in absolutione objectionis tertiae Gallorum ita dicit ad locum: »Quod ergo hujusmodi in haec prolapsi mala sine correctione poenitentiae defecerunt, non ex eo necessitatem pereundi habuerunt, quia praedestinati non sunt; sed ideo praedestinati non sunt, quia tales futuri ex voluntaria praevaricatione praesciti sunt.« Et post pauca: »Non enim relicti sunt a Deo ut relinquerent Deum, sed reliquerunt et relicti sunt, et ex bono in malum propria voluntate mutati sunt; atque ob hoc licet fuerint renati, fuerint justificati, ab eo tamen qui illos tales praescivit, non sunt praedestinati.«

[Col. 0129A] Alia duo etiam adinvenerunt prisci Praedestinatiani, ut obnixius suam possent confirmare sententiam, quod Deus reprobos et ad peccatum praedestinaverit, et ad interitum, scilicet quia non vult omnes homines salvos fieri, sed certum numerum praedestinatorum, etiamsi omnes salvari velint; et quod non pro totius mundi redemptione Salvator sit crucifixus, quia certum est, si omnes homines, secundum Apostolum, vult salvos fieri (I Tim. II, 4), et pro omnibus mortuus est (I Petr. III, 18), ut Petrus dicit, neminem vult perire, et nullum credendus est ad perditionem praedestinasse. Contra quae quatuor capitula, novorum Praedestinatianorum infestatione, ex catholicorum Patrum dictis et sensibus quatuor iterum capitula excerpere sumus compulsi. Quaeque, [Col. 0129B] sicut in capitulis a vestra dominatione nobis ante triennium datis, et in Valentina synodo habitis, scriptum reperimus, reprehensoris condemnatione, judicio sancti Spiritus, sicut illi non Deo dicere placuit, sunt explosa. Unde necesse est nobis ostendere, de quorum dictis studuimus illa excerpere, ut evidentius clareat si credendi sunt illi Spiritu sancto locuti fuisse, quorum verba lector quisque in capitulis a nobis excerptis inveniet. Quod cum fuerit comprobatum, nemo ambiget, explosorem istorum capitulorum de illorum fuisse numero, de quibus scriptum est, quia 66 prophetabant de corde suo dicentes: Haec dicit Dominus, cum Dominus non sit locutus (Ezech. XIII, 2, 11); et quia sicut item Dominus dicit per prophetam de pariete aedificato seu lito [Col. 0129C] absque temperamento, Ite, dicite parieti illi quia casurus est, cujus aedificatoribus vae pronuntiatur ab ipso. Et alibi ad prophetam iterum Dominus dicit: Ecce constitui te super gentes et regna, ut evellas et destruas, et disperdas et dissipes, et aedifices, et plantes (Jer. I, 10). Impulso pariete aedificato super arenam, et everso, quia non habuit Christum Dei virtutem, et Dei sapientiam fundamentum, et disperso, quoniam non habuit aedificatores apostolos, et apostolicos viros, convenit aedificare nos, super fundamentum verum, de lapidibus vivis, sententiis scilicet catholicis, munitionem simplicibus et fidelibus contra haereticorum fumosos impetus; et impleto a veritate dicto veridico: Omnis plantatio quam non plantavit Pater meus coelestis eradicabitur (Matth. XV, 13), [Col. 0129D] oportet nos plantare fidelia germina, proferentia fructus, id est intellectus fideles, ad quod sumus gratia Dei plantati in domo Domini, in atriis domus Dei nostri.



CAPUT XVI. Abhinc excerpti a nobis primi capituli textus ponitur, et unde sumptus fuerit membratim designando monstratur.

Hic enim est textus primi capituli: »Deus omnipotens hominem sine peccato rectum cum libero arbitrio condidit, et in paradiso posuit, quem in sanctitate justitiae permanere voluit. Homo libero arbitrio male utens peccavit, et cecidit, et factus est massa perditionis totius humani generis. Deus [Col. 0130A] autem bonus et justus elegit ex eadem massa perditionis secundum praescientiam suam quos per gratiam praedestinavit ad vitam, et vitam illis praedestinavit aeternam; caeteros autem, quos justitiae judicio in massa perditionis reliquit, perituros praescivit, sed non ut perirent praedestinavit; poenam autem illis quia justus est praedestinavit aeternam. Ac per hoc unam Dei praedestinationem tantummodo dicimus: quae aut ad donum pertinet gratiae, aut ad retributionem justitiae.« Ecce capitulum, quod de praedestinatione electorum Dei gratuita gratia, et relictione reproborum justissimae ipsius retributionis justitia, contra Gothescalcum et erroneam ejus scholam, necessitate compulsi, et interrogatione principalis devotionis exacti, secundum [Col. 0130B] sanctarum Scripturarum tramitem, ex verbis beati Augustini ac Prosperi, caeterorumque catholicorum doctorum sensibus excerpere procuravimus. Quod quia cum aliis tribus a nobis excerptis, quasi a Patrum catholicorum doctrina et fide discordans, ab infestissimo explosore abominatur, membratim necesse est nobis per verba singula demonstrare, qualiter non modo cum sensu atque doctrina, verum et cum verbis orthodoxorum Patrum usquequaque concordat.

67 Scripsimus enim in principio capituli, Deus omnipotens, sicut scriptum est in Heptatycho dixisse Dominum ad Moysem, Ego, Dominus Deus, hoc est nomen meum memoriale sempiternum in generationes et progenies (Exod. III, 15). Et Hilarius in psalmo [Col. 0130C] CXXIX: Humanae, inquit, infirmitatis religiosa confessio est, de Deo hoc solum nosse, quod Deus est. Et Ambrosius in epistola ad Galatas: Deus enim naturae nomen est et potestatis. Et in cantico Exodi, Omnipotens nomen ejus. Unde ex Symbolo apostolico, Nicaeno et Constantinopolitano, secundum propheticas, evangelicas, et apostolicas voces, Deum omnipotentem credimus, confitemur, et praedicamus, Patrem, et Filium, et Spiritum sanctum, ex quo, per quem, et in quo sunt omnia: ipsi gloria in saecula saeculorum.

Subsecuti sumus, »Hominem sine peccato rectum cum libero arbitrio condidit.« Et in Genesi scriptum est: Et creavit Deus hominem ad imaginem suam, ad imaginem Dei creavit illum (Gen. I, 27). Constat [Col. 0130D] enim, et nemo fidelium dubitat, neque diffitetur, quia quem ad imaginem suam Deus sanctus et rectus, qui sine peccato est, condidit, rectum et sine peccato illum creavit. Et in libro Ecclesiastico: Deus creavit hominem, et secundum imaginem suam fecit illum (Eccli. XVII, 1). Et iterum: Convertit illum in ipsum, et secundum se vestivit illum virtute (Ibid., 2). Et iterum: Deus ab initio constituit hominem, et reliquit illum in manu consilii sui (Eccli. XV, 14). Et in Ecclesiaste: Solummodo hoc inveni, quod fecerit Deus hominem rectum, et ipse se infinitis miscuerit quaestionibus (Eccle. VII, 30). Unde Alcuinus in explanatione ejusdem capituli dicit »bonos nos a Deo creatos, sed quia libero sumus derelicti arbitrio, vitio nostro ad [Col. 0131A] pejora labi, dum majora quaerimus, et ultra vires nostras varia cogitamus.« Et beatus Augustinus in libro de Correptione et Gratia ad locum ita dicit (cap. 12): »Primo itaque homini, qui in eo bono quo factus fuerat rectus, acceperat posse non peccare, posse non mori, posse ipsum bonum non deserere.« Et aliquanto superius in eodem libro (cap. 10): »Quapropter saluberrime confitemur quod rectissime credimus, Deum Dominumque rerum omnium, qui creavit omnia bona valde, et mala ex bonis exortura esse praescivit, et scivit magis ad suam omnipotentissimam bonitatem pertinere, etiam de malis benefacere, quam mala esse non sinere, sic ordinasse angelorum et hominum vitam, ut in ea prius ostenderet quid posset eorum liberum arbitrium, [Col. 0131B] deinde quid posset suae gratiae beneficium justitiaeque judicium.« Et post pauca: »Sic et hominem fecit cum libero arbitrio.« Et item in libro de Natura et Gratia (cap. 67): »Cum autem de libera voluntate recte faciendi loquimur, de illa scilicet in qua homo factus est loquimur.«

Deinde subjunximus, »Et in paradiso posuit,« quod et lectio Genesis docet, Plantavit, inquiens, Deus paradisum voluptatis a principio, in quo posuit hominem quem formaverat (Gen. II, 8). Prosecuti sumus, »quem in sanctitate justitiae permanere voluit.« Unde et beatus Gregorius in homilia Evangelii, 68 Erant appropinquantes ad Jesum publicani et peccatores, ad locum dicit (hom. 34 in Evang.): »Angelorum quippe et hominum naturam ad cognoscendum [Col. 0131C] se Dominus condidit: quam dum consistere ad aeternitatem voluit, eam procul dubio ad suam similitudinem creavit.« In qua aeternitate homo permansisset, si in sanctitate justitiae perstitisset, sicut sanctus Augustinus in praefato libro de Correptione et Gratia (cap. 10): »In quo statu, inquit, recto ac sine vitio, si per ipsum liberum arbitrium homo manere voluisset, profecto sine ullo mortis et infelicitatis experimento, acciperet illam merito hujusmodi permansionis beatitudinis plenitudinem, qua et sancti angeli sunt beati, id est ut cadere non posset ulterius, et hoc certissime sciret. Nam quomodo ipse posset etiam in paradiso beatus esse, (imo ibi non esset, ubi esse miserum non deceret), si eum sui casus praescientia et timor tanti mali miserum faceret?« [Col. 0131D] Et item beatus Gregorius in libro octavo Moralium Job (cap. 6): »Ad hoc namque homo conditus fuerat, ut stanti mente in arcem se contemplationis erigeret, et nulla hunc corruptio a Conditoris sui amore declinaret.« Item in eodem (cap. 10): »Ad contemplandum quippe Creatorem homo conditus fuerat, ut ejus semper speciem quaereret, atque in solemnitate illius amoris habitaret; sed extra se per inobedientiam missus, mentis suae locum perdidit, quia tenebrosis itineribus sparsus, ab inhabitatione veri luminis elongavit.« Item in libro decimo septimo (cap. 18): »Ad vitam namque homo conditus in libertate propriae voluntatis, sponte sua factus est debitor mortis.« Item in decimo nono (cap. 24): »Contemplatus [Col. 0132A] quippe interna gaudia visionis Dei, et socialem frequentiam angelorum persistentium, reduxit oculos ad ima; vidit quo jaceret, qui ad hoc conditus fuerat, ut in coelestibus stare potuisset.« Item in libro vigesimo (cap. 16): »Humanum igitur genus recto Dei judicio in voluptatibus suis sibi dimissum, atque per easdem voluptates spontaneis tribulationibus traditum, absinthio est ebrium.« Et in homilia decima septima: »Quid autem animas hominum nisi cibum Domini dixerim, quae ad hoc sunt conditae, ut in ejus corpore trajiciantur, id est ut in aeternae Ecclesiae augmentum tendant.« Et beatus Ambrosius in psalmo CXVIII: »Unde Apostolus, in eos quidem qui ceciderunt severitatem, in te autem bonitatem. Si enim non cecidissent, utique [Col. 0132B] uterentur et ipsi Dei bonitate.« Et sanctus Augustinus in libro decimo tertio (cap. 12) de Trinitate: »Quadam justitia Dei, inquit, in potestatem diaboli traditum est genus humanum peccato primi hominis, in omnes utriusque sexus commistione nascentes originaliter transeunte, et parentum primorum debito universos posteros obligante. Haec traditio prius in Genesi significata est: ubi cum serpenti dictum esset terram manducabis, homini dictum terra es, et in terram ibis (Gen. III, 14, 19). In eo quod dictum est, in terram ibis, mors corporis praenuntiata est, quia nec ipsam fuerat experturus, si permansisset ut fuerat rectus.« Et paulo inferius: »Eramus natura filii irae sicut et caeteri (Ephes. II, 3). Quocirca omnes 69 homines ab origine sub principe sunt potestatis aeris, qui [Col. 0132C] operatur in filiis diffidentiae. Et quod dixi ab origine, hoc est, quod dicit Apostolus natura, et se fuisse sicut et caeteros, natura scilicet ut est depravata peccato, non ut recta creata est ab initio.« Et Hieronymus in Michea propheta in secundo libro: »Deus enim creavit hominem ne interiret, et mortem non fecit.« Et beatus Gregorius in libro quarto Moralium (cap. 28): »Quia enim si parentem primum nulla peccati putredo corrumperet, nequaquam ex se filios gehennae generaret, sed qui nunc per redemptionem salvandi sunt, soli ab illo electi nascerentur.« Et sanctus Ambrosius cum tractaret, Intellectum da mihi et vivam (Isa. CXVIII, 144), ait: »Si petisset Adam sicut petivit David, nequaquam illos inextricabiles erroris laqueos incidisset, quibus omnis [Col. 0132D] ejus haereditas strangulatur. Ideoque mortuus est, et quod gravius est morte peccati, quia ante usurpavit scire, quam intellectum quo vivificaretur acciperet.«

Deinde subjunximus, »Homo libero arbitrio male utens peccavit et cecidit, et factus est massa perditionis totius humani generis. Unde Apostolus: Per unum, inquit, hominem in hunc mundum peccatum intravit, et per peccatum mors, et ita in omnes homines pertransiit, in quo omnes peccaverunt (Rom. V, 12).« Et item: »Judicium ex uno in condemnationem, et sicut per unius delictum in omnes homines in condemnationem (Ibid., 16).« Hinc sanctus Ambrosius in expositione Lucae: [Col. 0133A] »Fuit Adam, et in illo fuimus omnes: periit Adam, et in illo omnes perierunt.« Et beatus Augustinus: »Quia vero, inquit, per liberum arbitrium homo Deum deseruit, justum judicium Dei expertus est, ut cum tota sua stirpe, quae in illo adhuc posita tota cum illo peccaverat, damnaretur.«

Subjunximus denique: »Deus autem bonus et justus elegit ex eadem massa perditionis, secundum praescientiam suam, quos per gratiam praedestinavit ad vitam, et vitam illis praedestinavit aeternam.« Hinc apostolorum princeps: Petrus apostolus Jesu Christi, electis advenis secundum praescientiam Dei Patris (I Petr. I, 1). Et Paulus apostolus: Nam quos praescivit et praedestinavit conformes fieri imaginis filii sui (Rom. VIII, 29). Et Augustinus in libro de [Col. 0133B] Praedestinatione sanctorum, et Prosper ex ejusdem verbis, contra objectiones querulae imperitiae seu fallacis invidiae aemulorum beati Augustini: »Praedestinatio est, inquiunt, gratiae praeparatio; qua sine praescientia esse non potest, potest autem esse sine praedestinatione praescientia. Quae enim ex Dei munere habemus, et quae praescita dicuntur, non possunt non esse praedestinata, et quae praedestinata appellantur, non possunt non esse praescita. Et Dominus in Evangelio: Venite, benedicti Patris mei, percipite regnum quod vobis paratum, id est praedestinatum, est ab origine mundi (Matth. XXV, 34). Et item Paulus: Gratia autem Dei vita aeterna (Rom. VI, 23).« Hinc Augustinus in praefato libro de Praedestinatione sanctorum: »Gratia vero est jam ipsa vitae donatio.« [Col. 0133C] Et item: »Quo circa praedestinatio Dei quae in bono est, gratiae est, ut dixi, praeparatio, 70 gratia vero ipsius praedestinationis effectus.«

Deinde conjunximus: »Caeteros autem, quos justitiae judicio in massa perditionis reliquit, perituros praescivit, sed non ut perirent praedestinavit, poenam autem illis quia justus est praedestinavit aeternam.« Et Prosper, actione tertia contra Vincentianos: »Omnium quidem hominum creator est Deus, sed nemo ab eo ideo creatus est ut periret.« Et beatus Augustinus in libro de Bono vel Dono perseverantiae, ad locum ita dicit (cap. 14): »An quisquam dicere audebit, Deum non praescisse quibus esset daturus ut crederent, aut quos daturus esset Filio suo, ut ex eis non perderet quemquam? [Col. 0133D] Quae utique si praescivit, profecto beneficia sua quibus nos dignatur liberare praescivit. Haec est praedestinatio sanctorum, nihil aliud: praescientia scilicet et praeparatio beneficiorum Dei, quibus certissime liberantur quicunque liberantur. Caeteri autem ubi nisi in massa perditionis justo divino judicio relinquuntur?« Unde et sanctus Prosper in absolutione objectionis octava contra Januenses: »Agnoscamus itaque sapienter, pieque fateamur praescisse incommutabiliter Deum quibus esset daturus ut crederent, aut quos daturus esset Filio suo, ut ex eis non perderet quemquam. Et si haec praescivit, beneficia sua illum quibus nos dignatur liberare praescisse; et hanc esse praedestinationem sanctorum: [Col. 0134A] praedestinationem scilicet et praeparationem gratiae Dei, qua certissime liberantur quicunque liberantur; caeteros autem, quos a generali perditione humani generis gratia non exemit, justo noverimus judicio non exemptos, et quid nobis remissum sit in eis discamus, de quorum queri damnatione non possumus.« Et Gregorius in libro vigesimo quinto (cap. 7) Moralium: »Cunctis liquet quod in illa extrema requisitione examen publicum facturus est omnipotens Deus, ut alios ad tormenta deserat, alios ad participationem regni coelestis admittat. Sed et hoc nunc secreto judicio quotidie agitur, quod tunc in publico demonstrabitur. Nam juste ac misericorditer singulorum corda vel examinans vel disponens, alios in exteriora respuit, alios ad ea [Col. 0134B] quae sunt intrinsecus trahit, hos accendit interna appetere, illos pro voluptatibus suis deserit exteriora cogitare.« Et Augustinus in supradicto libro de Correptione et gratia (cap. 10): »Quotquot ex hac stirpe, quin primi hominis, gratia Dei liberantur a damnatione utique liberantur, qua jam tenentur obstricti, unde etiamsi nullus liberaretur, justum Dei judicium nemo juste reprehenderet. Quod ergo pauci in comparatione pereuntium, in suo vero numero liberantur multi, gratis fit, gratiae sunt agendae quia fit: ne quis velut de suis meritis extollatur, sed omne os obstruatur, et qui gloriatur in Domino glorietur.«

Et in libro de Gratia Christi, et libero arbitrio, atque originali peccato, quem Hypomnesticon [Col. 0134C] appellavit, ad locum in explanatione quaestionis sextae de praedestinatione ita dicit (lib. VI in princ.): »Praedestinatio quippe a praevidendo, et praeveniendo, vel praeordinando futurum 71 aliquid dicitur. Et ideo Deus, cui praescientia non accidens, sed essentia fuit semper et est, quidquid antequam sit praescit praedestinat; et propterea praedestinat, quia quale futurum sit praescit. Ideo et Apostolus, Nam quos praescivit, inquit, et praedestinavit (Rom. VIII, 29). Sed non omne quod praescit praedestinat: mala enim tantum praescit, bona vero et praescit et praedestinat. Quod ergo bonum est praescientia praedestinat, id est priusquam sit in re praeordinat. Hoc cum ipso auctore esse coeperit, vocat, ordinat, et disponit. Unde et sequitur: Nam [Col. 0134D] quos praedestinavit hos et vocavit, et quos vocavit illos et justificavit; quos autem justificavit illos et glorificavit (ibid.). Jam igitur apertius disseramus quod loquimur, quomodo erga humanum genus praescientia et praedestinatione sua Deus, in quo iniquitas non est, utatur. Massae itaque humani generis, quae in Adam et Eva praevaricatione damnabilis mortalisque facta est, non conditione divina generaliter, sed ex debito, poena cruciatusque gehennae debetur; venia vero non merito, sed Dei justi judicis misericordiae largitate confertur. Quia vero justus et misericors Deus, praesciusque futurorum, ex hac damnabili massa, non personarum acceptione, sed judicio aequitatis suae irreprehensibili, imo incomprehensibili [Col. 0135A] quos praescit, misericordia gratuita praeparat, id est, praedestinat ad aeternam vitam; caeteros autem poena, ut praedixi, debita punit; quos ideo punit, quia quid essent futuri praescivit, non tamen puniendos ipse fecit vel praedestinavit, sed tantum, ut dixi, in damnabili massa praescivit. Quod si a me quaeris scire, cur duo ista differenter Deus facit, si personarum acceptor non est, quia generaliter aut punire debet justitia, aut misericordia liberare, contende cum Paulo, imo si audes, argue Paulum, qui dixit, Christo in se loquente, O homo, tu quis es, qui respondeas Deo (Rom. IX, 10)?« et caetera quae lector ibi sufficientissime poterit invenire. Nobis autem interim sufficit demonstrare, qualiter ex verbis et sensibus catholicorum a nobis capitula sint excerpta. [Col. 0135B] Et post plurima, item beatus Augustinus in eodem libro dicit: »Oportet igitur ut ad ea quae superius disputare coepimus revertamur. Diximus namque, de damnabili humani generis massa Deum praescisse, misericordia non meritis, quos electione gratiae praedestinavit ad vitam; caeteros autem, qui judicio justitiae ejus ab hac gratia efficiuntur expertes, praescisse tantum vitio proprio perituros, non ut perirent praedestinasse. Sed, ut dixi, quos in opera impietatis et mortis praescivit, non praeordinavit, nec impulit, in quibus Deum ad iracundiam provocantes, salutis fidem aut praedicatam sibi accipere nolunt, aut Deo judice non possunt, vel accepta male utuntur, et ob hoc traduntur in reprobum sensum, ut faciant ea quae non convenit (Rom. I, [Col. 0135C] 28), his poenam praedestinatam esse rite fatemur.« Et sanctus Prosper in prima responsione primae objectionis Gallorum ad locum: »Praedestinationis autem fides multa sanctarum auctoritate Scripturarum 72 munita est, cui nullo modo fas est ea quae ab hominibus male aguntur ascribi; sed ex primi patris praevaricatione venerunt, de cujus poena nemo liberatur, nisi per gratiam Domini nostri Jesu Christi praeparatam et praedestinatam in aeterno consilio Dei ante constitutionem mundi.«

Et Augustinus in libro quarto de Trinitate (cap. 12): »Per unum quippe hominem peccatum intravit in mundum, et per peccatum mors, et ita in omnes pertransiit, in quo omnes peccaverunt (Rom. V, 12). Hujus viae mediator diabolus fuit, persuasor peccati, [Col. 0135D] et praecipitator in mortem. Nam et ipse ad operandam duplam mortem nostram, simplam attulit suam. Per impietatem namque mortuus in spiritu, carne utique mortuus non est: nobis autem et impietatem persuasit, et per hanc ut in mortem carnis venire mereremur effecit. Unum ergo appetivimus iniqua suasione, alterum nos secutum est justa damnatione. Propterea quippe scriptum est, Deus mortem non fecit (Sap. I, 13), quia causa mortis ipse non fuit; sed tamen per ejus retributionem justissima mors irrogata est peccatori; sicut supplicium judex irrogat reo, causa tamen supplicii non est justitia judicis, sed meritum criminis. Quo ergo nos mediator mortis transmisit, et ipse non venit, id est ad [Col. 0136A] mortem carnis, ibi nobis Dominus Deus noster medicinam emendationis inseruit, quam ille non meruit, occulta et nimis arcana ordinatione divinae altaeque justitiae. Ut ergo sicut per unum hominem mors, ita et per unum hominem fieret resurrectio mortuorum, quia magis vitabant homines quod evitare non poterant, mortem carnis quam mortem spiritus, id est, magis poenam quam meritum poenae, (nam non peccare aut non curatur, aut parum curatur; non mori autem, quamvis non obtineatur, vehementer satagitur,) vitae mediator, ostendens quam non sit mors timenda, quae per humanam conditionem jam evadi non potest, sed potius impietas, quae per fidem caveri potest.« Item Augustinus in libro decimo tertio (cap. 11) de Trinitate: »Pater propter [Col. 0136B] nos Filio non parcit, ipse pro nobis eum tradidit ad mortem (Rom. VIII, 32). Sed video quod et antea Pater dilexit nos, non solum antequam pro nobis Filius moreretur, sed antequam conderet mundum, ipso teste Apostolo qui dicit: Sicut elegit nos in ipso ante constitutionem mundi (Ephes. I, 4).«

Et S. Cyprianus in libro de Lapsis, quia poena sit constituta reprobis ita dicit: »In Evangelio, inquiens, Dominus in verbis doctor et consummator in factis, docens quid fieret, et faciens quodcunque docuisset, quidquid nunc geritur et geretur, nonne ante praemonuit? Nonne et negantibus aeterna supplicia, et salutaria confitentibus praemia ante constituit?« Et in libro de Mortalitate ita dicit, »Nemo futurorum metum cogitat, diem Domini et iram Dei, et [Col. 0136C] incredulis ventura supplicia, et statuta perfidis aeterna tormenta nemo considerat.« Item in libro de Zelo et Livore: »Qui odit, inquit, fratrem suum in tenebris 73 ambulat, et nescit quo eat. Abit enim nescius in gehennam, ignarus et caecus praecipitatur in poenam, recedens scilicet a Christi lumine monentis et dicentis: Ego sum lux mundi. Qui me secutus fuerit non ambulabit in tenebris, sed habebit lumen vitae (Joan. VIII, 12).« Item in libro ad Demetrianum: »Merito ergo incursantibus plagis non desunt Dei flagella, nec verbera: quae cum nihil istic promoveant, nec ad Deum singulos tanto cladium terrore convertant, manet postmodum carcer aeternus, et jugis flamma, et poena perpetua. Nec audietur illic rogantium gemitus, quia nec hic Dei indulgentis [Col. 0136D] terror auditus est.« Et item: »Rectum te, inquit, Deus fecit; et cum caetera animalia prona et ad terram situ vergente depressa sint, tibi sublimis status, et ad coelum atque ad Deum tuum vultus erectus est. Illuc intuere, illuc oculos tuos erige; in supernis Dominum quaere, ut carere inferis possis; sublimitatem serva qua natus es, persevera talis qualis a Domino factus es.« Et item: »Credite, inquit, illi qui incredulis aeterna supplicia de gehennae ardoribus irrogabit.« Item in epistola ad Romanos: »Deus enim, inquiens, ut est indulgens, ita est et praeceptorum suorum exactor, et quidem diligens, sicut ad convivium vocat, sic habitum nuptialem non habentem manibus et pedibus ligatum [Col. 0137A] extra sanctorum coetum foras jactat. Paravit coelum, sed paravit et Tartarum: paravit refrigeria, sed paravit etiam aeterna supplicia: paravit inaccessibilem lucem, sed paravit etiam perpetuae noctis vastam aeternamque caliginem,« et sanctus Hilarius in expositione CXVIII psalmi (vers. Concupivit anima mea): »An cum ex omni otioso verbo rationem simus praestituri, diem judicii concupisceremus, in quo nobis est ille indefessus ignis obeundus, in quo subeunda sunt gravia illa expiandae a peccatis animae supplicia?« Quia nemo Dei praedestinatione perit, et neminem Deus deserit antequam deseratur, in libro de Lapsis: »Quam vim, inquit, potest obtendere qua crimen purget, cum vim magis ipse fecerit ut periret?« Et ita de libro Paralipomenon [Col. 0137B] proponit (Cypr. de exhort. Martyrii, epist. ad Fortun., cap. 8): Dominus vobiscum est quandiu estis vos cum ipso: si autem derelinqueritis eum, relinquet vos (II Par. XV, 2). Praescientiam quoque non praedestinationem Dei ad poenam docens, de libro Machabaeorum ita exemplum proponit dicens (cap. 15): »Quintus, inquit, praeter quod carnificinam regis, et duros variosque cruciatus fidei vigore calcabat, ad praescientiam quoque et notitiam futurorum, spiritu divinitatis animatus, prophetavit regi indignationem Dei et ultionem velociter secuturam: Potestatem, inquit, inter homines habes (II Mac. VII, 16), et reliqua quae prosequitur.« Et post paululum: »Nec tanti inquit esse lucrari brevia vitae momenta, ut offenso Deo incurrere aeterna supplicia.« [Col. 0137C] Quo exemplo ostenditur, quia non homo praedestinatur a Deo ad poenam, sed ipse per propriam iniquitatem poenam incurrit. Et alibi (de Bono patientiae) exponens Apostolum, thesaurizas tibi iram (Rom. XI), et reliqua, justum judicium Dei esse dixit, quia serum est, quia diu multumque differtur, ut homini ad vitam longa Dei patientia consulatur. Et 74 tunc repraesentatur poena impio et peccatori, quando jam non potest poenitentia prodesse peccanti.

Et sanctus Ambrosius, cum exponeret de Psalmo CXVIII, Fiat misericordia tua ut consoletur me, commendans gratiam Dei, »Moysi enim, inquit, dicit Deus, Miserebor cujus misertus ero, et misericordiam praestabo cui misericordiam praestitero (Exod. XXXIII, 19). Igitur non est volentis neque currentis, [Col. 0137D] sed miserentis Dei (Rom. IX, 16). Ergo non debemus velle vel currere? Atqui negligentes Deus deserere consuevit. Non ergo hoc dicit, sed quid dicat consideremus. Non volentis neque currentis hominis perseverantia est. Non est enim in hominis potestate, sed miserentis Dei est, ut possis complere quae coeperis. Denique iterum dicit, Quia in hoc ipsum te suscitavi, ut ostendam in te virtutem meam (Exod. IX, 16). Colligitur ergo, adhortationem divinae misericordiae deputandam. Unde sequitur, Ergo cui vult miseretur, et quem vult indurat (Rom. IX, 17, 18): hunc miseratus hortatur, illum non revocat exsecratus.« Item quia non hominem Deus praedestinavit ad ignem, et diaboli fieri consortem, [Col. 0138A] sed sua iniquitate consors, imo portio diaboli efficitur, tractans versum Feci judicium et justitiam (Psal. CXVIII, 121), ait: »Qui volunt divites fieri incidunt in tentationem et laqueum diaboli (I Tim. VI).« Et item: »Mortificate ergo membra vestra quae sunt super terram, fornicationem, immunditiam, libidinem, concupiscentiam malam, et avaritiam quae est idololatria (Col. III, 5). In his enim diaboli voluntatem facimus, et exsequimur potestatem, qui per carnis istius desideria incentivum suae fraudis operatur. Quemcunque ergo in vitiorum suorum possessione repererit, tanquam obnoxium suo juri vindicat. Adulterium quis facit, luxuriam exercet, aliena diripit, portio diaboli est: pudicus autem et continens, et misericors, Christi portio est. Christi ergo [Col. 0138B] servum sibi non potest vindicare, nisi forte lapsum in vitia deprehenderit. Ne tum quidem vindicat, sed tanquam suum sibi tradi postulat.« Et paulo post: »Ponit thronum suum diabolus super sidera, quando electum decipit, quando justum circumvenit, cujus opera lucent sicut stellae in coelo.« Nonne et Judas proditor inter caeteros audiebat, Vos estis lux mundi? (Matth. V, 14) nonne diabolus lumen ejus exstinxit? Quin etiam, quos non potuerit circumvenire, calumniatur invidens regni coelestis gloriam: ut quos illecebris suis a Christo non potuit separare, eos calumniis suis debiti honoris fructu fraudare conetur.«

Et sanctus Joannes Constantinopolitanus episcopus, cujus exemplis sedes apostolica cum aliorum mundi luminum, et beatus Augustinus contra Julianum [Col. 0138C] saepenumero, et in aliis opusculis suis, velut malleo fortissimo ad conquassanda capita haereticorum, et verticem capilli perambulantium in delectis suis, auctoritative utuntur. In libro de Reparatione lapsi ita dicit ad locum: »Propterea enim, inquiens, creavit nos Deus, et esse fecit qui non eramus, ut aeterna in nos conferat bona, et praestet regna coelorum. Non enim nos ad 75 hoc fecit ut gehennae nos tradat ignique perpetuo. Regnum coelorum propter nos, gehenna propter diabolum facta est. Et hoc ita esse ex Evangeliis doceam. Ipse etenim Dominus dicit his qui a dextris sunt, Venite, benedicti Patris mei: percipite regnum quod paratum est vobis a constitutione mundi (Matth. XXV, 34). Illis autem qui a sinistris sunt [Col. 0138D] dicit, Discedite a me, maledicti, in ignem aeternum, qui paratus est, non dixit vobis, sed diabolo et angelis ejus (ibid., 41). Si ergo propter diabolum gehenna ignis, propter hominem regnum coelorum a constitutione saeculi praeparatum est, tantum est ne nosmetipsos ab ingressu bonorum persistendo in malis pertinaciter excludamus. Donec enim sumus in hac vita quantacunque nobis acciderint peccata. possibile est absolvi omnia per poenitentiam. Cum autem abducti fuerimus de hoc saeculo, ibi jam etiam poenitebit nos: valde enim poenitebit, sed nulla erit utilitas poenitentiae. Et licet sit stridor dentium, licet ululatus et fletus,« et reliqua quae prosequitur. Quod exemplum catholicissimi viri, sicut et cujuslibet [Col. 0139A] aliorum quos posuimus ac ponemus, sufficere poterat ad rectam intelligentiam et auctoritatem, si in contradicentibus majores partes potuisset habere recti consensio, quam prava contentio. Quem magnum virum in synodo, et etiam in suis scriptis, Gothescalcus reprobus reprehendit. Sed Augustinus, probus ad suas confirmandas sententias, saepissime apprehendit: quem et nos sequentes amplectimur, qui gratia Dei divinam scientiam et fidem catholicam comprehendit.

Et ne quilibet pertinaces, fides fidibus contentionum augentes, quibus ad sui perniciem amplius constringantur, jactitent quia diximus reprobis poenam praedestinatam, et ex hujus testimonio demonstramus, non hominibus, sed diabolo ignem praeparatum aeternum, attentius audiant quae hic vir sanctus [Col. 0139B] prosequitur: »Tantum est, inquiens, ne nosmetipsos ab ingressu bonorum persistendo in malis pertinaciter excludamus: desinentes scilicet esse quod facti sumus, incipiamus esse vitio nostro quod fieri prohibemur, dicente divino sermone, Homo cum in honore esset non intellexit: comparatus est jumentis insipientibus, et similis factus est illis (Psal. XLVIII, 13).« Unde sanctus Ambrosius cum tractaret versum Psalmi CXVIII, Manus tuae fecerunt me, et plasmaverunt me, ita dicit: »Scriptura enim, inquiens, eum hominem dicit, qui est ad imaginem et similitudinem Dei: peccantem autem, non hominem, aut serpentem, aut equum adhinnientem feminis, aut vulpeculam aut jumentum vocare consuevit. Nolite fieri sicut equus et mulus quibus non est intellectus. In freno [Col. 0139C] et camo maxillas eorum constringe, qui ad te non appropinquant (Psal. XXXI, 9, 10). Et: dicite huic vulpi (Luc. XIII, 32) de Herode ait. Generatio viperarum (Luc. III, 7) vocatur ab Joanne plebs hominum. Magnum ergo opus Dei es, homo, magnum est quod dedit tibi Deus. Vide ne quod tibi Deus tribuit amittas: amittas magnum illud munus quod es ad imaginem Dei, et hoc in te puniatur magis. Deus enim non 76 punit similitudinem suam, sed eum punit, qui ad similitudinem Dei factus, hoc quod accepit servare non potuit. Punit ergo illud quod ad similitudinem Dei esse desistit, hoc est peccatum tuum. Nam suam Deus non damnat imaginem, nec in illud incendium mittit aeternum: sed magis vindicat imaginem de eo, qui imagini illi fecit injuriam, [Col. 0139D] ut per malitiam quod eras esse desineres, et fieres mulus ex homine. Vindicatur ergo imago, non condemnatur: vindicatur quasi expulsa, non condemnatur quasi rea. Postquam enim peccasti, aliud esse coepisti, illud quod eras desisti. Quomodo igitur punitur in te quod in te non invenitur? Nam si inveniatur in te imago Dei et similitudo, non supplicio incipis dignus esse, sed praemio. Ita imago illa, quae ad imaginem et similitudinem Dei factus es, non condemnatur sed coronatur. Condemnaris autem in eo quod ipse mutatus es, ut fieres ex homine serpens, mulus, equus, vulpecula. His nos enim nominibus jam Scriptura condemnavit: qui exuti coelestis imaginis ornamento, etiam nomen [Col. 0140A] hominis amittimus, qui gratiam hominis non tenemus.« Et sanctus Augustinus in sermone de symbolo ad Neophytos, »Mementote ita credere omnipotentem Deum, ut nulla omnino natura sit quam ipse non condidit: et ideo peccatum punit quod ipse non fecit, quia eo foedatur natura quam fecit.«

Hinc solertissime perpendendum est, quam consona isti sancti doctores, uno repleti spiritu, sint diversis oribus variis locuti gentibus. Unde et apostolica doctrina ad imaginem Dei, ad quam creati sumus, et reformari, et renovari spiritu mentis nostrae (Rom. XII, 2; Ephes. IV, 23), et nosmetipsos salubriter admonet dijudicare, ut non judicemur, ne cum hoc mundo damnemur: Et sanctus Gregorius in libro decimo quarto Moralium Job (cap. 11), quia non homines [Col. 0140B] a Deo sint praedestinati ad poenam, sed diabolo cum corpore suo ex retributione justitiae sit poena a Deo praedestinata, ita dicit: »Et omnes inquiens qui de ejus, id est Antichristi, perversa persuasione in pravis actionibus nati sunt, illustratione adventus Domini aeterno interitu cum eodem suo capite ferientur.« Item: »Haec sunt tabernacula iniqui: videlicet indicans, quia is qui nunc ignorando extollitur, tunc ad propria tabernacula perveniet, quando eum sua iniquitas ad supplicia demerget.« Item in libro decimo quinto (cap. 5): »Manus itaque illius ei dolorem reddunt, quia damnationem justam ex iniqua recipiet operatione. Bene autem non dabunt, sed reddent dicitur: quia perversae ejus actiones aeternum ei supplicium quasi quoddam debitum solvent.« [Col. 0140C] Item (cap. 17): »Devorabit eum ignis qui non succenditur (Job XX, 26). Miro valde modo paucis verbis expressus est ignis gehennae. Ignis namque corporeus, ut esse ignis valeat, corporeis indiget fomentis: Qui cum necesse est ut servetur, per congesta ligna procul dubio nutritur, nec valet nisi succensus esse, et nisi refotus subsistere. At contra gehennae ignis, cum sit incorporeus, et in se missos reprobos corporaliter exurat, nec ex studio humano succenditur, nec lignis 77 nutritur: sed creatus semel durat inexstinguibilis, et succensione non indiget, et ardore non caret. Bene ergo de hoc iniquo dicit, Devorabit eum ignis qui non succenditur, quia omnipotentis justitia, futurorum praescia, ab ipsa mundi origine gehennae [Col. 0140D] ignem creavit, qui in poena reproborum esse semel inciperet, sed ardorem suum etiam sine lignis nunquam finiret.« Et sanctus Hieronymus in libro decimo explanationis Isaiae prophetae: »Ab heri quippe et a praeterito tempore praeparata est a rege Domino Thofeth (Isa. XXX, 33), id est lata et spatiosa gehenna, quae eos, id est reprobos, aeternis urat ardoribus.« Item idem in libro tertio super prophetam Amos, »Poenitentiam autem Dei in Scripturis sic debemus accipere, quomodo somnum et iram: non quo Deum poeniteat, et mutet sententiam, qui loquitur per prophetam, Ego Deus et non mutor (Mal. III, 6), et cui nos dicimus, Tu autem idem ipse es, et anni tui non deficient (Psal. CI, 28); sed quo nobis ad [Col. 0141A] meliora conversis, ipsum poeniteat sententiae suae: ut nec justo reddat praemia quae promisit, si declinaverit ad iniquitatem, nec peccatori poenas quas comminatus est, si conversus fuerit ad salutem.« Et item: »Vos autem, filii Israel, quasi in cribro agitatos atque concussos mundabo et eligam, ut qui lapillus fuerit, et per poenitentiam roboratus, de cribro meo non excidat; qui autem instar pulveris ceciderit in terram, percutiatur gladio et moriatur: peccatores populi mei; non quia ante peccaverint, sed quia usque ad mortem perseveraverint in peccatis.« Item ubi dicitur, Ecce ego mundabo, cum exponit testimonium Jeremiae, Assumam et loquar super gentem, et reliqua, »Non ergo Deus, inquit, mutatur, qui semper est immutabilis: sed nos cum [Col. 0141B] nostram conversationem mutamus, saevit, irascitur, comminatur, et dicit se illaturum esse supplicia: si agamus poenitentiam, ipsum quoque suae poenitebit sententiae.« Et sanctus Augustinus in Psalmo VII: »Nec putemus illam tranquillitatem et ineffabile lumen Dei de se proferre, unde peccata puniantur: sed ipsa peccata sic ordinare, ut quae fuerunt delectamenta homini peccanti; sint instrumenta Domino punienti.« Et in Psalmo XXVIII: »Cum venerit Dominus ferens in manu retributionis damnationes impiis, regnum justis, societatem cum diabolo iniquis, societatem cum Christo fidelibus.« Et in Psalmo XL: »Nam et Zabulus Christum exstinguere concupivit, et Judas Christum occidere voluit: occiso autem Christo et resurgente nos vivificati sumus. Diabolo [Col. 0141C] tamen et Judae merces malae voluntatis redditur, non nostrae salutis. Noveritis ex animo quemquam pendendum, ad retributionem vel praemii vel poenae.«

Capitulum quoque ita subjungendo conclusimus, »Ac per hoc unam Dei praedestinationem dicimus, quae aut ad donum pertinet gratiae, aut ad retributionem justitiae.« Et beatus Augustinus in libro de Bono vel Dono perseverantiae (cap. 14): »Quia vobis, inquit, datum est nosse mysterium regni coelorum, illis autem non est datum, quorum alterum ad misericordiam, 78 alterum ad judicium pertinet illius, cui dicit anima nostra, Misericordiam et judicium cantabo tibi, Domine (Psal. C, 1).« Et longe superius (cap. 12): »In eo ergo quod aliis gratiam dat, aliis non dat, cur nolunt cantare Domino misericordiam [Col. 0141D] et judicium? Cur autem illis potius quam illis detur, quis cognovit sensum Domini? quis inscrutabilia scrutari valeat? quis investigabilia vestigare? Conficitur itaque, gratiam Dei non secundum merita accipientum dari, sed secundum placitum voluntatis ejus in laudem et gloriam ipsius gratiae, ut qui gloriatur nullomodo in seipso sed in Domino glorietur, qui hominibus dat quibus vult quoniam misericors est; quod et si non det, justus est: et non dat quibus non vult, ut notas faciat divitias gloriae suae in vasa misericordiae. Dando enim quibusdam quod non merentur, profecto gratuitam, et per hoc veram, suam gratiam esse voluit. Non omnibus dando, quid omnes merentur ostendit, bonus in beneficio certorum, [Col. 0142A] justus in supplicio certorum; et bonus in omnibus, quoniam bonum est cum debitum redditur: et justus in omnibus, quoniam justum est cum indebitum sine cujusquam fraude donatur.« Et in libro contra Pelagium et Coelestium, de Gratia Christi, et Libero Arbitrio, et originali Peccato ad locum (Hypomn. lib. VI): O homo tu quis es qui respondeas Deo? Nunquid dicit figmentum ei qui se fecit, Cur me sic fecisti? An non habet potestatem figulus luti ex eadem massa facere, aliud quidem vas in honorem, aliud vero in contumeliam (Rom. IX, 21)? Ego autem hoc dico quod dixi, quia quidquid Deus agit, misericorditer, juste, sancteque facit, quia solus ipse praesciendo scit quod homo nesciendo nescit. »Quis enim cognovit sensum Domini, qui [Col. 0142B] instruat eum? aut quis consiliarius ejus fuit? aut quis prior dedit illi et retribuetur ei? aut quis dicit ei: Quid me fecisti sic? Non potest tantum dici justus Deus, aut solum misericors, sed justus et misericors. Sic legimus, sic credimus. Propterea quando illi cum David misericordiam et judicium cantamus, metuentes non interrogamus quae sit voluntas ejus, de judicio et misericordia conquirentes.« Et post paululum: »Quia si scrutari voluerimus secretum Dei, quod justitiae ipsius solius notum est, comprehendere non valemus, et impletur in nobis quod scriptum est, Defecerunt scrutantes scrutationem (Psal. LXIII, 7). Quare? quia accessit, inquit, homo ad cor altum, et exaltabitur Deus (ibid., 8). Sed forte, cum sitis reprehensibiles, judiciorum Dei esse [Col. 0142C] vos comprehensibiles jactatis: melius scilicet Deo placentes, quam Paulus apostolus, qui esse incomprehensibilia per sanctum Spiritum praedicavit.« Et post aliquanta: »Ecce in omnibus quae ex auctoritate divina protulimus, habes misericordiam et judicium.«

Et sanctus Prosper in responsione objectionis Gallorum decima quarta ita dicit: Praedestinatio igitur Dei semper in bono est, quae ad retributionem justitiae, aut ad donationem pertinet gratiae: universae enim viae Domini misericordia et veritas (Psal. XXIV, 10). Et sanctus Hieronymus in expositione Oseae prophetae: »Argentum suum et aurum quidquid habere 79 poterant naturaliter sermonis ac sensus, verterunt in idola quae de suo corde finxerunt, et verterunt non ut interirent, sed quia verterunt ideo [Col. 0142D] interierunt. Neque enim hac ratione fecerunt, ut perirent; sed quia fecerunt, idcirco perierunt. Et nos verbis beati Hieronymi concordantes dicimus, non ideo perierunt, quia a Deo praedestinati sunt ut perirent, sed ideo a Deo non sunt praedestinati ut salvi fierent, quia praesciti sunt ab ipso proprio suo vitio perituri, quibus ex retributione justitiae poenam praedestinavit aeternam.« Et Prosper in absolutione objectionis tertiae Gallorum: »Quod ergo hujusmodi, inquit, in haec prolapsi mala, sine correptione poenitentiae defecerunt, non ex eo necessitatem pereundi habuerunt, quia praedestinati non sunt: sed ideo praedestinati non sunt, quia tales futuri ex voluntaria praevaricatione praesciti sunt.« Et item: »Non enim [Col. 0143A] relicti sunt a Deo ut relinquerent Deum, sed reliquerunt et relicti sunt, et ex bono in malum propria voluntate mutati sunt, atque ab eo qui illos tales praescivit, non sunt praedestinati.« Et item in absolutione objectionis duodecimae: »Vires itaque obedientiae non ideo cuiquam subtraxit, quia eum non praedestinavit: sed ideo non praedestinavit, quia recessurum ab ipsa obedientia esse praevidit.« Et in absolutione objectionis decimae tertiae contra Vincentianos: »Quod etsi ex aeterna scientia praecognitum habet, scilicet Deus, quid uniuscujusque meritis retributurus sit, nemini tamen per hoc quod falli non potest, aut necessitatem aut voluntatem intulit delinquendi.« Item Hieronymus in Amos prophetam: »Qui veniunt in diem malum, parantes [Col. 0143B] sibi vitio suo diem malum; non quod dies ullus sit malus, sed quod unusquisque paret sibi malum, juxta illud quod in Ecclesiaste legimus: Ne dixeris dies priores meliores erant mihi quam isti, quoniam non in sapientia interrogas super hoc (Eccle. VII, 11). Stultum est enim referre ad tempora, cum in nostra sit potestate, vel bonum diem nobis facere, vel malum. Item in Nahum prophetam in capite capituli, Ubi est habitaculum leonum (Nahum, II, 11); Jeremias quoque de peccatoribus loquitur, Percussit eos leo de silva (Jer. V, 5).« Et post paululum: »Omnes qui egredientur ex eis, id est civitatibus, capientur. In quo animadverte quod nemo capiatur, nisi qui de civitatibus Dei fuerit egressus. Denique Judas de ovili Christi fuit, et raptus a leone suspendio suffocatus [Col. 0143C] est. Sed et ille propheta, cui praeceperat Dominus ne comederet panes e regione illa, ubi erant vituli aurei et mentita religio, quia comedit a leone percussus est (III Reg. XIII, 24). Quod totum ad retributionem divinae justitiae pertinet.«

Unde et sanctus Gregorius in libro decimo Moralium Job (cap. 8), quia non ut ad gloriam electi, ita sint reprobi a Deo ad poenam praedestinati, sed in massa perditionis vel in iniquitatibus suis ex retributione justitiae justo judicio relicti: »Si subverterit, inquit, omnia, quis contradicet ei? (Job XI, 10.) Saepe namque in elationem cor attollitur, cum laetis 80 successibus in virtute roboratur: sed dum latentes motus audaciae in cogitatione conditor conspicit, se sibi hominem ostendendo derelinquit; ut [Col. 0143D] ejus mens derelicta quid sit inveniat, quae male ipsa secura gaudebat.« Item in libro undecimo (cap. 2): »Sciendum est, quia aliud est quod omnipotens Deus misericorditer tribuit, aliud quod iratus habere sinit. Nam quod perverse praedones faciunt, hoc dispensator aequissimus non nisi juste permittit.« Item (Job XII, 14): »Si destruxerit, nemo est qui aedificet: si incluserit hominem, nemo est qui aperiat (cap. 5). Omnipotens Deus humanum cor destruit, cum relinquit: aedificat, dum replet. Neque enim humanam mentem debellando destruit, sed recedendo: quia ad perditionem suam sufficit sibi dimissa.« Item: »Si incluserit hominem, nullus est qui aperiat: quia sicut nemo obsistit largitati vocantis, [Col. 0144A] ita nullus obviat justitiae relinquentis. Includere itaque Dei est, clausis non aperire: unde ad Moysem dicitur de Pharaone: Ego obdurabo cor ejus (Exod. IV, 21). Obdurare quippe per justitiam dicitur, quando cor reprobum per gratiam non emollit. Includit itaque hominem, quem in suorum operum tenebris relinquit.« Item (cap. 7): »Novit decipientem, quia in manu suorum operum dimissum hunc ut ad pejora proruat deserit, sicut scriptum est: Qui nocet, noceat adhuc: et qui in sordibus est, sordescat adhuc (Apoc. XXII, 11). Novit quoque et eum qui decipitur: quia saepe committunt homines mala quae sciunt, et idcirco permittuntur decipi, ut cadant etiam in mala quae nesciunt: quod tamen deceptis aliquando ad purgationem, aliquando vero [Col. 0144B] ad ultionis initium fieri solet.« Ecce quomodo praedestinatio Dei, aut ad donum pertinet gratiae, aut ad retributionem justitiae. Item idem in eodem (Job XII, 18): »Balteum regum dissolvit (cap. 8). Cum de ipsa continentia elatione mens tangitur, plerumque omnipotens Deus ejus superbiam deserens hanc in immunditiam operis cadere permittit. Regum itaque balteum dissolvit, quando in his qui bene regere sua membra videbantur, propter elationis culpam castitatis cingulum destruit.« Item (cap. 9): »Et optimates supplantat (Job XII, 19). Quia cum mentem regentium justo judicio deserit, haec in aeternum retributionis praemium non requirit.« Item in libro decimo tertio (cap. 11): »Neque ita hoc dicitur, ac si omnipotens et misericors Deus longe cor hominis [Col. 0144C] a disciplina faciat: sed quod sponte delapsum ibi remanere ubi cecidit judicando permittit: sicut in oratione quoque dicimus: Et ne nos inducas in tentationem (Matth. VI, 13), id est induci minime permittas.« Item in libro decimo quinto: »Tradidit illos Deus in reprobum sensum, ut faciant quae non conveniunt (Rom. I, 28). Quia enim glorificare noluerunt quem cognoverunt, reprobo sensui traditi ad hoc relicti sunt, ut nescirent jam pensare mala quae faciebant.« Item in libro vigesimo (cap. 16): »Humanum igitur genus, recto Dei judicio in voluptatibus suis sibi dimissum, atque per easdem voluptates spontaneis tribulationibus traditum, absinthio est ebrium.« Et sanctus Augustinus in propositionibus epistolae ad Romanos: [Col. 0144D] »Quod autem dicit tradidit, intelligitur dimisit 81 in desideria cordis illorum. »Et Cassiodorus in Psalmo LXXXII. »Sequitur, revereantur et pereant. Ipse sensus est, quem superius dixit, quia ibi reverendo non proficiunt, sed pereunt qui ad aeternum supplicium destinantur, scilicet in malis obstinatione sua, non praedestinatione divina, sicut mox subjunxit, et cognoscant quia nomen tibi, Domine, tu solus Altissimus in omni terra (Psal. LXXXII, 19). Cognoscant ad genus respicit utrumque peccantium, sive qui obstinatione sua perituri sunt, sive qui habita satisfactione liberantur. Omnes enim cognoscent omnipotentiam Domini, quia ipse solus est Altissimus, cum ipsi cognoverint, et conversis [Col. 0145A] parcere, et obduratos aeterna ultione damnare.« Et in Psalmo LXXXVIII: »Dissolvisti eum ab emundatione, et sedem ejus in terra collisisti. Frequenter emundat divinitas quos flagellat, ut purgatum recipiat quem peccatis sordidum respuebat, quos vero ab emundatione dissolvit, id est removit, hos jam et damnare decrevit. Quapropter illos hic significat Judaeos, qui obstinatione mentis Christum spernere maluerunt. Sedes quoque eorum in terra collisa est, quando respuentes regem Dominum salvatorem, nequaquam de gente sua principem ulterius habere meruerunt. Sedes enim pro regno posita est.« Et item in eodem: »Ipsa est commutatio Christi, quae obstinatos deseruit, et fideles dono suae pietatis ascivit.« Et in Psalmo CVIII: Sive magis una generatio [Col. 0145B] illa dicenda est, quando in peccatis nascimur: et ideo petit ut ad secundam, id est regenerationem, non perveniant. Qui tamen in praedestinatione repulsi sunt, ut in prima peccatorum suorum faece dispereant, nec secundae nativitatis beneficio laqueum mortis evadant. Sed haec et his similia illis dicuntur, qui in Domini judicatione damnandi sunt.

Et quia una est praedestinatio, sanctus Augustinus in saepe memorato libro Hypomnesticon contra Pelagium et Coelestium, de Gratia Christi, et Libero Arbitrio, ac originali Peccato, ut commemoravimus, ita dicit (lib. VI in princ.): »Praedestinatio quippe a praevidendo et praeveniendo, vel praeordinando futurum aliquid dicitur, et ideo Deus, cui praescientia non accidens est, sed essentia fuit semper et est, [Col. 0145C] quidquid antequam sit praescit, praedestinat, et propterea praedestinat, quia quale futurum sit praescit. Ideo et Apostolus: Nam quos praescivit, inquit, et praedestinavit (Rom. VIII, 29).« Et in libro de Bono perseverantiae (cap. 14): »Haec est praedestinatio sanctorum nihil aliud, praescientia scilicet et praeparatio beneficiorum Dei, quibus certissime liberantur quicunque liberantur.« Et in libro de Praedestinatione sanctorum: »Ipsa est, inquit, praedestinatio sanctorum, quae in Sancto sanctorum maxime claruit, quam negare quis potest recte intelligentium eloquia veritatis? Nam et ipsum Dominum gloriae, in quantum homo factus est Dei Filius, praedestinatum esse didicimus.« Et item in eodem libro (cap. 10): »Inter gratiam porro et praedestinationem hoc tantum interest, [Col. 0145D] quod 82 praedestinatio est gratiae praeparatio, gratia vero jam ipsa donatio.« Et post paululum: »Praedestinatio est quae sine praescientia non potest esse: potest autem esse sine praedestinatione praescientia. Praedestinatione quippe Deus ea praescit quae fuerat ipse facturus, unde dictum est: Fecit quae futura sunt; praescire autem potens est etiam quae ipse facit, sicut quaecunque peccata: quia etsi sunt quaedam quae ita peccata sunt, ut poenae sint etiam peccatorum (unde dictum est: Tradidit illos Deus in reprobam mentem, ut faciant quae non conveniunt), (Rom. I, 28), non ibi peccatum Dei est, sed judidicium. Quocirca praedestinatio Dei quae in bono est, gratiae est, ut dixi, praeparatio: gratia vero ipsius [Col. 0146A] praedestinationis effectus.« Et item in eodem libro (cap. 8): »Cur ergo non omnes docet ut veniant ad Christum, nisi quia omnes quos docet misericordia docet, quos autem non docet, judicio non docet? quoniam cujus vult miseretur, et quem vult obdurat; sed miseretur bona tribuens, obdurat digna retribuens.« Et item sanctus Augustinus in libro de Praedestinatione gratiae (cap. 4, 5): »Ergo quidquid post illam praevaricationem natus supplicii homo patitur, juste reddi meritoque fateatur. Indurare enim dicitur Deus eum, quem mollire noluerit. Sic etiam excaecare dicendus est eum quem illuminare noluerit. Sic etiam repellere eum, quem vocare noluerit. Quos enim praedestinavit, illos et vocavit, illos et justificavit. Ipse enim dedit ut simus, ipse ut boni esse possimus. [Col. 0146B] Praescivit nos ejus divinitas, sapientia condidit, justitia damnavit, gratia liberavit. Mundus enim quamvis pro tempore ex quo factus est coeperit, in illa divinae praescientiae luce faciendus nullum potuit habere principium: et quanticunque vel ex Adam usque in hodiernum homines nati sunt, vel post aetatem nostram generationis sunt propagine nascituri, apud Deum et jam nati sunt, et decurso totius vitae tempore transierunt, in illo nihilominus divini obtutus lumine permanentes. Deus enim, qui nec loco clauditur, nec tempore praevenitur, omnium rerum tam praeteritarum memoria, quam imminentium scientia plenus est: nec reminiscens volvitur in praeteritum, nec sperans tenditur in futurum. Et quaecunque omnino sunt, quae temporum motibus [Col. 0146C] agitantur, ab eo principio in quo erat Verbum, et Verbum erat apud Deum, et Deus erat Verbum, usque in finem omnium saeculorum (de quo fine cum diceret beatus Moyses: Domine, inquit, qui regnas in saeculum et in saeculum, et adhuc), nec sperantur futura, nec praeterita transierunt, sed in praesentia divinitatis praesenti semper luce cernuntur.« Et item post aliquanta (cap. 13): »De his quibus poenam severitas juste decreverat, secundum ineffabilem dispositionis occultae misericordiam, elegit vasa quae faceret in honorem, et alios a ventura ira dono gratuitae vocationis absolvit, alios derelinquens ad aequalitatis judicium reservavit: nulli tamen agnoscendae veritatis abstulit facultatem. Et ita plenitudo divinae praescientiae in alios manante [Col. 0146D] 83 justitia, in alios gratia profluente completa est, ut pereuntibus quos praescierat Deus esse perituros, et salvatis quos in illa secreta sua electione praescierat esse salvandos, toto orbe diffusa multiplicaretur Ecclesia.« Et post paululum (cap. 14, 15): »Si pie de Deo sicut expedit sentimus, etiam Pharaoni datam misericordiam reperimus. Patientia enim Dei valere ei debuit ad salutem: quia differens justum meritumque supplicium miraculorum verbera crebra densabat. Nunquid non potuit, sicut flagellis cedens expulit populum, ita miraculis credens Deum tantae virtutis agnoscere? Sed dicitur jam Pharaonem non potuisse mutari, quia eum praescierat Deus non esse mutandum: respondetur Dei praescientiam non cogere [Col. 0147A] hominem ut talis sit qualem praescivit Deus: sed praescire talem futurum qualis futurus est, quamvis eum non sic fecerit Deus. Quoniam si cogeret esse, hoc utique cogeret quod non est. Porro si hoc praescierat futurum esse quod non est, praescientia non est: quod de Deo quam impie dicatur, advertit quisque, qui peccatis inde blanditur, quod Deus eum peccatorem futurum esse praescierit.«

Ecce de quorum verbis capitulum istud excerpsimus. Accedant reprehensores et oppugnatores nostri, imo impugnatores sed non expugnatores rectae fidei, et afferant ungues acutissimos cum subtilissimis acubus, et in morem feminarum acupingentium extendant, et diversis coloribus pravorum sensuum suorum divariare atque decolorare capitulum istud [Col. 0147B] attentent: et ubicunque vel in solo verbo, quanto magis in sensu, orthodoxae fidei ac catholicorum Patrum doctrinae adversum vel diversum invenerint, minutatim transpungant. Quod si invenire nequiverint, malitiae suae mucrone perfossos, et victoria veritatis confusos, atque redargutione ipsius beati Augustini atque Prosperi, quorum se dictis victores jactabant, verecundiae rubore perfusos intelligentes, nos carpere desinant, et sano intellectui manus donent.

Quod si et adhuc agere detractant, veniat sanctus Gregorius, et percutiat eos, non clava Herculea, sed auctoritate ecclesiastica, beato Petro apostolorum primo a vivorum et mortuorum judice tradita, ut convertatur dolor eorum in caput ipsorum, et arcus eorum confringatur, et in verticem ipsorum iniquitas [Col. 0147C] eorum descendat: nos autem confiteamur Domino in ejus justitia. Ait enim in Homilia Evangelii decima septima: »In quamcunque domum, inquit, intraveritis, primum dicite: Pax huic domui, et si ibi fuerit filius pacis, requiescet super illam pax vestra: sin autem, ad vos revertetur (Luc. X, 5). Pax quae ab ore praedicatoris affertur, aut requiescit in domo, si in ea filius pacis fuerit, aut ad eumdem praedicatorem revertitur: quia aut erit quisque praedestinatus ad vitam, et coeleste verbum sequitur quod audit: aut si nullus audire voluerit, ipse praedicator sine fructu non erit, quia ad eum pax revertetur: quoniam ei a Domino pro labore sui operis merces recompensatur.« 84 Attendant et appendant reprehensores istius capituli, qui volunt sic a Deo praedestinatos [Col. 0147D] credi et dici ad interitum, quomodo creduntur et dicuntur a fidelibus praedestinati sed ad vitam electi, et reprobi non praedestinati sed relicti ad interitum, quare non dixit sanctus Gregorius. Et erit quisque praedestinatus ad interitum, et non sequetur verbum quod audierit, sicut dixit, aut erit quisque praedestinatus ad vitam, et sequetur verbum coeleste quod audit. Ad praedestinatum enim ad vitam dixit, sequetur verbum: ad non praedestinatos autem, sed in massa perditionis relictos veniens, si nullus audire voluerit dixit.

Quod si hinc veritatem non possunt percipere, audiant quid in decima tertia Homilia Ezechielis prophetae dicit: »Redemptor igitur noster, inquit, [Col. 0148A] quia verba quae dixit etiam per doctorum studium scribi largitus est, in manu calamum tenuit. Qui calamus mensurae dicitur, quia ipsa Doctorum studia sub quadam occulti judicii dispensatione retinentur, ut et aliis legentibus prosint, et aliis legentibus prodesse non possint. Unde et sancti apostoli, cum magistram veritatem sibi apertius loquentem requirerent cur turbis in parabolis loqueretur, audierunt. Quia vobis datum est nosse mysterium regni coelorum, illis autem non (Matth. XIII, 11). Vel certe calamus mensurae est, quia in ipso sacro ejus eloquio, quod nobis conscriptum est, occultas esse dispensationes ejus agnoscimus. Nam per incomprehensibile ejus judicium, alter intra mensuram electorum metitur, et alter foras relinquitur, ut nullo modo ad electorum [Col. 0148B] numerum pertinere mereatur. Habet ergo funiculum, habet in manu mensurae calamum. Qui enim funiculo locum metitur, alibi funiculum trahit, aliunde retrahit, et huc ducit quem aliunde subducit. Sic nimirum sic Redemptor noster in collectione hominum facit, dum alios a suis iniquitatibus abstrahit, et alios in sua iniquitate derelinquit. In his enim quos colligere dignatus est, occultae mensurae funiculum traxit, et ab his quos relinquendos esse judicavit, quid aliud nisi funiculum retraxit? ut et boni intra mensuram coelestis fabricae teneantur, et mali extra fabricam, in quibus bona quae aestimantur non sunt, quasi sine mensura remaneant. Hunc funiculum et mensurae calamum in manu sua Redemptor noster tenuit, cum Paulum apostolum per [Col. 0148C] apparentem virum Macedonem admonere dignatus est: ita ut isdem Macedo vir diceret. Transiens adjuva nos (Act. XVI, 9), et tamen volentibus apostolis ad praedicandum ire in Asiam non permisit spiritus Jesu. Quid est quod sancti apostoli vocantur ire, ubi fortasse ire non cogitabant, et illuc ubi desiderabant pergere, ire perhibentur, nisi quia occulti judicii funiculus et mensurae calamus tenetur in manu, ut et alii verba vitae audiant, et alii nullatenus audire mereantur? Funiculus ergo mensurae est, qui aliunde tractus est, aliunde retractus. Sancto quoque Evangelio teste didicimus, quod venit qui diceret, Magister, sequar te quocunque ieris: cui responsum est, 85 Vulpes foveas habent, et volucres coeli nidos; Filius autem hominis non habet ubi caput suum reclinet [Col. 0148D] (Matth. VIII, 19, 20). Venit alter qui diceret, Magister, sine me primum ire et sepelire patrem meum: cui dicitur, Sine mortuos, sepeliant mortuos suos: tu autem me sequere, et annuntia regnum Dei (Matth. VIII, 21, 22). Quid est quod ille promittit se ire et deseritur, iste domum vult redire, et tamen ut sequi debeat jubetur? ille non suscipitur, iste nec ad horae momentum ab obsequio relaxatur? Interno ergo occulto judicio funiculus et mensurae calamus ducitur, in quo et iste trahitur, et ille relinquitur, ut coelestis fabrica non sine pio et justo examine construatur.«

Et item sanctus Gregorius in libro Moralium vigesimo quinto (cap. 8): »Potum meum cum fletu temperabam (Psal. CI, 10). Potus quippe ab exterioribus [Col. 0149A] interius trahitur, fletus autem ab interioribus exterius emanat. Potum ergo Dominum cum fletu temperare est, alios ab exterioribus introrsus trahere, alios ab interioribus in exteriora reprobare. Conteret enim multos et innumerabiles, et stare faciet alios pro eis (Job XXXIV, 24).« Et post pauca (ibid): »Quod autem dixit conteret multos, et illico adjunxit innumerabiles, vel multitudinem exprimere studuit reproborum, quae humanae rationis numerum transit: vel certe indicare voluit quod omnes qui pereunt intra electorum numerum non habentur, ut eo sint innumerabiles, quo extra numerum currunt.« Et paulo post (cap. eod.): »Sed quia in Ecclesia crescente multitudine etiam reprobi colliguntur, apte subditur, (dixerat siquidem paulo superius per Jeremiam [Col. 0149B] prophetam esse praedictum, Aedificabitur civitas Domino a turre Annanehel usque ad portam anguli, et exibit ultra normam mensurae (Jer. XXXI, 38).) Exibit ultra normam mensurae, quia usque ad eos quoque extenditur, qui normam justitiae transeuntes intra mensurae coelestis numerum non sunt. Unde per Isaiam quoque eidem Ecclesiae dicitur, Ad dexteram enim et ad laevam dilataberis, et semen tuum gentes haereditabit (Isa. LIV, 3). Intrante quippe multitudine gentium ad dexteram extenditur, dum quosdam justificandos suscipit: ad laevam quoque dilatatur, dum ad se quosdam etiam in iniquitate permansuros admittit. Propter hanc multitudinem, quae extra electorum numerum jacet, in Evangelio Dominus dicit, Multi vocati, pauci autem electi [Col. 0149C] (Matth. XX, 16). Sed quia hoc quod electis aliis alii conteruntur, de merito patientis est, non de iniquitate punientis. Non enim iniquus Deus qui infert iram.« Et paulo post (cap. 9.): »Ligatis manibus et pedibus mittite in tenebras exteriores (Matth. XXII, 13). Tunc enim coactus in tenebras exteriores mittitur, quia nunc in interioribus voluntarie excaecatur.« Et item sanctus Gregorius in libro trigesimo tertio Moralium Job (cap. 20): »Non quasi crudelis suscitabo eum (Job XLI, 1), quin Leviathan: et velut si mox a nobis rationis causa quaereretur, quomodo eum non quasi crudelis suscitas, quem scimus quia tantos invadere et devorare permittas? statim subdidit dicens, Quis enim resistere potest vultui meo, et quis ante dedit mihi ut reddam ei? (ibid., 1, 2.) [Col. 0149D] Quibus duobus versibus, et virtutem suae potentiae, et omne pondus rationis explevit. Nam propter potentiam 86 dixit, Quis enim resistere potest vultui meo? et propter rationem subdidit, Quis ante dedit mihi ut reddam ei? Ac si diceret: Non enim quasi crudelis suscito, quia de ejus fortitudine et electos meos potenter eripio, et rursum reprobos non injuste, sed rationabiliter damno; id est, et eos quos benigne eligo, eripere mirabiliter possum, et eos quos respuo non injuste derelinquo.« Et paulo post: »Miro modo aequus omnibus conditor, et quosdam praeelegit, et quosdam in suis reprobis moribus juste derelinquit. Nec tunc electis suis pietatem sine justitia exhibet, quia hic eos duris afflictionibus premit: [Col. 0150A] nec rursum reprobis justitiam sine misericordia exercet, quia hic aequanimiter tolerat quos quandoque in perpetuum damnat. Si ergo et electi praevenientem se gratiam sequuntur, et reprobi juxta quod merentur accipiunt, et de misericordia inveniunt electi quod laudant, et de justitia non habent reprobi quod accusent. Bene itaque dicitur, Quis ante dedit mihi ut reddam ei? Ac si aperte diceretur: Ad parcendum reprobis nulla ratione compellor, quia eis debitor ex sua actione non teneor.«

Dicant, dicant istius reprehensores capituli, quare beatus Augustinus in libro de Bono vel Dono perseverantiae, quem loco retractationis cum libro de Praedestinatione sanctorum contra hujus objectionis calumnias scripsit, dixerit (cap. 14): »Haec est praedestinatio [Col. 0150B] sanctorum, nihil aliud, praescientia scilicet et praeparatio beneficiorum Dei, quibus certissime liberantur quicunque liberantur: caeteri autem ubi nisi in massa perditionis justo divino judicio relinquuntur?« De qua, sicut ex ejus verbis praemisimus, si nullus liberaretur, irreprehensibile esset divinum ejus judicium. Quare non diffinivit praedestinationem reproborum ad interitum, sicut praedestinationem sanctorum ad liberationem per divinae gratiae beneficium? Dixit enim, »Praedestinatio praescientia est, et praeparatio beneficiorum Dei, quibus certissime liberantur quicunque liberantur: caeteri autem ubi nisi in massa perditionis justo divino judicio relinquuntur?« Dicant illi arguti viri qui sunt illi caeteri, et si audent, cum Augustino in [Col. 0150C] hoc loco contendentes, dicant ad interitum, sicut tu, Augustine, ante dixeras, praedestinati. Nos autem cum sancti Augustini verbis correctioribus dicimus: »Sancti beneficio gratiae Dei sunt ad vitam praedestinati; qui et sancti non inventi, sed gratia sunt effecti; caeteri autem, id est reprobi, in massa perditionis ex retributione justitiae sunt relicti.«

Legant etiam quae posuimus ex libro Hypomnesticon (lib. VI) ejusdem beati Augustini contra Pelagium et Coelestium, de Gratia Christi, et Libero arbitrio, atque originali Peccato, et non errent palpantes caeci in meridie, quia haec est, ut propheta dicit, directa via, ita ut stulti non errent per eam (Isa. XXXII, 2). »Massae itaque humani generis, quae in Adam et Eva praevaricatione damnabilis mortalisque [Col. 0150D] facta est, non conditione divina generaliter, sed ex debito poena cruciatusque gehennae debetur. 87 Venia vero non merito confertur, Sed Dei justi judicis misericordiae largitate. Quia vero justus et misericors Deus praesciusque futurorum, ex hac damnabili massa, non personarum acceptione, sed judicio aequitatis suae irreprehensibili, imo incomprehensibili, quos misericordia gratuita praescit et praeparat, id est praedestinat ad vitam: caeteros autem poena, ut praedixi, debita punit; quos ideo punit, quia quod essent futuri praescivit; non tamen puniendos ipse fecit vel praedestinavit, sed tantum, ut dixi, in damnabili massa praescivit.« Quid manifestius, quid certius dicere potuit? Et beatus Gregorius, [Col. 0151A] ut praescripsimus: »Sic nimirum, sic Redemptor noster in collectione hominum facit, dum alios a suis iniquitatibus abstrahit, et alios in sua iniquitate derelinquit.« Quid clarius, quid aperius dicere valuit? Et item in Homilia quarta Evangelii dicit: »Prius soli Judaeae voluit, postmodum cunctis gentibus Dominus praedicari: ut dum illa converti vocata renueret, praedicatores sancti ad vocationem gentium per ordinem venirent, et quod Judaeae fiebat in testimonium, hoc gentibus gratiae esset incrementum. Erant etiam tunc, qui de Judaea vocandi essent, et de gentibus vocandi non essent. Nam et in apostolorum Actibus (Act. II, IV, XVI), praedicante Petro, legimus et prius Hebraeorum tria millia, et postea quinque millia credidisse: et cum praedicare apostoli [Col. 0151B] gentibus in Asia voluissent, per Spiritum prohibiti esse memorantur: et tamen ipse Spiritus, qui prius praedicationem prohibuit, hunc Asianorum cordibus postmodum infudit. Idcirco ergo prius prohibuit quod postmodum fecit, quia tunc in illa erant, qui salvandi non erant: tunc in illa erant qui necdum ad vitam reparari mererentur, nec tamen gravius de contempta praedicatione judicari. Subtili ergo occultoque judicio a quorumdam auribus praedicatio sancta subtrahitur, quia salvari per gratiam non merentur. Unde Psalmista dicit: Venite et videte opera Domini: quam terribilis in consiliis super filios hominum (Psal. LXIII, 5). Vidit namque quod alius misericorditer vocatur, alius justitia exigente repellitur: et quia alia parcendo, alia Dominus irascendo disponit, expavit quod [Col. 0151C] penetrare non potuit; et quem non solum investigabilem in quibusdam suis sententiis, sed etiam inflexibilem vidit, terribilem in consiliis esse memoravit.«

Et item alibi in Evangelio legitur de his qui vocati ad coenam venire noluerunt, quia qui invitati erant non fuerunt digni (Matth. XXII, 8), quoniam quidam verbo praedicationis vocantur, sed digni non sunt ut obaudientes veniant: quidam autem veniunt, sed digni non sunt ut in vocatione permaneant: quidam autem nec etiam digni sunt ut vocentur, sicut in praefata Evangelii homilia hic doctor egregius dixit. Sed et in trigesima quinta Evangelii homilia de vocatis et venire nolentibus dicit, quia »sicut illi peccatores fuerunt, qui vocati venire noluerunt: ita hi quoque peccatores sunt, qui invitantur et veniunt. [Col. 0151D] Sed peccatores superbi respuuntur, ut peccatores humiles eligantur. 88 De his etiam qui vocati veniunt, sed in vocatione non permanent, item scriptum est, quia ad tempus credunt, et in tempore tentationis recedunt. Quod Dominus in Evangelio de audientibus et non fructificantibus verbum manifeste demonstrat, loquens de semine quod cecidit secus viam, et super terram, et inter spinas (Luc. VIII). Nemo tamen eorum evadet judicium ultionis, quia nec esse poterit excusabilis. De his quippe, qui verbum praedicationis audire non fuerunt digni, Paulus dicit: Quicunque enim sine lege peccaverunt, sine lege peribunt (Rom. II, 12). Invisibilia enim Dei a creatura mundi per ea quae facta sunt intellecta conspiciuntur, [Col. 0152A] sempiterna quoque ejus virtus et divinitas: ita ut sint inexcusabiles (Rom. I, 20). De his autem qui audierunt, et non obaudierunt, iterum scriptum est: Vocavi et renuistis, despexistis omne consilium meum. Ego quoque in interitu vestro ridebo (Prov. I, 24, 25). Sed et de his, qui audientes verbum crediderunt, et in fide recta ac bonis operibus non permanserunt, in Evangelio dicitur: Nemo mittens manum suam in aratrum, et respiciens retro, aptus est regno Dei (Luc. IX, 62). Et de audientibus, credentibus, ac perseverantibus dicit, quia semen cecidit in terram bonam, et attulit fructum (Luc. VIII, 8). Et: Qui audit verba mea et servat ea, similis est viro qui aedificavit domum suam supra petram (Matth. VII, 24).« Et item: Qui habet verba mea et servat ea, ille est qui diligit me: qui autem [Col. 0152B] diligit me, diligetur a Patre meo, et ego diligam eum et manifestabo ei meipsum (Joan. XIV, 21). Et: Qui perseveraverit usque in finem, hic salvus erit (Matth. XXIV, 13).« Et item idem beatus Gregorius de electis et reprobis breviter in homilia octava dicit: »Nascituro Domino mundus describitur, quia ille apparebat in carne, qui electos suos ascriberet in aeternitate. Quo contra de reprobis per Prophetam dicitur: Deleantur de libro viventium, et cum justis non scribantur (Psal. LXVIII, 29).«

Sed si adhuc de beato Augustino quod nondum posuimus volunt audire, accipiant quid in praefato libro de Bono vel Dono perseverantiae, loquens de Tyriis et Sidoniis; in massa perditionis relictis dixerit (cap. 14): »Ex quo, inquit, apparet habere [Col. 0152C] quosdam in ipso ingenio divinum naturaliter munus intelligentiae, quo moveantur ad fidem, si congrua suis mentibus vel audiant verba, vel signa conspiciant: et tamen, si Dei altiore judicio a perditionis massa non sunt gratiae praedestinatione discreti, nec ipsa eis adhibentur vel dicta divina vel facta, per quae possint credere.« Et post paululum: »Sed nec illis profuit quod poterant credere, quia praedestinati non erant ab eo, cujus inscrutabilia sunt judicia et investigabiles viae: nec istis obfuisset quod non poterant credere, (quin de quibus dictum est per Prophetam: Excaecavit oculos eorum, et induravit cor illorum (Isa. VI; Joan. XII), si ita praedestinati essent, ut eos caecos Deus illuminaret, et induratis cor lapideum vellet auferre.« Unde post paululum sequitur [Col. 0152D] quod praemisimus, quorum alterum ad misericordiam, alterum ad judicium pertinet illius, cui dicit anima nostra: Misericordiam et judicium cantabo tibi, Domine (Psal. C, 1).

89 De hoc etiam quod in hoc capitulo circa finem posuimus, »Poenam autem illis,« videlicet in massa perditionis relictis, »quia justus est, praedestinavit aeternam,« audiant quid in saepe commemorato de Bono vel Dono perseverantiae libro dicat beatus Augustinus (cap. 12): »Quoniam quod scriptum est, inquit, Per unum hominem peccatum intravit in mundum, et per peccatum mors, et ita in omnes homines pertransiit (Rom. V, 12), aliter recte intelligi non potest: nec a morte perpetua, quae justissime est retributa [Col. 0153A] peccato, liberat quemquam pusillorum atque magnorum, nisi ille qui propter remittenda et originalia et propria nostra peccata mortuus est, sine ullo suo originali proprioque peccato. Sed quare illos potius quam illos? Iterum atque iterum dicimus, nec nos piget, O homo, tu quis es qui respondeas Deo (Rom. IX, 20)? Inscrutabilia sunt judicia ejus, et investigabiles viae ejus (id. XI, 33). Et hoc adjiciamus: Altiora te ne quaesieris, et fortiora te ne scrutatus fueris (Eccli. III, 22).« Sed si ista et illa non sufficiunt, quae de libro saepe commemorato contra Pelagium et Coelestium posuimus, adhuc ex eodem quae ipse vir sagacissimus ibidem prosecutus est, quae necdum posuimus apponemus (Hypomn. lib. VI): »Verum autem, inquiens, esse quod diximus, licet plene sit [Col. 0153B] disputatum, id est, perituris poenam esse praedestinatam, audi Petrum apostolum, cum futuros esse pseudoprophetas et magistros mendaces, et apostatas in Ecclesia dicit, sicut fuerunt in populo veteri (II Petr. II, 1): quibus judicium jam olim non cessat, et perditio eorum non dormitat. Item Judas apostolus: Subintroierunt, ait, quidam homines, qui olim praescripti sunt in hoc judicium impii, gratiam Domini nostri Jesu Christi transferentes in luxuriam, et solum Deum auctorem et Dominum Jesum Christum negantes (Jud. 4). Et Dominus in Evangelio peccatoribus: Ite in ignem aeternum, quem paravit Pater meus diabolo et angelis ejus; praedestinatis autem: Venite, benedicti Patris mei, percipite regnum paratum vobis ab origine mundi (Matth. XXV, 41, 34), id est [Col. 0153C] praedestinatum. Tenenda est igitur inconcussa hujus disputationis regula, qua divinis testimoniis claruit, peccatores in malis propriis, antequam essent in mundo, praescitos esse tantum non praedestinatos, poenam autem eis esse praedestinatam secundum quod praesciti sunt.« Et Prosper in absolutione objectionis decimae contra Vincentianos: »Hoc, inquit, praedestinavit, quin Deus, judicium suum, quo unicuique retributurus est prout gessit sive bonum, sive malum.«

Dicant obtrectatores nostri, quid discors, vel obvium, sive devium invenerint istis sanctorum Augustini, Gregorii, atque Prosperi dictis in capitulo a nobis excerpto. Et si non possunt dicere, manifestum est maluisse eos maledicere, quam verum dicere. Accipiant etiam concors et consonum [Col. 0153D] praecedentibus dictis beati Augustini exemplum, de saepe nominato libro qui titulatur de Bono vel Dono perseverantiae. Quo exemplo quidam abutentes ad suos sensus conantur inflectere, sed non possunt: quia et manifestissima veritas 90 in hoc eodem exemplo, et in praecedentibus ac subsequentibus ejusdem libri, fortissime molitionibus eorum renititur. Nam loquens contra obloquentes veritatis sinceritati, sicut in lectione ejusdem libri qui voluerit, facile cognoscere poterit, ita ad locum dicit (cap. 11): »Proinde, inquiens, sicut Apostolus ait, Non volentis, neque currentis, sed miserentis est Dei (Rom. IX, 16), qui et parvulis quibus vult etiam non volentibus, neque currentibus subvenit, quos mundi [Col. 0154A] ante constitutionem elegit in Christo, daturus eis gratiam gratis, hoc est nullis eorum vel fidei vel operum meritis praecedentibus; et majoribus etiam his, quos praevidit, si apud eos facta essent, suis miraculis credituros: quibus non vult subvenire, non subvenit: de quibus in sua praedestinatione occulte quidem, sed juste aliud judicavit;« Hoc enim exemplo suam confirmare obtrectatores nostri conantur sententiam, inflectentes hoc quod dixit, »de quibus in sua praedestinatione occulte quidem sed juste aliud judicavit,« quasi intelligi voluerit sanctus Augustinus, aliud judicavit, ad interitum praedestinavit: quod quam absurdum sit manifestissimis patet indiciis. Ait enim, »quibus non vult subvenire, non subvenit,« videlicet quia quibus [Col. 0154B] subvenit, praedestinatione, id est gratiae praeparatione subvenit. De his autem quibus non subvenit, aliud in sua praedestinatione occulte quidem se juste judicavit; et quid judicaverit in subsequentibus apertissime dicit: Non enim est, inquiens, iniquitas apud Deum: sed inscrutabilia sunt judicia ejus, et investigabiles viae ejus (Rom. IX, 33): universae autem viae Domini misericordia et veritas (Psal. XXIV, 10). »Investigabilis ergo est misericordia, quia cujus vult miseretur, nullis ejus praecedentibus meritis: et investigabilis veritas, quia quem vult obdurat, ejus quidem praecedentibus meritis, sed cum eo cujus miseretur plerumque communibus, sicut duorum geminorum, quorum unus assumitur, et unus relinquitur.« Ecce quid est illud aliud, quod in sua praedestinatione [Col. 0154C] Dominus judicavit.

Hinc denique sequuntur verba ipsius Augustini in libro de Bono perseverantiae: »Dispar est exitus, merita communia: in quibus tamen sic alter magna Dei bonitate liberatur, ut alter nulla ejus iniquitate damnetur. Nunquid enim iniquitas est apud Deum? Absit. Sed investigabiles sunt viae ejus. Itaque misericordiam ejus in his qui liberantur, et veritatem in his qui puniuntur, sine dubitatione credamus, neque inscrutabilia scrutari, aut investigabilia vestigare conemur. Ex ore quippe infantium et lactentium suam perficit laudem (Psal. VIII, 3), ut quod in his videmus, quorum liberationem bona eorum merita nulla praecedunt, et in his quorum damnationem utrisque communia originalia [Col. 0154D] sola praecedunt, hoc et in majoribus fieri nequaquam omnino cunctemur, id est, non putantes vel secundum sua merita gratiam cuiquam dari, vel nisi suis meritis quemque puniri, sive pares qui liberantur atque puniuntur, sive dispares habeat causas malas: 91 ut qui videtur stare videat ne cadat (I Cor. X, 12), et qui gloriatur non in se ipso, sed in Domino glorietur (I Cor. I, 31).« Et post aliquanta in eodem libro subsequitur dicens (cap. 17): »Ista igitur sua dona quibuscunque Deus donat, procul dubio se donaturum esse praescivit, et in sua praescientia praeparavit. Quos ergo praedestinavit, ipsos et vocavit vocatione illa, quam me saepe commemorare non piget, de qua dictum est, sine poenitentia sunt dona [Col. 0155A] et vocatio Dei (Rom. XI, 29). Namque in sua, quae falli mutarique non potest, praescientia opera sua futura disponere, id omnino non aliud quidquam est quam praedestinare.« Et post aliquanta: »Cum haec et alia multa quae piget repetere dixerimus, atque ostenderimus et initium fidei, et usque in finem perseverantiam, Dei dona esse, nec ulla futura sua dona, et quae danda essent, et quibus danda essent, Deum non praescire non potuisse, ac per hoc praedestinatos ab illo esse quos liberat et coronat.« Et aliquanto superius: »An forte nec ipsa dicunt, quin Dei dona, praedestinata? Ergo nec dantur a Deo, aut ea se daturum esse nescivit: quod si et dantur, et ea se daturum esse praescivit, profecto praedestinavit.« Et sanctus Hieronymus in sententia Ecclesiaste: [Col. 0155B] »Non est omne recens sub sole dicendum (Eccle. I, 10), quod ex praescientia et praedestinatione Dei jam facta sunt, quae futura sunt. Qui enim electi sunt in Christo ante constitutionem mundi, in prioribus saeculis jam fuerunt.« Et sanctus Augustinus in libro de Correptione et Gratia (cap. 9). »De illo dicit et propheta Isaias, Qui fecit quae futura sunt. Quicunque ergo in Dei providentissima dispositione praesciti, praedestinati, vocati, justificati, glorificati sunt, non dico etiam nondum renati, sed etiam nondum nati, jam filii Dei sunt, et omnino perire non possunt.« Et Prosper in absolutione objectionis Gallorum decimae quintae: »Dubium non est, inquit, sine ulla temporali differentia Deum et praescisse simul et praedestinasse [Col. 0155C] quae ipso erant auctore facienda, vel quae malis meritis justo erant judicio retribuenda: praescisse autem tantummodo, non etiam praedestinasse, quae non ex ipso erant causam operationis habitura. Potest itaque sine praedestinatione esse praescientia, praedestinatio autem sine praescientia esse non potest.« Et item in Recapitulatione quinta decima: »Quae enim ex Dei munere habemus, et quae praescita dicuntur, non possunt non esse praedestinata, et quae praedestinata appellantur, non possunt non esse praescita.« Et in absolutione objectionis decimae quintae contra Vincentianos: Nullam animam nequiter turpiterque victuram Deus ad hoc ut taliter viveret praeparavit, sed talem futuram non ignoravit, [Col. 0155D] et de tali juste se judicaturum esse praescivit. Atque ita ad praedestinationem ejus nihil aliud referri potest, nisi quod aut ad debitam justitiae retributionem, aut ad indebitam pertinet gratiae largitatem. Videant et non invideant reprehensores nostri, et damnatores capituli ex his sententiis a nobis excerpti, quam concorditer consonet sensus a nobis in hoc eodem capitulo ex verbis beati 92 Augustini et Prosperi, et aliorum doctorum excerptus, his sententiis ab eodem sancto viro Augustino contra se calumniantes propositis, et aliis per eos sancto Spiritu promulgante prolatis.

Addam etiam quaedam, quasi ex supererogatione, de epistola beati Augustini ad Xystum presbyterum (epist. 105), de qua nihil excipiendum foret, si aliorum [Col. 0156A] testimoniorum pluralitas id agere non exposceret: »Quod, inquit, personarum acceptorem Deum se credere existimant, quin auctores et disseminatores perversi dogmatis, si credant quod sine ullis praecedentibus meritis cujus vult Deus miseretur, et quos dignatur vocat, et quem vult religiosum facit, parum attendunt quod debita reddatur poena damnato, indebita gratia liberato. Agamus ergo gratias Salvatori, dum nobis non redditum cernimus quod in damnatione similium etiam nobis debitum fuisse cognoscimus. Si enim utrique liberarentur, lateret quid peccato per justitiam debeatur: si nemo, quid gratia largiretur. Misericordia et veritas occurrerunt sibi, ut nec misericordia impediat veritatem qua plectitur dignus, nec veritas misericordiam qua [Col. 0156B] liberatur indignus. Ergo cui vult miseretur, et quem vult obdurat. Quaerimus enim meritum obdurationis et invenimus: merito namque peccati universa massa damnata est, nec obdurat Deus impertiendo malitiam, sed non impertiendo misericordiam. Quibus enim non impertitur, nec digni sunt, nec merentur, ac potius ut non impertiatur hoc digni sunt, hoc merentur. Quaerimus autem meritum misericordiae, nec invenimus, quia nullum est, ne gratia evacuetur si non gratis donatur, sed meritis redditur. Quod est ergo meritum hominis ante gratiam, quo merito percipiat gratiam, cum omne bonum meritum nostrum non in nobis faciat nisi gratia: et cum Deus coronat merita nostra, nihil aliud coronet quam munera sua? Stipendium, inquit, peccati [Col. 0156C] mors, gratia autem Dei vita aeterna in Christo Jesu Domino nostro (Rom. VI, 23). Sed si vasa sunt irae, quae perfecta sunt ad perditionem quae illis debita redditur, sibi hoc imputent, quia ex ea massa facta sunt, quam propter unius peccatum in quo omnes peccaverunt, merito Deus justeque damnavit. Si autem vasa sunt misericordiae, quibus ex eadem massa factis supplicium debitum reddere noluit, non se inflent, sed ipsum glorificent qui eis misericordiam non debitam praestitit. Non itaque gratuitae misericordiae Dei pertinacissima adversentur insania. Sinant filium hominis in qualibet aetate quaerere et salvum facere quod perierat. Nec de inscrutabilibus judiciis ejus audeant judicare, cur in una eademque causa super alium veniat misericordia ejus, super [Col. 0156D] alium autem mancat ira ejus. Qui enim sunt isti qui respondeant Deo, quandoquidem ille Rebeccae habenti geminos ex uno concubitu Isaac patris nostri, cum illi nondum nati nihil egissent boni vel mali, ut secundum electionem propositum ejus maneret, electionem scilicet gratiae non debiti, electionem qua eligendos facit ipse, non invenit, 93 non ex operibus sed ex vocante dicit minori serviturum esse majorem (Gen. XXV, Rom. IX). Ergo cujus vult miseretur, et quem vult obdurat. Hoc facit apud quem non est iniquitas: miseretur itaque gratuito dono, obdurat autem justissimo merito. Agnoscant igitur vasa ex eadem massa in honorem facta quid eis misericordia divina largita sit.«

[Col. 0157A] Hinc etiam sanctus Augustinus in libro quinto contra Julianum ita dicit (cap. 3): »Denique et hic cum dixisset: Omnia cooperantur in bonum his qui secundum propositum vocati sunt, continuo subdidit, quoniam quos ante praescivit et praedestinavit conformes fieri imaginis Filii ejus, ut sit primogenitus in multis fratribus: quos autem praedestinavit illos et vocavit, et quos vocavit ipsos et justificavit; quos autem justificavit ipsos et glorificavit (Rom. VIII, 28-30). Hi sunt secundum propositum vocati: ipsi ergo electi, et hoc ante mundi constitutionem, ab eo qui vocat ea quae non sunt, tanquam sint, sed electi per electionem gratiae. Unde dicit idem doctor et de Israel: Reliquiae per electionem gratiae salvae factae sunt (Rom. XI, 3). Et ne forte ante constitutionem [Col. 0157B] mundi ex operibus praecognitis putarentur electi, secutus est et adjunxit: Si autem gratia, jam non ex operibus, alioquin gratia jam non est gratia (ibid., 6). Ex isto numero electorum et praedestinatorum, etiam qui pessimam duxerint vitam, per Dei benignitatem adducuntur ad poenitentiam, per cujus patientiam non sunt huic vitae in ipsa scelerum perpetratione subtracti, ut ostendatur et ipsis, et aliis cohaeredibus eorum, de quam profundo malo possit Dei gratia liberare. Ex his nemo perit quacunque aetate moriatur: absit enim, ut praedestinatus ad vitam sine sacramento mediatoris finire permittatur hanc vitam. Propter hos Dominus ait: Haec est autem voluntas ejus qui misit me Patris, ut omne quod dedit mihi non perdam ex eo (Joan. VI, 39). Caeteri autem mortales, [Col. 0157C] qui ex isto numero non sunt, et ex ea quidem massa, ex qua et isti, sed vasa irae facti sunt, ad utilitatem nascuntur istorum. Non enim quemquam eorum Deus temere ac fortuito creat, aut quid de illis boni operetur ignorat: cum et hoc ipsum bonum operetur, quod in eis humanam creat naturam, et ex eis ordinem saeculi praesentis exornat. Istorum neminem adducit ad poenitentiam salubrem et spiritalem, qua homo in Christo reconciliatur Deo, sive illis ampliorem patientiam, sive non imparem praebeat. Quamvis ergo omnes ex eadem massa perditionis et damnationis secundum duritiam cordis sui, et cor impoenitens, quantum ad ipsos pertinet, thesaurizant sibi iram in die irae, quo redditur unicuique secundum opera sua, Deus tamen alios inde per misericordem [Col. 0157D] bonitatem adducit ad poenitentiam, alios secundum justum judicium non adducit,« et caetera quae in eodem loco prosequitur. De quo capitulo contra decimam tertiam objectionem Gallorum sanctus Prosper catholice et sufficienter satis disseruit. Item sanctus Augustinus contra Julianum in libro tertio (cap. 17). »Quis autem Christianus ignoret, quod ille qui primum hominem fecit ex pulvere omnes fabricetur ex semine? sed ex semine 94 jam vitiato atque damnato: qui partim per veritatem remanent in supplicio, partim per misericordiam liberantur a malo.« Item in libro tertio: »Bonus est Deus, justus est Deus: potest aliquos sine bonis meritis liberare, quia bonus est non potest quemquam sine [Col. 0158A] malis meritis damnare, quia justus est.« Et in libro quinto (cap. 18): »Itaque isto malo, quin libidinis, cum bene utuntur conjugati fideles, a cujus reatu soluti sunt munere Salvatoris, profecto quicunque inde nascuntur, ejusdem munere Creatoris, non sicut nobis obicis in regnum diaboli praeparantur, sed ab illo potius eruendi, et in regnum Unigeniti transferendi.« Item in eodem libro: »Nam prorsus ea non perpeti cum hic vivitur, nullo modo, nulla ratione quisquam potest: nec tamen sive maximis, sive minimis urgeatur, fas est ut dicat ei qui se finxit, quamvis omnipotenti, justo et bono: Quare me sic fecisti? et de jugo gravi, quod est super filios primi Adam, nemo liberat nisi secundus Adam.« Et post paululum: »Licet ipsi hoc nesciant, donec [Col. 0158B] si ex illo sunt praedestinatorum numero, accipiant Spiritum qui ex Deo est, ut sciant quae a Deo donata sunt eis.« Et item in eodem libro: »Si hoc profundius esse perspicis, quam ut abs te valeat inveniri, utrumque utrique nostrum profundum sit, cur et in majoribus et in minoribus Deus velit alteri et nolit alteri subvenire: dum tamen certum et immobile teneamus, non esse iniquitatem apud Deum, qua quemquam sine malis meritis damnet, et esse bonitatem apud Deum, qua multos sine bonis meritis liberet, demonstrans in eis quos damnat quid omnibus debeatur, ut hinc discant quos liberat, quae sibi poena debita relaxetur, et quae indebita gratia condonetur.« Et item in libro quinto: »Aut certe, quia parum erat vitam quam nascendo sortitus est, [Col. 0158C] ideo addidit et misericordiam: ne remaneret naturaliter filius irae sicut caeteri, atque inter vasa irae, non inter vasa misericordiae fieret.« Et in libro sexto (cap. 1): »Quos quidem ab isto tanto malo potest gratia Dei per sanguinem Mediatoris eruere; sed unde potuerunt in tantum malum ruere, si divino judicio nulla origini debetur poena vitiatae?« Item in eodem libro (cap. 4): »In eis ergo, ut saepe diximus, irae vasis notas facit, secundum Apostolum, divitias gloriae suae in vasa misericordiae, ne glorientur tanquam de meritis vitae suae, cum cognoscant hoc sibi justissime reddi potuisse, quod vident reddi paribus consortibus mortis suae.« Et item in eodem libro (cap. 5): »Certe hic, ubi fati nulla est immobilitas, nulla fortunae temeritas, nulla personae dignitas, [Col. 0158D] quid restat nisi misericordiae veritatisque profunditas? ut sciamus et ex hoc incomprehensibile comprehendamus, juxta duos homines, unum per quem peccatum intravit in mundum, alterum qui tollit peccatum mundi, omnes filios concupiscentiae carnalis, undecunque nascantur, ad jugum grave filiorum Adam merito pertinere, et ex his omnes filios gratiae spiritalis, undecunque nascantur, ad jugum suave filiorum Dei sine merito pervenire?« Et item in eodem libro (cap. 8): »Cur 95 putamus ab ejus operibus abhorrere, quod ab origine vitiata damnabiles illo creante nascuntur, qui creator est omnium, et per Mediatorem regenerati a damnatione liberantur debita, sed gratuita [Col. 0159A] miseratione non debita: quos elegit ante constitutionem mundi per electionem gratiae, non ex operibus, vel praeteritis, vel praesentibus, vel futuris? alioquin gratia jam non est gratia.« Haec omnia exempla intueatur lector, si astipulentur capitulo a nobis excerpto, in quo scriptum est: Homo libero arbitrio male utens peccavit et cecidit, et factus est massa perditionis totius humani generis. Deus autem bonus et justus elegit ex eadem massa perditionis secundum praescientiam suam, quos per gratiam praedestinavit ad vitam, et vitam illis praedestinavit aeternam: caeteros autem, quos justitiae judicio in massa perditionis reliquit, perituros praescivit, sed non ut perisent praedestinavit: poenam autem illis, quia justus est, praedestinavit aeternam.



CAPUT XVII. De eo quod Gothescalcus exemplum libri beati Augustini, quem sui complices ejusdem esse auctoris denegant, ad suam confirmandam sententiam posuit, et de aliis sanctorum sententiis ad statum capituli a nobis excerpti propositis.
[Col. 0159B]

Denique Gothescalcus de libro Hypomnesticon Augustini inter caetera ad confirmandam sententiam suam, quia sint reprobi a Deo praedestinati ad poenam, hoc ponit exemplum dicens de Juda: »Si talis, inquit beatus Augustinus, factus esset, inculpabilis esset, et Dei opificio reputaretur, non Judae. Injuste etiam in eo praelata damnatio esset. Item Petrus, Quibus judicium jam olim non cessat, et perditio eorum non dormitat (II Petr. II, 3). Et Judas, Subintroierunt [Col. 0159C] quidam homines, qui olim praescripti sunt in hoc judicium impii (Jud. 4).« Cujus caecitas non tantum admiranda quantum demonstranda videtur: quia derelictis manifestissimis talibus tantisque exemplis, quae ex eodem libro posuimus, haec tantum tria exempla decurtavit, et ad sensum suum impudenter inflexit. Nam loquens in eodem libro beatus Augustinus de praedestinatione electorum, et relictione reproborum, ita dicit (Hypomn. lib. VI): »Diximus namque de damnabili humani generis massa Deum praescisse, misericordia non meritis, quos et electione gratiae praedestinavit ad vitam; caeteros vero, qui judicio justitiae ejus ab hac gratia efficiuntur expertes, praescisse tantum vitio proprio perituros, non ut perirent praedestinasse.« Et post [Col. 0159D] paululum: »His poenam praedestinatam esse rite fatemur. Quod ut probare valeamus, solum reor ad exemplum sufficere Judam. Hunc enim Deus cum praescisset in vitiis propriae voluntatis pessimum fore, id est electione discipulatus sui bene a Christo conferenda male usurum, 96 et avaritia ardentem pretio Judaeis Dominum traditurum, poenam ei praedestinavit ex merito.« Quod cum exemplis Scripturarum satissime confirmaret, ad hunc locum pervenit, quem Gothescalcus detruncatum usurpare non timuit. »Ubi ergo, inquiens beatus Augustinus, commemoratio operum ejus malorum a sancto fit Spiritu in psalmis, priusquam esset praescitus est non factus, quod talis adversus Filium Dei futurus [Col. 0160A] esset. Si enim talis factus esset, inculpabilis esset, et Dei opificio reputaretur, non Judae. Injuste etiam in eum praelata damnatio esset. Sed absit hoc a summe bono judice auctore omnium bonorum Deo, damnatore vero cunctorum malorum, qui malum Judam, ut praedixi, praescivit non fecit, et tamen in quibus praescivit, judicio justo tradens eum in reprobum sensum, ut impleret permisit; et ideo permisit, quia per Spiritum sanctum eum periturum ante praedixit.« Et post paululum: »Talis ergo periturorum omnium causa est, licet culpa sit a culpa dissimilis. Verum autem esse quod diximus, licet plene sit disputatum, id est perituris poenam esse praedestinatam, audi Petrum apostolum, cum futuros esse pseudoprophetas, et magistros mendaces, et apostatas in Ecclesia [Col. 0160B] dicit, sicut fuerunt in populo veteri: Quibus judicium, innuit, jam olim non cessat, et perditio eorum non dormitat (II Pet. II, 3). Item Judas apostolus: Subintroierunt, ait, quidam homines, qui olim praescripti sunt in hoc judicium impii, gratiam Domini nostri Jesu Christi transferentes in luxuriam, et solum Deum auctorem et Dominum Jesum Christum negantes (Jud. 4). Et Dominus in Evangelio peccatoribus: Ite in ignem aeternum, quem paravit Pater meus diabolo et angelis ejus: praedestinatis autem, Venite, benedicti Patris mei, percipite regnum paratum vobis ab origine mundi (Matth. XXV, 41, 34), id est praedestinatum.«

Hinc quoque nihil contra eumdem Gothescalcum loqui censuimus, cum satis apertissime sanctus Augustinus [Col. 0160C] pro se contra eum loquatur. Cujus sensui et verbis de regno sanctis praedestinato, et de poenis reprobis praeparatis, sanctus Joannes Constantinopolitanus, uno spiritu, uno animo, unoque ore concordat in libro de Reparatione lapsi, sicut supra posuimus: qui ex evangelica veritate demonstrat regni coelorum gloriam propter homines, gehennam quoque factam propter diabolum. Sed et de Juda in eodem libro idem sanctus Joannes ita dicit: »Propterea denique, inquiens, et Judam inimicus hinc rapuit, ne forte, quia sciebat quod esset reditus ad salutem, lapsum suum poenitentia reformaret. Ego enim, etiamsi mirum videtur esse quod dico, ne illud quidem Judae peccatum dixerim vires excedere poenitentiae potuisse.« Unde et sanctus Ambrosius, [Col. 0160D] cum exponeret versum Psalmi CXVIII: Posuerunt peccatores laqueum mihi, ait: »Ac ne mediocrem hunc laqueum putes, hic laqueus Judam apostolum strangulavit: cui miser cum esset illaqueatus, ut proderet Dominum, ubi advertit quantum sceleris esset admissum, laqueo 97 se ipse suspendit. Sed et ipse laqueus diaboli fuit, ut non ageret poenitentiam, sed laqueo se suffocaret. Deus enim etiam in ipsos pius est proditores, ut ad poenitentiam provocentur, atque a flagitioso proposito reflectantur, et resipiscant a diaboli laqueis, a quo capti tenentur ad ipsius voluntatem. Jam non aerumna est incidisse, sed crimen: qui non solum se dederunt capiendos, sed etiam ad voluntatem diaboli [Col. 0161A] tenentur astricti, cum possint dicere: Disrumpamus vincula eorum. Dedit enim tibi Scriptura divina, ut non solum caveas diaboli laqueum, sed etiam per poenitentiam ejus vincula disrumpas.«

Quantum namque Deus poenitentiam omnis peccatoris acceptet et diligat, qui non vult mortem peccatoris, sed ut convertatur et vivat, et in evangelicis, et in apostolicis, et in propheticis scripturis ipse demonstrat. Videns enim civitatem peccatricem flevit super illam dicens, Quia si cognovisses et tu (Luc. XIX, 42), subauditur, poenitentiae lacrymis fleres; quia gaudium est super uno peccatore poenitentiam agente (Luc. XV, 7), quae multoties praedicatur, ut, Poenitentiam agite, appropinquavit enim regnum coelorum (Matth. III, 1). Et in Evangelio Marci, Venit [Col. 0161B] Jesus in Galilaeam praedicans Evangelium regni Dei, et dicens: Quoniam impletum est tempus, et appropinquavit regnum Dei, poenitemini et credite Evangelio. (Marc. I, 14.) Et Joannes Baptista, Facite fructus dignos poenitentiae (Luc. III, 8). Et Petrus, Poenitemini et convertimini ut deleantur vestra peccata (Act. III, 19). Et item Scriptura, Misereris omnium, Domine, et nihil odisti eorum quae fecisti, dissimulans peccata hominum propter poenitentiam (Sap. XI, 24, 25). Quam qui agere fugit, non Dei praedestinatione perit, sed ipse in perditionem se ipsum dimergit, Domino attestante in Evangelio Lucae, Cum ei nuntiatum esset a quibusdam de Galilaeis, quorum sanguinem Pilatus miscuit cum sacrificiis eorum, quibus respondens dixit: Putatis quod hi Galilaei prae omnibus [Col. 0161C] Galilaeis peccatores fuerunt, quia talia passi sunt? Non, dico vobis; sed nisi poenitentiam habueritis, omnes similiter peribitis. Sicut et illi decem et octo supra quos cecidit turris in Siloe, et occidit eos, putatis quia et ipsi debitores fuerunt praeter omnes homines habitantes in Jerusalem? Non, dico vobis; sed si non poenitentiam egeritis, omnes similiter peribitis (Luc. XIII, 1-5). Unde Beda: Et isti Hierosolymitae quemadmodum et illi Galilaei, non soli fuerunt peccatores, sed in terrorem sunt reliquorum puniti: qui ruina turris oppressi praenuntiant omnes qui poenitere noluerunt perituros. Quales plangit Paulus dicens, Ut lugeam multos ex his qui ante peccaverunt, et non egerunt poenitentiam (II Cor. XII, 11); et de qualibus Dominus dicit, Vocavi, dicens poenitentiam agite, et renuistis: [Col. 0161D] extendi manum meam, et non fuit qui aspiceret. Despexistis omne consilium meum, et increpationes meas neglexistis (Prov. I, 24). Propterea praedestinatum tales puniet judicium de quo ibidem subsequitur, Ego quoque in interitu vestro ridebo, et subsannabo, cum vobis quod timebatis advenerit: cum irruerit repentina calamitas, et judicium vel damnatio quasi tempestas ingruerit; cum venerit super vos tribulatio 98 et angustia (Prov. I, 26, 27). Quales alloquitur Paulus, An divitias bonitatis Dei et patientiae contemnis? ignoras quoniam bonitas ejus ad poenitentiam te adducit? tu autem secundum duritiam tuam et cor impoenitens, thesaurizas tibi iram in die irae et revelationis justi judicii Dei, qui reddet unicuique secundum [Col. 0162A] opera sua: his quidem qui secundum patientiam boni operis, gloriam et honorem et incorruptionem quaerunt, vitam aeternam; his vero qui sunt ex contentione, et qui non acquiescunt veritati, credunt autem iniquitati, ira et indignatio, et angustia super omnem animam hominis operantis malum (Rom. II, 4-9). De quibus Psalmista, Statuerunt oculos suos declinare in terram, et ecce qui elongant se a te, Domine, peribunt (Psal. XVI, 11). Et: Perdidisti omnes qui fornicantur abs te (Psal. LXXII, 27). Quos invitat Dominus dicens: Audi, populus meus, et contestabor te; Israel, si audieris me. Non erit in te deus recens, neque adorabis deum alienum. Ego enim sum Dominus Deus tuus (Psal. LXXX, 9-11). Et de quibus iterum conqueritur dicens: Et non audivit populus meus vocem [Col. 0162B] meam, et Israel non intendit mihi. Ideo dimisi eos secundum desideria cordis eorum: ibunt in adinventionibus suis. Si populus meus audisset me, Israel si in viis meis ambulasset, pro nihilo forsitan inimicos eorum humiliassem, et super tribulantes eos misissem manum meam. Inimici Domini mentiti sunt ei, et erit tempus eorum in saecula (ibid., 12-16). Quos adhuc in singulari persona Evangelium Lucae hortatur dicens: Cum autem vadis cum adversario tuo ad principem in via, da operam liberari ab illo, ne forte tradat te apud judicem, et judex tradat te exactori, et exactor mittat in carcerem (Luc. XII, 58). Adversarius noster, inquit Beda, in via est sermo Dei contrarius nostris carnalibus desideriis in praesenti vita: a quo ipse liberatur qui praeceptis ejus humiliter subditur. [Col. 0162C] Alioquin adversarius judici, et judex tradet exactori: quia ex sermone Domini contempto reus peccator tenebitur in examine judicis; quem judex exactori tradet, quia hunc maligno spiritui ad ultionem trahere permittet, ut compulsam animam ipse ad poenam de corpore exigat, quae ei ad culpam sponte consensit. Exactor mittit in carcerem, quia per malignum spiritum in inferno retruditur, quousque dies judicii veniat, ex quo jam in inferni ignibus simul et ipse crucietur. Dico tibi, Non exies inde donec etiam novissimum minutum reddas, id est donec etiam minima peccata persolvas: quae quia semper solvere poenas patiendo, sed nunquam persolvere veniam consequendo poteris, neque enim ibi veniae locus erit, nunquam exies inde, ubi perpetuas operum [Col. 0162D] poenas lues, scilicet praedestinato judicio ex retributione justitiae.

Et quia plus sensu pertinacibus quam vivacibus, et potius curiosis quam studiosis cogimur respondere, dicamus illis quod sanctus Augustinus in libro de Praedestinatione sanctorum suis respondit derogatoribus: »Multa, inquit, diximus, et fortasse jam dudum potuimus persuadere quae volumus, et adhuc tam bonis ingeniis sic loquimur quasi obtunsis, quibus et quod nimium est, non est satis. Sed dent veniam: nova enim quaestio ad hoc nos compulit.« Unde 99 et explosor, imo quicunque fuerint de schola Gothescalci moderni Praedestinatiani, quia audierunt quae beatus Augustinus et sanctus Prosper scripserant [Col. 0163A] contra Gallos, accipiant quae idem beatus Augustinus scripserat contra Africanos Praedestinatianos in libro de Correptione et Gratia, de quo sanctus Prosper ad beatum Augustinum dicit, in epistola pro hujusmodi negotio ad illum directa: »Evenit, inquit, ex dispositione misericordiae Dei, ut cum quidam intra Africam similia movissent, videlicet sicut ipse praescripsit, his qui in Massiliensi urbe consistunt, librum de Correptione et Gratia plenum divinae auctoritatis emitteres. De quo, sicut et de aliis libris quos commemoravimus, convenientius est ad revincendos errores exempla ponere, per quos voluit ipse eosdem errores revincere, quam de illis, quos in libris istis studuit sicut est certum corrigere. Nos in praescripto capitulo, sicut supra [Col. 0163B] taxatum est, diximus: Deus bonus et justus elegit ex eadem massa perditionis secundum praescientiam suam quos per gratiam praedestinavit ad vitam, et vitam illis praedestinavit aeternam: caeteros autem, quos justo judicio in massa perditionis reliquit, perituros praescivit, sed non ut perirent praedestinavit, poenam autem illis quia justus est praedestinavit aeternam.« Et beatus Augustinus in memorato libro de Correptione et Gratia (cap. 7): »Qui vero, inquit, perseveraturi non sunt, ac sic a fide Christiana et conversatione lapsuri sunt, ut tales eos vitae hujus finis inveniat, procul dubio nec illo tempore quo bene pieque vivunt in praedestinatorum numero computandi sunt. Non enim sunt a massa illa perditionis praescientia Dei et praedestinatione discreti.« Et [Col. 0163C] item (cap. 9): »Nec nos moveat, quod filiis suis quibusdam Deus non dat istam perseverantiam. Absit enim ut ita esset, si de illis praedestinatis essent, et secundum propositum vocatis, qui vere sunt filii promissionis. Nam isti cum pie vivunt dicuntur filii Dei: sed quoniam victuri sunt impie, et in eadem impietate morituri, non eos dicit filios Dei praescientia Dei.« Attende quare non dixit hic, sicut dicunt Praedestinatiani, ad interitum praedestinatio Dei: sed dixit de electis loquens praedestinationem, de reprobis autem praescientiam. Et post pauca: »Qui vere filii sunt, praesciti et praedestinati sunt conformes imaginis filii ejus, et secundum propositum vocati sunt ut electi essent. Non enim perit filius promissionis, sed filius perditionis. Fuerunt ergo isti ex [Col. 0163D] multitudine vocatorum, ex electorum autem paucitate non fuerunt. Non igitur filiis suis praedestinatis Deus perseverantiam non dedit. Haberent enim eam, si in eo filiorum numero essent. Ipsi sunt praedestinati, illi praedestinati et secundum propositum vocati, quorum nullus perit.« Et item: »Et jam in illa praedestinatione filii sunt ejus.« Et post aliquanta: »Quos ante praescivit et praedestinavit conformes imaginis Filii ejus: quos autem praedestinavit, illos et vocavit: quos autem vocavit, illos et justificavit: quos autem justificavit, ipsos et glorificavit: illa 100 omnia jam facta sunt, praescivit, praedestinavit, vocavit, justificavit; quoniam et omnes jam praesciti ac praedestinati sunt, et multi jam vocati atque justificati. [Col. 0164A] Quod autem posuit in fine, illos et glorificavit, siquidem illa gloria est hic intelligenda, de qua idem dicit, Cum Christus apparuerit vita vestra, tunc et vos apparebitis cum ipso in gloria (Col. III, 4), nondum factum est. Quamvis et illa duo, id est vocavit et justificavit, non in omnibus facta sint, de quibus dicta sunt: adhuc enim usque in finem saeculi multi vocandi et justificandi sunt: et tamen verba praeteriti temporis posuit de rebus etiam futuris, tanquam jam fecerit Deus, quae jam ut fierent ex aeternitate disposuit. Ideo de illo dicit et propheta Isaias: Qui fecit quae futura sunt. Quicunque ergo in Dei providentissima dispositione praesciti, praedestinati, justificati, et glorificati sunt, non dico etiam nondum renati, sed etiam nondum nati, jam filii [Col. 0164B] Dei sunt, et omnino perire non possunt.« Et post aliquanta (cap. 10): »Si enim secundum propositum vocatus iste, procul dubio illi etiam quod corripitur Deus cooperatur in bonum. Utrum autem ista sit vocatio, quoniam qui corripit nescit, faciat ipse cum charitate quod scit esse faciendum. Scit enim tali corripiendo facturum Deum aut misericordiam aut judicium: misericordiam quidem, si a massa perditionis ille qui corripitur gratiae largitate discretus est, et non est inter vasa irae, quae perfecta sunt in perditionem, sed inter vasa misericordiae, quae praeparavit in gloriam.«

Unde et idem beatus Augustinus in libro de Praedestinatione gratiae dicit (cap. 5): »Ab illo ergo, qui aeternus et praescius, qui et justus et pius est, qui et exerit debitam severitatem, et exhibet indebitam [Col. 0164C] pietatem, et habet in creandis atque eligendis hominibus, sicut in luto figulus, potestatem, facta sunt alia quidem vasa in honorem, alia vero in contumeliam. Antequam faceret praescivit nos, et in ipsa nos praescientia cum nondum fecisset elegit. Sed a quo hoc fieri potuit, nisi ab eo qui vocat ea quae non sunt, tanquam ea quae sunt (Rom. IV, 17)? Apostolus enim dicit: Qui elegit nos ante mundi constitutionem (Eph. I, 4). Intra mundum facti sumus, et ante mundum electi sumus; atque ita uno eodemque, nec transeunte, nec futuro, sed continuo tempore, vel si quo alio modo dici potest, sed tamen potest, apud Deum est, et praescire, et facere, et eligere, et praescientia sua incommutabiliter permanente eligere faciendos, quos facturus fuerat eligendos.« Et item idem in eodem [Col. 0164D] libro (cap. 16): »Hanc itaque divinam electionem, non meritis reddi, sed sola voluntatis munificentia donari hominibus, Moyses cum jam tunc quamvis carnalem populum doceret ostendit. Sic enim in Deuteronomio dicit ad populum: Ecce domini Dei tui coelum, et coelum coeli, terra et omnia quae sunt in ea. Verumtamen patres vestros elegit Dominus diligere eos, qui elegit semen eorum post ipsos, vos prae omnibus gentibus (Deut. X, 14). Et adjecit: Circumcidimini ergo a duritia cordis vestri, et cervicem vestram ne induretis amplius (ibid., 16). Sed hanc in 101 eis mansisse duritiam cordis, sicut supra jam dixi, beatus Stephanus cum Iudaeos increpat ostendit. In Actibus enim apostolorum ipse sic dicit: [Col. 0165A] Dura cervice et incircumcisi corde et auribus, vos semper Spiritui sancto restitistis (Act. VII, 51). Unde dura cervix in eo populo, qui ex mundo electus est?« Et post aliquanta: »Cum illo, scilicet Apostolo, quando de talibus quaeritur admiremur, et manente sententia quod non sit iniquitas apud Deum, si quid illud modum nostri sensus excesserit, et intellectus nostri non dignatur angustias, in illa justitiae, misericordiae, praescientiaeque divinae plenitudine permanere inconcussa aequitate fateamur.« Et item aliquanto superius (cap. 13): »Elegit vasa quae faceret in honorem, et illos a ventura ira dono gratuitae vocationis absolvit, alios derelinquens ad aequalitatis judicium reservavit: nulli tamen agnoscendae veritatis abstulit facultatem. Et ita plenitudo divinae [Col. 0165B] praescientiae in alios manante justitia, in alios gratia profluente completa est.« Item beatus Augustinus in libro de Correptione et Gratia (cap. 12): »Ipse igitur eos facit perseverare in bono, qui facit bonos: qui autem cadunt et pereunt, in praedestinatorum numero non fuerunt.«

Audiat cum schola sua Gothescalcus princeps narratorum, et hujus iniquae fabulationis resuscitator, quid dicat sanctus Augustinus: »In praedestinatorum numero non fuerunt. Si vellet et debuisset, convenienter dicere potuisset, Qui autem cadunt et pereunt, ad interitum praedestinati fuerunt, et ideo ceciderunt et perierunt.« Et item sanctus Augustinus in praefato libro ad locum (cap. 13): »Haec de his loquor qui praedestinati sunt ad regnum Dei, [Col. 0165C] quorum ita certus est numerus, ut nec addatur eis quisquam, nec minuatur ex eis: non de his qui, cum annuntiasset et locutus esset, multiplicati sunt super numerum.« Et item in eodem libro: »Hi vero qui non pertinent ad hunc praedestinatorum numerum, quos Dei gratia, sive nondum habentes ullum liberum suae voluntatis arbitrium, sive cum arbitrio voluntatis, ideo vero libero quia per ipsam gratiam liberato, perducit ad regnum, hi ergo, qui non pertinent ad istum certissimum et electissimum numerum, pro meritis justissime judicantur.« Et item; »Si is qui corripitur ad praedestinatorum numerum pertinet, sit ei correptio salubre medicamentum: si autem non pertinet, sit ei correptio poenale tormentum.« Et item (cap. 15): »Nobis quidem tunc, id [Col. 0165D] est quando evangelizamus, incipit esse quisque filius pacis cum obedierit huic Evangelio, et ex fide justificatus pacem ad Deum habere coeperit: secundum praedestinationem autem Dei, jam filius pacis erat. Neque enim dictum est, super quem requieverit pax vestra, fiet filius pacis: sed Ubi fuerit, inquit, filius pacis, requiescet super illam domum pax vestra (Luc. X, 6).« Et item: »Proinde quantum ad nos pertinet, qui praedestinatos a non praedestinatis discernere non valemus.« Et hic attendendum, quare non dixit sanctus Augustinus, qui praedestinatos 102 ad vitam a praedestinatis ad interitum discernere non valemus. Et quod jam posuimus ex libro de Bono perseverantiae: »Deus donat perseverantiam [Col. 0166A] usque in finem. Haec Deus facturum se esse praescivit: ipsa est praedestinatio sanctorum, quos elegit in Christo ante constitutionem mundi, ut essent sancti et immaculati in conspectu ejus in charitate, praedestinans eos in adoptionem filiorum per Jesum Christum.« Et item: »Illud tamen fidelibus debet esse certissimum, hunc esse ex praedestinatis, illum non esse.«

Et Cassiodorus in Psalmum XIV: »Revera, inquit, ipsi restituta est haereditas, cui ante conditionem rerum fuerat in praedestinatione collata.« Et item: »Haereditas Christi est praedestinata multitudo sanctorum.« Et in Psalmo XLIX: »Memento quod per has allusiones praedestinatorum numerum significat, non de sola Synagoga Judaeorum, sed de [Col. 0166B] cunctis gentibus esse completum.« Et in Psalmo LXXVII: »Parasti in dulcedine tua pauperi, Deus, Parasti, significat praedestinatos, qui ab origine mundi ipso miserante praeparati sunt.« Et in Psalmo LXXXVIII: »Exaltetur dextera tua. Clarificetur numerus praedestinatorum, qui est ad dexteram collocandus.« Et in Psalmo XC: »Non enim possunt a latere Domini vel a dextris ejus cadere, qui jam in beatorum numero praedestinati esse noscuntur. Sed hoc de praesumptoribus bene dicitur, qui illud se consequi credunt quod minime promerentur.« Et in Psalmo XCI: »Dum plantatio dicitur, praedestinatio Domini significatur, quia nisi quis in ea plantatus fuerit, crementum felicissimum non habebit:« Et in Psalmo XCV: »Domus enim ista, id est universalis Ecclesia, [Col. 0166C] qua Christus inhabitat, vivis lapidibus semper exstruitur, quia quotidie de confitentibus aedificationis sumit augmentum, nec aedificari desinit, donec usque ad finem saeculi praedestinatorum numerus impleatur.« Et in Psalmo CIII: »Et cedri Libani quas plantasti, id est quae tua praedestinatione sunt in religionis amoenissimo paradiso constitutae.« Et item in eodem: »Omnis justus cum Dei Ecclesiam cupit augeri, peccatores optat sine dubitatione converti: maxime cum noverit desiderabilem adventum Domini usque ad praedestinatorum numerum posse suspendi.« Et in Psalmo CXVIII: »Non incongrue Ecclesiam catholicam, quae adhuc in isto mundo geritur, quatuor cardines mundi indicare noscuntur, quando adhuc imperfecta est, donec praedestinatorum [Col. 0166D] numerum competenter acquirat.« Et in Psalmo CXLIII: »Reputas eum, utique in ovibus tuis in numero praedestinatorum.« His sententiis sanctorum doctorum animadverti potest, quia non praedestinatione Dei quisquam perit, nec Judas periit, nec etiam ipse Antichristus maximus periet: sed infidelitate et perseveranti iniquitate pereunt quicunque pereunt; quia Deus neminem deserit antequam deseratur. Praescivit tamen Deus ante omnia saecula, sicut et Judam, omnes perituros quicunque pereunt, vel perituri sunt, juxta quod scriptum est, Sciebat enim 103 Jesus qui essent non credentes, et quis traditurus esset eum (Joan VI, 65).

Et quoniam sanctus Augustinus plura locutus est [Col. 0167A] de certo praedestinatorum numero, ne quisquam male sicut diabolus Scripturas interpretans, dicat quia certus est numerus praedestinatorum, et qui pereunt in praedestinatorum numero non fuerunt: et qui praedestinati ad vitam sunt, quidquid faciant, quamlibet negligentes vivant, perire non possunt, hoc enim et veteres Praedestinatiani dixerunt, audiant eumdem B. Augustinum contra suos obtrectatores in Hypomnesticon libro dicentem (lib. I): »Credere nos quippe vel praedicare suggillatis, quia cum lege Dei et prophetis, cum Evangelio Christi ejusque apostolis, praedestinationem dicimus, eo quod Deus quosdam hominum sic praedestinet ad vitam regni coelorum, ut si nolint orare et jejunare, aut in omni opere divino vigiles esse, eos omnino [Col. 0167B] perire non posse, nec prorsus debere sui esse sollicitos, quos Deus quia voluit semel jam eligendos praedestinavit ad vitam: quosdam vero sic praedestinet in poenam gehennae, ut etiamsi credere velint, si jejuniis et orationibus, omnique voluntati divinae se subjecerint, in eis Deum non delectari, vitam illis aeternam in toto dari non posse, sic electione praedestinatos esse ut pereant: Deum nos taliter operantem personarum esse dicere acceptorem. Non miramur vos de nobis, id est homines de hominibus falsa posse confingere: cum videamus vos sic a diabolo esse fascinatos, ut Scripturas sanctas et veridicas ad voluntatis vestrae intellectum mutare nitamini, fidem Christi apostolorum praedicatione fundatam evertere, falsum dogma vestrum anteponere veritati. [Col. 0167C] Hinc est utique, ut non possitis agnoscere veritatem. Imo hinc est, ut corrupti et abominabiles facti sitis in voluntatibus vestris.«

Et item ad locum: »Velut nobis calumniam objicitis, quod operari bona, et oportere esse in Dei proposito sollicitos prohibeamus. Quin potius qui se dono gratiae ad Dei misericordiam sentiunt pertinere, hortamur oportere incumbere orationibus, obsecrationibus, jejuniis, vigiliis, omnique operi voluntatis divinae. Praedestinatis enim dicitur apostolis, cum tamen generale sit quod illis dicitur a Christo, praedestinato secundum carnem ex semine David, praedestinante autem secundum potentiam Dei Patris cum Patre et Spiritu sancto, Vigilate et orate, ut non intretis in tentationem (Matth. XXVI, 41). Item, Vigilate [Col. 0167D] in omni tempore orantes, ut digni habeamini fugere ista omnia quae futura sunt, et stare ante filium hominis (Luc. XXI, 36). Item, Contendite intrare per angustam portam (Luc. XIII, 24). Item, Vos amici mei estis, si feceritis quae praecipio vobis (Joan. XV, 24). Et multa alia, quae longum est enarrare. Sed ut superius memoravi, qui eis dixit, Sine me nihil potestis facere, per ipsum quae jubentur facere possunt. Hujusmodi in Christo esse electos Dei ait Apostolus, In quo praedestinati secundum propositum ejus qui omnia operatur (Ephes. I, 11). Intellige dictum qui omnia operatur, et crede esse opus Dei opera eorum 104 qui ambulant secundum propositum Dei. Qui vero absque praedestinationis gratia [Col. 0168A] sunt, id est alieni a proposito Dei, et perdurant in operibus malis, si sic etiam ex hac vita migraverint, non eos dicimus, ut vos putatis, ita a Deo hominum opifice ordinatos ut perirent, tanquam ipse illis mores malae vitae creaverit, ipse ad omne opus mortis invitos praecipitaverit. Absit hoc a divino proposito. Non enim volens iniquitatem est Deus, nec mandavit cuiquam impie agere, nec alicui dedit laxamentum peccandi. Fecit enim ut essent omnia, et sanabiles nationes orbis terrarum. Invidia autem diaboli mors intravit in orbem terrarum. Imitantur ergo illum qui sunt ex parte illius. Nec dicimus, ut fingitis, et si credere velint, vel bonis operibus Dei vacare, Deum illis hoc nolle praestare, cum ejusmodi velle Dei sit donum. Si ergo ex Deo est quod volunt, [Col. 0168B] vult Deus perfectum fieri quod donavit. Si autem ex Deo non est, sed est et jactantia propriae voluntatis, qua se meritis Deum aestimant promereri, manifeste quod volunt capere non possunt, quia non volentis, inquit Apostolus, neque currentis, sed miserentis est Dei (Rom. IX, 16). Et quia non potest homo a se facere quidquam, nisi datum illi fuerit desuper, non hoc agit Deus summe bonus malitia, sed justitia: nec personarum acceptione, sed causarum secretarum discretione.«

Et item idem in libro de Bono perseverantiae (cap. 22): »Vos, inquit, etiam ipsam obediendi perseverantiam a patre luminum, a quo descendit omne datum optimum, et omne donum perfectum (Jac. I, 17), sperare debetis, et quotidianis orationibus [Col. 0168C] poscere, atque hoc faciendo confidere, non vos esse a praedestinatione populi ejus alienos, quia etiam hoc ut faciatis ipse largitur. Absit autem a vobis, ideo desperare de vobis, quoniam spem vestram in ipso habere jubemini, non in vobis. Maledictus enim omnis qui spem habet in homine (Jer. XVII, 5), et bonum est confidere in Domino, quam confidere in homine (Psal. CXVII, 8), quia beati omnes qui confidunt in eum. Hanc spem tenentes, servite Domino in timore, et exsultate ei cum tremore (Psal. II, 13, 11): quoniam de vita aeterna, quam filiis promissionis promisit non mendax Deus ante tempora aeterna, nemo potest esse securus, nisi cum consummata fuerit ista vita, quae tentatio est super terram. Sed faciat nos sperare in se usque in [Col. 0168D] hujus vitae finem, cui quotidie dicimus, Ne nos inferas in tentationem (Matth. VI, 13).« Et item post aliquanta (cap. 23): »Attendant ergo quomodo fallantur qui putant esse a nobis, non dari nobis, ut petamus, quaeramus, pulsemus: et hoc esse dicunt quod gratia praeceditur merito nostro, ut sequatur illa, cum accipimus petentes, et invenimus quaerentes, aperiturque pulsantibus. Nec volunt intelligere, etiam hoc divini esse muneris, ut oremus, hoc est, petamus, quaeramus, atque pulsemus: Accepimus enim spiritum adoptionis filiorum, in quo clamamus Abba, Pater (Rom. VIII, 15). Quod vidit et beatus Ambrosius. Ait enim (Comment. sup. Isa.): Et orare Deum gratiae spiritalis est; sicut scriptum [Col. 0169A] 105 est: Nemo dicit Dominus Jesus nisi in Spiritu sancto. Haec igitur quae poscit a Domino, et semper ex quo esse coepit poposcit Ecclesia, ita Deus vocatis suis daturum se esse praescivit, ut in ipsa praedestinatione jam dederit. Quod Apostolus sine ambiguitate declarat. Scribens quippe ad Timotheum, Collabora, inquit, Evangelio secundum virtutem Dei salvos nos facientis, et vocantis vocatione sua sancta, non secundum opera nostra, sed secundum suum propositum et gratiam quae data est nobis in Christo Jesu ante tempora aeterna, manifestata autem sunt nunc per adventum Salvatoris nostri Jesu Christi (II Tim. I, 8). Et item hinc idem in libro de Correptione et Gratia.



CAPUT XVIII. De certo numero Praedestinatorum.
[Col. 0169B]

»Certum vero esse numerum electorum, neque augendum, neque minuendum quamvis et Joannes Baptista significet, ubi dicit: Facite ergo dignum fructum poenitentiae, et nolite dicere apud vosmetipsos: Patrem habemus Abraham. Potens est enim Deus de lapidibus istis suscitare filios Abrahae (Matth. III, 8), ut ostendat sic esse istos amputandos si non fecerint fructum, ut non desit numerus qui promissus est Abrahae; tamen apertius in Apocalypsi dicitur: Tene quod habes, ne alius accipiat coronam tuam (Apoc. III). Si enim alius non est accepturus nisi iste perdiderit, certus est numerus electorum. Quod autem etiam perseveraturis sanctis sic ista dicuntur, quasi eos perseveraturos habeatur incertum, [Col. 0169C] non aliter haec audire debent quibus expedit non altum sapere sed timere. Quis enim ex multitudine fidelium, quandiu in hac mortalitate vivitur, in numero praedestinatorum se esse praesumat? Quia id occultari opus est in hoc loco, ubi sic cavenda est elatio, ut etiam per Satanae angelum, ne extolleretur, colaphizaretur tantus apostolus. Hinc apostolis dicebatur: Si manseritis in me, dicente illo qui eos utique sciebat esse mansuros; et per prophetam: Si volueritis et obaudieritis me, cum sciret ipse in quibus operaretur et velle; et similia multa dicuntur.« Haec sententia saepius revolvenda et firmiter retinenda est, contra eos qui dicunt: Quidquid facit praedestinatus ad vitam, ad regnum perveniet sempiternum; et quidquid etiam faciet praedestinatus [Col. 0169D] ad interitum, in mortem ibit aeternam. Quod dixerunt et aemuli sancti Augustini, sicut Prosper in objectionibus calumniatorum, quas orthodoxe dissolvit, manifeste demonstrat, et nos pro nostra mediocritate commemoravimus. Unde etiam in epistolis quas ad beatum Augustinum direxerant, iidem Prosper et Hilarius Arelatensis conquesti fuerant, ad quae haec beatus Augustinus rescripserat. Et item ad locum in eodem libro dicit: »Numerus ergo sanctorum per Dei gratiam Dei regno praedestinatus, donata sibi usque in finem 106 perseverantia, illuc integer perducetur, et illic integerrimus jam sine fine beatissimus servabitur, adhaerente sibi misericordia Salvatoris sui, sive cum convertuntur, [Col. 0170A] sive cum praeliantur, sive cum coronantur. Nam et tunc esse illis Dei misericordiam necessariam sancta Scriptura testatur, ubi sanctus de Domino Deo suo dicit animae suae: Qui coronat te in miseratione et misericordia (Psal. CII).« Sed et tunc pro bonorum operum meritis justo judicio etiam misericordia tribuetur. Quod vidit beatus Gregorius, primae et sanctae sedis Romanae ornatus praecipuus, dicens in libro primo Dialogorum (cap. 8): »Quae perennis, inquit, regni praedestinatio ita est ab omnipotente Deo disposita, ut ad hoc electi ex labore perveniant, quatenus postulando mereantur accipere quod eis omnipotens Deus ante saecula disposuit donare.« Unde et sicut in gestis Romanorum pontificum legitur, arcanis sacramentorum coelestium [Col. 0170B] augmentare curavit, Ut dies nostros in sua pace disponat, atque ab aeterna damnatione nos eripi, et in electorum suorum jubeat grege numerari, per Christum Dominum nostrum, praedestinatorum et electorum caput, Deus et Pater ejusdem Domini nostri Jesu Christi, ad quem sacri canones preces ad altare dicendas a sacerdotibus fundi jubent, per eumdem Filium suum Dominum nostrum, cui cum eo in unitate Spiritus sancti est gloria, virtus et imperium, per omnia saecula saeculorum. Amen.«



CAPUT XIX. Qualiter una Dei praedestinatio gemina fideliter possit dici, unde Gothescalcus cum sua synagoga peccantium, prave sentiendo atque interpretando, anxie ac perniciose laborat.

[Col. 0170C] Laborat nihilominus Gothescalci complexio ut sic geminam praedestinationem ostendat, quatenus sicut electi a Deo praedestinantur ad vitam, ita reprobi a Deo praedestinentur ad mortem. Cui nunc hoc modo sensibus et verbis catholicorum Patrum respondere censuimus. Beatus Gregorius in libro XX Moralium (cap. 23). »Dicitur, inquiens, Deus zelans, dicitur iratus, dicitur poenitens, dicitur misericors, dicitur praescius, dum nec zelus, nec ira, nec poenitentia, nec proprie misericordia, nec praescientia esse possit in Deo. Haec namque omnia ab humanis in illum qualitatibus tracta sunt. In illo enim nec praeterita, nec futura reperiri queunt, sed cuncta mutabilia immutabiliter durant, et quae in seipsis simul existere non possunt, illi simul omnia assistunt. Nam [Col. 0170D] dum circa nos quaedam prospera et adversa variantur, in eo quod nos mutantur, quasi ejus circa nos mutatum animum suspicamur. Ipse vero in se incommutabilis permanens aliter atque aliter in cogitatione sentitur hominum pro qualitate meritorum.« Qua de re, quantum ad proprietatem nominum, et divinam 107 spectat essentiam, sicut beati Gregorii verbis ostendimus, praescientiam in Deo, cui non est aliud esse et aliud scire, sed hoc est sapere quod esse, cuique nihil praeterit acciditque futurum, sed semper esse in illo est, apud quem non est transmutatio nec vicissitudinis obumbratio, cui veraciter dictum est: Tu autem semper idem ipse es (Psal. CI, 28): illum praescire, cui iterum dictum est Tu autem, [Col. 0171A] Domine, qui nosti omnia antequam fiant (Dan. XIII, 42), et de quo scriptum est: Qui fecit quae futura sunt, dicere non valemus. Verumtamen Scriptura sacra, quae excellentiam suam aliter nobis demonstrare non potest nisi condescendendo nobis talibus verbis congruat, quibus nos ad suam intelligentiam trahere et sublevare praevaleat, nobis propria usurpavit, ut sibi propria nos doceret, quatenus per impropria, quantum licet mortalibus, propria cognoscamus. Sicut item sanctus Gregorius in libro XXIX Moralium (cap. 1) dicit: »Dominus Deus noster Jesus Christus, in eo quod virtus et sapientia Dei est, de Patre ante tempora natus est, vel potius, quia nec coepit nasci nec desinit, dicamus verius semper natus. Non autem possumus dicere semper nascitur, ne imperfectus [Col. 0171B] videatur. At vero ut aeternus designari valeat et perfectus, et semper dicamus et natus, quatenus et natus ad perfectionem pertineat, et semper ad aeternitatem: ut quocunque modo illa essentia sine tempore temporali valeat designari sermone. Quamvis hoc ipso quod perfectum dicimus, multum ab illius veritatis expressione deviamus, quia quod factum non est, non potest dici perfectum. Et tamen infirmitatis nostrae verbis Dominus condescendens, ait: Estote perfecti sicut et Pater vester coelestis perfectus est (Marc. V, 5).« Hoc enim de radice traximus quod in ramis portamus, ut talibus ac taliter doceri indigeamus; quoniam corpus quod corrumpitur aggravat animam, et deprimit terrena inhabitatio sensum multa cogitantem (Sap. IX, 15), et quandiu sumus in hoc [Col. 0171C] corpore, peregrinamur a Domino, et ingemiscimus gravati, superindui cupientes habitationem quae de coelo est. Cum autem corruptivum hoc induerit incorruptionem, et mortale hoc induerit immortalitatem, quod nunc verbis sibi impropriis divina essentia, quasi in figura et aenigmate, ex parte nos docet, qui docet hominem scientiam, et a cujus facie est scientia et intellectus, quando venerit quod perfectum est, et evacuabitur quod ex parte est, et revelata facie gloriam Domini speculabimur in civitate lucida atque perspicua, quae est similis auro mundo, vitro mundo, et cujus lucerna est agnus, omnesque ejus filii erimus docti a Domino, in propriis propria doceri non indigebimus.

Verumtamen, salvo fidei intellectu, rectissime dicitur [Col. 0171D] praescientia et praedestinatio Dei, quae non ei ex tempore accidens, sed essentia est, cui semper esse est, et id scire quod esse est. Et sicut idem Deus sempiternus, idem semper aeternus et bonus est, ita praescientia et praedestinatio ejus coaeterna et bona, non accidens, sed essentia fuit illi semper et est. Unde Augustinus in sententia Evangelii 108 Joannis: Sicut audio judico (Joan. V, 30). Audit videlicet per unitatem substantiae et proprietatem scientiae. A quo est genitus, ab eo illi est intelligentia, ab illo utique est scientia, ab eo igitur audientia, quae nihil est aliud quam scientia. Et sicut idem Deus unus, et non ex accidenti, sed essentialiter bonus et justus est, ita et praedestinatio [Col. 0172A] ejus, quae sine praescientia esse non potest, una et bona et justa est, quae aut ad donum pertinet gratiae, aut ad retributionem justitiae, sicut sanctus Augustinus in libro de Bono perseverantiae dicit: »Sine poenitentia sunt dona et vocatio Dei. Namque in sua, quae falli mutarique non potest, praescientia opera sua futura disponere, id omnino nec aliud quidquam est praedestinare.« Et in libro de Praedestinatione sanctorum: »Praedestinatione quippe Deus ea praescivit quae fuerat ipse facturus; unde dictum est: Fecit quae futura sunt.« Quia, ut ipse in tertio libro de Trinitate dicit: »In illa summa essentia nec oritur nec moritur aliquid, nec incipit esse nec desinit.« Et in libro Hypomnesticon (lib. VI, sub initium): »Deus, cui praescientia non accidens est, sed essentia [Col. 0172B] fuit semper et est, quidquid antequam sit sic praescit, praedestinat, et propterea praedestinat, quia quale futurum sit praescit: sed non omne quod praescit praedestinat; mala enim tantum praescit, bona vero praescit et praedestinat. Quod ergo bonum est, praescientia praedestinat, id est, priusquam sit in re praeordinat, hoc cum ipso auctore esse coeperit, vocat, ordinat et disponit.«

Qua praescientia et praedestinatione Deus bonus et justus quaecunque fecit in tempore, et ipsa etiam tempora, qui fecit quae futura sunt, praescivit et praedestinavit sine tempore, quia ante omnia tempora hominem cum libero arbitrio se facturum. Praescivit autem, non praedestinavit, eumdem hominem per idem liberum arbitrium casurum, et massam perditionis [Col. 0172C] totius humani generis futurum. Praescivit etiam et praedestinavit sine tempore, quia ante omnia tempora, ex eadem massa quosdam per gratiam se ad eamdem aeternam vitam reparaturum, ad quam primum hominem consistere voluit, quem se ad imaginem et similitudinem suam ante omnia tempora praescivit et praedestinavit facturum: et eadem gratia praescivit et praedestinavit ante tempora saecularia, praescitis et praedestinatis suis eamdem aeternam vitam se donaturum. Praescivit autem, non praedestinavit, quosdam in eadem massa mortis permansuros, et ad secundam mortem, quae aeterna est, perventuros: praedestinavit vero eisdem, perseverante iniquitate ad aeternam mortem perventuris, poenam se merito redditurum. Quoniam sicut praescivit [Col. 0172D] et non praedestinavit ante omnia tempora hominem peccaturum, et per peccatum mortem incursurum: ita isdem, qui non est auctor mortis, sed damnator vitae et mortis, non est mors morientium, sed vita viventium, qui dixit: Non est Deus mortuorum, sed viventium (Matth. XXII, 32), praescivit non praedestinavit hominem ad mortem, quem ad aeternitatem consistere 109 voluit; in quo omnes consisterent si ipse persisteret, sicut in eo omnes peccaverunt, ipse peccavit, sicut scriptum est: In quo omnes peccaverunt (Rom. V, 12). Non praedestinavit hominem ad poenam, quem condidit cum honore ad gloriam: non, inquam, praedestinavit, sed praescivit hominem [Col. 0173A] ad poenam, ad quam per poenis digna opera pervenitur; quia et infidelitas poenale opus est, sicut et opus salutis est fides, dicente Domino: Hoc est autem opus ejus, ut credatis in eum quem misit ille (Joan. VI, 29); ut quicunque ad poenam vadit, originali vel actuali peccato in infidelitate permanens, aut non credendo, aut malis operibus, sicut Apostolus dicit, Deum negando, non praedestinatione Dei ad illam pervenit. Alioquin opificio illius reputaretur, ut deputatur ejus opificio quod praedestinati ad vitam perveniunt sempiternam. Sicut nec primus homo Dei praedestinatione peccavit, vel praedestinatione mortem incurrit, quia Deus non praedestinat nisi ea quae ipso auctore sunt facienda. Sic etiam et de praescientia Dei sentiendum est: [Col. 0173B] quia sicut non praescientia Dei, sed proprio vitio primus homo peccavit et cecidit, ita etiam nemo propaginis illius praescientia Dei in peccati massa cogitur permanere, vel ad poenam pervenire, quia non ideo primus homo peccavit quia Deus illum peccaturum praescivit, sed quia peccaturus erat homo primus, Deus praescivit. Similiter non reprobi permanent reprobi quia Deus hoc praescivit, sed quia illi permansuri erant reprobi, Deus praescivit, sed non praedestinavit: quia quod futurum est non praescire Deus non potest, sicut et quod Deus praescit non potest non esse futurum; veluti non aliud nec aliter est, nisi sicut Deus praescit: nec aliter vel aliud Deus praescit, nisi sicut et quod est pro certo futurum. Praescientia igitur Dei in malis sine praedestinatione [Col. 0173C] ejus in bonis autem cum praescientia et praedestinatio Dei est; et praedestinatio Dei semper in bono est, quae, sicut dictum est, aut ad donationem pertinet gratiae, aut ad retributionem justitiae, et praesciti ac praedestinati donatione gratiae ad vitam perveniunt, et vita illis donatur aeterna: praesciti autem tantum et non praedestinati, ad poenam perveniunt, et ex retributione justitiae poena illis praescita et praedestinata redditur sempiterna. Quocirca una est Dei praedestinatio quae semper in bono est; et est a Deo praedestinatio electorum ad vitam, non autem est a Deo praedestinatio reproborum ad mortem.

Verum, ut venerabilis Beda presbyter in Commento Evangelii Lucae dicit: »Nulla falsa doctrina [Col. 0173D] est, quae non aliqua vera intermisceat.« Et sanctus Cyrillus ad Eulogium presbyterum (sub initium epistolae): »Non omnia, inquit, quaecunque dicunt haeretici, fugere et refutare decet. Multa enim confitentur sicut et nos confitemur. Velut Ariani quando dicunt Patrem quia Creator est omnium et Dominus, nunquid propter hoc fugere consequens est hujusmodi confessiones? Sic et in Nestorio, 110 licet duas naturas dicat, diversitatem significans carnis et Verbi, altera enim Verbi natura, altera carnis est, sed tamen nequaquam unitatem confitetur nobiscum. Nos autem haec unientes in unum, unum Christum, unum Filium eumdem, unum Deum confitemur.« Et item ubi supra memorabilis Beda presbyter: [Col. 0174A] »In haereticis et malis catholicis non sacramenta communia, in quibus nobiscum sunt, et adversum nos non sunt, sed divisionem paci veritatique contrariam, qua adversum nos sunt, et Dominum non sequuntur nobiscum, detestari et prohibere debemus.«

Quoniam Gothescalcus et sui complices geminam praedestinationem dicunt, non per totum neque in toto hoc refutare debemus, sed sensum catholicae fidei contrarium in hoc dicto, quo praedestinationem Dei geminam astruunt, fidei catholicae filii abominari et anathematizare debemus. Dicunt enim, ut praemisimus, quia sicut electi a Deo praedestinantur ad vitam, ita reprobi a Deo praedestinantur ad mortem. Qui tam vitandi sunt Ecclesiae, ut si fieri [Col. 0174B] potest, sicut de leprosis haereticos significantibus legitur, longius remoti magno clamore Christum interpellent, et cum aliis turbis non comprimant, de quibus legitur, qui steterunt a longe (Luc. XVII, 12). Qui vero in sinu catholicae matris Ecclesiae positus, ita Dei praedestinationem voluerit dicere geminam, ut in effectu operum Dei, qui fecit quae futura sunt, hoc recto sensu intelligat; scilicet ut ad electos donum gratiae pertinere, et secundum superiorem sensum ad reprobos retributionem justitiae fateatur, ut dono gratiae electi sint praedestinati ad vitam, et illis vita sit praedestinata aeterna, reprobi autem non a Deo praedestinentur ad poenam, sed retributione justitiae illis poena praedestinetur aeterna, non discordat a vero, si hanc Dei praedestinationem [Col. 0174C] sic dicit geminam, sicut catholici doctores charitatem geminam dicunt, quae una est, et in praeceptis duobus, dilectione videlicet Dei et proximi, gemina dicitur. Sed non alia est charitas quae diligit proximum quam illa quae diligit Deum; quamvis sit aliud Deus, aliud proximus, tamen una charitate diligendus est Deus et proximus. Et sicut unus est Spiritus et duo data, ita una est Dei praedestinatio, quae aut ad donum pertinet gratiae, aut ad retributionem justitiae. Quia sicut beatus Gregorius in homilia 17 (sub medium) Ezechielis prophetae dicit: »Non alia cogitatione Deus justos adjuvat, atque alia injustos damnat, sed una eademque vi naturae singularis, sibi semper indissimilis, dissimilia disponit. Cur autem hoc de potentia Creatoris admiremur, qui virtutis [Col. 0174D] ejus vestigia et in creatura conspicimus? Natura quippe luti et cerae diversa est, solis vero radius non est diversus: et tamen cum diversus non sit, diversa sunt quae in luto operatur et cera: quia uno eodemque sui ignis calore lutum durat et ceram liquat. Sed fortasse hoc in natura luti vel cerae est, non in ipsa solis substantia, quae in naturis diversis diversa videtur 111 operari. Omnipotens autem Deus in semetipso habet sine immutatione mutabilia disponere, sine diversitate sui diversa agere, sine cogitationum vicissitudine dissimilia formare. Longe ergo dissimiliter operatur dissimilia nunquam sibi dissimilis Deus, qui et ubique est et ubique totus est.«

Et sicut Paulus dicit: Christi bonus odor sumus [Col. 0175A] Deo in omni loco, et in his qui salvi fiunt, et in his qui pereunt (II Cor. II, 15), uno eodemque bono odore quidam salvi fiunt, quidam autem pereunt. Qui salvi fiunt, gratiae dono salvantur et coronantur; qui pereunt, sua iniquitate pereunt, et ex retributione justitiae puniuntur. Et ut beatus Gregorius in tractatu Ezechielis prophetae, sed et in Moralibus Job dicit: »Panis vitam fortium roborat, parvulorum necat; et lenis sibilus equos mitigat, catulos instigat.« Et beatus Augustinus in septimo psalmo (sub finem) exponit dicens: »Sed quia non sagittas tantum, sed etiam vasa mortis dixit in arcu Dominum parasse, quaeri potest quae sint vasa mortis. An forte haeretici? Nam et ipsi ex eodem arcu, id est ex eisdem Scripturis, in animas pro charitate inflammandas, sed [Col. 0175B] veneno mortis perimendas insiliunt; quod non contingit nisi pro meritis. Propterea divinae Providentiae etiam ipsa dispositio tribuenda est, non quia ipsa peccatores facit, sed quia ipsa ordinat cum peccaverint. Malo enim voto per peccatum legentes, male coguntur intelligere, ut ipsa sit poena peccati. Quorum tamen morte filii catholicae Ecclesiae, tanquam quibusdam spinis, a somno excitantur, ut ad intelligentiam divinarum proficiant Scripturarum. Oportet enim et haereses esse, ut probati, inquit, manifesti fiant inter vos (I Cor. XI, 19), hoc est inter homines, cum manifesti sint Deo. An forte easdem sagittas et vasa mortis disposuit ad perniciem infidelium, et ardentes vel ardentibus operatus est ad exercitationem fidelium? Non enim falsum est quod Apostolus dicit: [Col. 0175C] Aliis sumus odor vitae in vitam, aliis odor mortis in mortem (II Cor. II, 16). Et ad haec quis idoneus? Non ergo mirum si iidem apostoli, et vasa mortis eis a quibus persecutionem passi sunt, et igneae sagittae sunt ad inflammanda corda credentium. Post hanc dispensationem justum veniet judicium, de quo ita dicit, ut intelligamus unicuique homini supplicium fieri, et ei iniquitatem in poenam converti. Nec putemus illam tranquillitatem et ineffabile lumen Dei de se proferre unde peccata puniantur; sed ipsa peccata sic ordinare, ut quae fuerunt delectamenta homini peccanti, sint instrumenta Domino punienti.« Et in psalmo XLIV: »Qui sequebantur bonum odorem. Diligebat amicum sponsi sui ipsa sponsa, quae dicit in Cantico canticorum: Post odorem unguentorum tuorum [Col. 0175D] curremus (Cant. I, 3). Illi autem alii, quanto magis eum videbant, quin Paulum, in gloria praedicationis Evangelii, et in vita inculpabili, tanto magis invidia torquebantur et occidebantur bono odore.« Et item sanctus Augustinus in libro de Praedestinatione gratiae (cap. 15): »Potest existere nihilominus fortasse, qui dicat 112 minus idoneam ad salutem viam, si nulla intrinsecus vocatione pulsatus tantum quispiam flagelletur. Unde Nabuchodonosor poenitentiam meruit fructuosam? nonne post innumeras impietates flagellatus poenituit, et regnum quod perdiderat rursus accepit? Pharao autem ipsis flagellis durior est effectus, et periit. Hic mihi rationem reddat, qui divinum consilium nimium alta sapienti [Col. 0176A] corde dijudicat, cur medicamentum unius medici confectum alii ad interitum, alii valuerit ad salutem, nisi quia Christi bonus odor aliis est odor vitae in vitam, aliis odor mortis in mortem (II Cor. II, 15). Quantum ad naturam ambo homines erant, quantum ad dignitatem ambo reges, quantum ad causam ambo captivum Dei populum possidentes, quantum ad poenam ambo flagellis clementer admoniti. Quid ergo fines eorum fecit esse diversos, nisi quod unus manum Dei sentiens, in recordationem propriae iniquitatis ingemuit, alter libero contra Dei misericordissimam veritatem pugnavit arbitrio? Hic quicunque respondet illi ut mutaretur adfuisse divinum, huic ut induraretur defuisse praesidium, et hoc contendit injustum, propter quod rerum ipsarum fines in Dei voluntate [Col. 0176B] constituens dixit Apostolus: Cui vult miseretur et quem vult indurat (Rom. IX, 18), dicente autem Domino: Sine me nihil potestis facere (Joan. XV, 5). intelligat ista omnia vel adjuvante Deo perfici, vel deserente permitti.«

Et Prosper in libro Epigrammatum, cap. 28, de duplici opere Dei: »Si omnes homines simul consideremus, quorum alii misericordia salvi fiunt, et alii veritate damnantur, universae viae Domini, id est misericordia et veritas, suo fine distinctae sunt. Si autem solos sanctos intueamur, non discernentur hae viae. Individua est enim ibi et a misericordia veritas et a veritate misericordia: quia beatitudo sanctorum, et de munere est gratiae, et de retributione justitiae.


[Col. 0176C] Omnibus in rebus geminum est opus Omnipotentis,
   Totum aut justitia est quod gerit, aut pietas.
Quae simul in terras descendunt lucis ab arce,
   Ne cuiquam parti desit utrumque bonum.
Et quoniam cuncti auxilio miserentis egemus,
   Praecedit semper gratia justitiam,
Damnantem elatos, salvantem justificatos,
   Quos Deus et donis auxerit et meritis.«

Et item idem in eodem libro cap. 16 de Justitia et Gratia: »Duae retributiones justitiae, cum aut bona pro bonis, aut mala redduntur pro malis. Tertia est retributio gratiae, cum per regenerationem remittuntur mala et retribuuntur bona. Atque ita manifestatur quod universae viae Domini misericordia et veritas. Illam autem impiorum retributionem, qua pro bonis mala restituunt, Deus nescit, qui nisi retribueret bona pro malis, non esset cui retribueret bona pro [Col. 0176D] bonis.


113Justitiae merces gemina est, cum vel bona rectis,
   Vel pravis digne cum mala restituit.
Salvatrix autem cunctorum gratia Christi,
   Non pensans meritum, diluit omne malum.
Credentesque omnes renovans, baptismate sacro,
   Dat bona quae propter det meliora bonis.«

Et item sanctus Augustinus in libro de Bono perseverantiae (cap. 6): »At enim voluntate sua quisque deserit Deum, ut merito deseratur a Deo, quis hoc negaverit? Sed ideo petimus ne inferamur in tentationem, ut hoc non fiat. Nihil enim fit, nisi quod aut ipse facit, aut fieri ipse permittit.« Hinc sanctus Hilarius in Commento Matthaei dicit (canone 26): »Secundum diluvii tempus, in ipso vitae nostrae cursu omnia agentibus ac facientibus magnus ille [Col. 0177A] dies aderit. Quin etiam in assumendis fidelibus futurum esse discrimen ostendit, cum duobus in agro positis assumitur unus, et alius relinquitur, et duabus molentibus improbetur altera, et altera eligatur, et ex duobus qui in lecto erunt, adhaereat unus et alius deseratur. Infidelium enim et fidelium discrimen in relinquendis aliis et aliis assumendis docet. Dei enim ira ingravescente, sancti, ut Propheta ait, in promptuariis recondentur, perfidi vero ad coelestis ignis materiem relinquentur. Duos igitur in agro, id est duos populos fidelium et infidelium in saeculo, tanquam in vitae hujus opere, dies Domini deprehendet. Separabuntur tamen, relicto alio et alio assumpto. De molentibus quoque par ratio est. Mola opus legis est. Sed quia pars Judaeorum, ut [Col. 0177B] per apostolos credidit, ita per Eliam est creditura, et justificanda per fidem est: ideo una per eamdem fidem boni operis apprehendetur, alia vero in infructuoso legis opere relinquetur, molens in cassum, non factura coelestis cibi panem. Duo autem sunt in lecto, eamdem passionis Dominicae requiem praedicantes, circa quam et haereticorum et catholicorum eadem atque una confessio est. Sed quia unitatem Patris et Filii, et communem eorum theoteiam, quam deitatem nuncupamus, catholicorum veritas praedicavit, et eamdem rursum plurimis contumeliis haereticorum falsitas impugnavit, idcirco ex duobus in lecto alius relinquetur, et alius assumetur: quia fidem confessionis utriusque in uno assumendo, et alio relinquendo, divini arbitrii judicium comprobabit.«

[Col. 0177C] Unde praemissis exemplis apertissime demonstratur, quia haec Dei praedestinatio ita recto sensu potest gemina dici, non quo ea ipsa praedestinatione sic praedestinentur reprobi ad interitum, sicut praedestinantur electi ad vitam: sed quia electis dat gratia quod non meretur malitia, relictis autem reddit aequitas quod meretur iniquitas. Sed et charitatem, quae una est, quia Deus charitas est, quae ut et omne datum optimum, et omne donum perfectum descendens a Patre luminum est, non solum geminam dicit beatus Gregorius, verum 114 et de eadem scribens: »Sicut ex una, inquit, radice multi arboris rami prodeunt, ita et ex una charitatem multae virtutes generantur. Et de sancto Spiritu, qui [Col. 0177D] unus est, et duo sunt ejusdem sancti Spiritus data, cum laus sapientiae describitur in libro qui nomine Sapientiae titulatur, postquam dictum est: Spiritus Domini replevit orbem terrarum (Sap. I, 7), adjunctum est: Est enim in illa, quin sapientia: Spiritus intellectus, spiritus unicus, multiplex, subtilis, mobilis, humanus, stabilis (Sap. VII, 22). Qui tamen unus esse non dubitatur. Et dicitur unicus quia indivisus, multiplex vero, quoniam in virtutum effectibus multiformis. Et in prophetia Isaiae, quam Dominus in Evangelio in seipso monstravit esse completam, dicitur: Spiritus sapientiae et intellectus, spiritus consilii et fortitudinis, scientiae et pietatis, et spiritus timoris Domini (Isa. XI, 2; Luc. IV, 21); quae ipsius [Col. 0178A] sancti Spiritus dona per impositionem manus episcopalis et consignationem sacri chrismatis in confirmatione fidelium coelitus largiendo sancta celebrat et frequentat Ecclesia.« Unde beatus Ambrosius in tertio libro de Sacramentis (cap. 1) dicit: »Sequitur spiritale signaculum, quod audistis hodie legi, quia post fontem superest ut perfectio fiat; quoniam ad invocationem sacerdotis Spiritus sanctus infunditur, spiritus sapientiae et intellectus, spiritus consilii atque virtutis, spiritus cognitionis atque pietatis, Spiritus sancti timoris. Septem quasi virtutes sunt et omnes quidem virtutes ad Spiritum pertinent: sed istae quasi cardinales, quasi principales istae sunt septem virtutes, quas accipis quando signaris. Nam, ut ait Apostolus sanctus, quia multiformis [Col. 0178B] est sapientia Domini nostri, et multiformis sapientia Dei (Ephes. III, 10), ita multiformis est Spiritus sanctus, qui habeat diversas variasque virtutes. Unde Deus virtutum dicitur, quod aptari potest Patri, et Filio, et Spiritu sancto.« Et sanctus Gregorius in libro Moralium XXXV (cap. 7): »Joannes septem Ecclesiis in Apocalypsi scripsit (Apoc. I, 4), per quas universalem Ecclesiam intelligi voluit. Quae nimirum universalis Ecclesia ut plena septiformis gratiae spiritu signaretur, Elisaeus super mortuum puerum septies oscitasse describitur. Super exstinctum quippe populum Dominus veniens quasi septies oscitat, quia ei dona Spiritus septiformis gratiae misericorditer aspirat. Et haeretici atque hi qui aeque extra Ecclesiam positi sunt, reatus sui absolutionem [Col. 0178C] non accipiunt, nisi gratiae septiformis spiritu universali paci, a qua excisi fuerant, aggregentur.« Sed et beatus Paulus dicit: Alii datur sermo sapientiae, alii sermo scientiae, et caetera usque dum dicit: Haec autem omnia operatur unus atque idem spiritus, dividens singulis prout vult (I Cor. XII, 8-11). Nam sicut fides opus est Dei juxta evangelicam veritatem quae dicit: Hoc est autem opus Dei, ut credatis in eum quem misit ille (Joan. VI, 29), ita et reliquae virtutes ad donorum charismata divina sunt opera, quae tunc ex Dei praedestinatione effectibus operum ostenduntur, cum largitate bonitatis divitiarum ejus, qui dives est in omnibus, pro sua misericordia et voluntate hominibus ad credentium utilitatem distribuuntur, sicut dicit Apostolus: Unicuique datur [Col. 0178D] 115 manifestatio spiritus ad utilitatem (I Cor. XII, 7). Hi enim omnes operis divini effectus ad donum gratiae pertinere noscuntur.



CAPUT XX. Qualiter intelligi debeat quod beatus Gregorius plurali numero praedestinationes posuit.

Beatus etiam Gregorius effectus praedestinationis Dei in libro Moralium XXVIII (cap. 18) plurali numero, dispositionum scilicet et praedestinationum, nominavit, dicens: »Ordinem, inquit, coeli nosse est supernarum dispositionum occultas praedestinationes videre: rationem vero ejus in terram ponere est, ante humana corda talium secretorum causas aperire.« Et paulo post multos effectus divini operis [Col. 0179A] computat, qui omnes aut ad donum pertinent gratiae, aut ad retributionem justitiae. Dicit enim: »Quis intelligat quae esse ratio secretorum potest, quod saepe vir justus a judicio, non solum non vindicatus, sed etiam punitus redeat?« quod ad donum pertinet gratiae, sicut scriptum est, sanctus sanctificetur adhuc (Apoc. XXII, 11). Veluti sancti Dei in conciliis et in synagogis flagellati, et ante reges et praesides ducti et condemnati fuerunt. Nam ut nos dono gratiae salvaret, propter nos homines et propter nostram salutem, et Jesus stetit ante praesidem, qui alapis et contumeliis affectus exiit a judicio injuste judicatus, et veniet in majestate sua et Patris ac sanctorum angelorum vivos et mortuos juste judicaturus. Sequitur in verbis sancti Gregorii: »Et iniquus [Col. 0179B] ejus adversarius non solum non punitus, sed etiam victor abscedat?« quod est ex retributione justitiae, ut qui nocet noceat adhuc, quatenus justus justificetur adhuc. Item sequitur: »Quis intelligat cur vivit alius insidians mortibus proximorum?« quod est ex retributione justitiae, ut qui in sordibus est sordescat adhuc. Item, »Et moritur alius, qui profuturus esset vitae multorum?« quod ad donum pertinet gratiae, sicut scriptum est: Raptus est ne malitia mutaret intellectum ejus (Sap. IV, 11). Unde Augustinus in libro de Praedestinatione sanctorum: »Dictum est hoc secundum pericula vitae hujus, non secundum, praescientiam Dei, ut tentationum subtraheretur incerto, non quod peccaturus esset, qui mansurus in tentatione non esset.« [Col. 0179C] Item: »Alius culmen potestatis assequitur, qui non nisi laedere studet.« Quod est ex justitiae retributione, sicut scriptum est: Transierunt in affectum cordis. Item: »Alius tantummodo laesos defendere concupiscit, et tamen ipse oppressus jacet,« quod ad donum pertinet gratiae, quia saepe quidam in subjectione cautius se custodiunt, et in praelatione delinquunt, ut in David operibus discimus, quem Dominus misericorditer temperat, ne forte qui in planis titubat in praecipitio pedem ponat, sicut idem sanctus Gregorius in Regula 116 pastorali demonstrat. Et sicut scriptum est: Sanctus sanctificetur adhuc (Apoc. XXII, 11), ut Tobias et caeteri in captivitate electi. Item: »Alius vacare appetit, et innumeris negotiis implicatur: alius negotiis implicari desiderat, [Col. 0179D] et coactus vacat.« Quae saepe ad donum pertinent gratiae, saepe ad retributionem justitiae, sicut idem sanctus Gregorius et in libris Moralibus, et in Regula pastorali demonstrat. Item: »Alius male inchoans usque ad vitae suae terminum ad pejora progreditur;« quod pertinet ad retributionem justitiae, sicut apertissima exinde exempla multoties in Scripturis invenimus. Et Paulus dicit in Epistola ad Romanos, de his qui cum Deum cognovissent, non sicut Deum glorificaverunt: Propterea tradidit eos Deus in reprobum sensum (Rom. I, 28), ut de Pharaone legitur. »Alius bene incipiens, per longitudinem temporum proficit ad augmentum meritorum;« quod ad donum gratiae non dubium est pertinere, [Col. 0180A] sicut scriptum est: Ascensus in corde suo disposuit in convalle lacrymarum (Psal. LXXXIII, 6), qui, ut Paulus dicit, renovatur de die in diem (II Cor. IV, 16). Et item psalmus: Adhuc multiplicabuntur in senecta uberi (Psal. XCI, 15); quoniam illi in senecta uberi multiplicantur, quorum vita cum differtur, semper ad melius fortitudo producitur, eisque per augmentum temporum crescunt etiam lucra meritorum. Item econtra, »alius male vivens diu reservatur ut corrigatur;« quod ad donum pertinet gratiae, sicut Paulus dicit: Fidelis sermo, Christus Jesus venit in hunc mundum peccatores salvos facere, quorum primus ego sum. Sed ideo misericordiam consecutus sum, qui prius fui blasphemus, et persecutor, et contumeliosus, ut in me primo ostenderet Christus [Col. 0180B] Jesus omnem patientiam, ad informationem eorum qui credituri sunt illi in vitam aeternam (I Tim. I, 15). »Alius vero bene quidem videtur vivere: sed in hac vita eousque durat, quo ad perversa prorumpat.« Quod occulto fit, sed non injusto, Dei, in quo non est iniquitas, judicio. De qualibus scriptum est: Ad tempus credunt, et in tempore tentationis recedunt (Luc. VIII, 13). Sicut Balaam post prophetiam et lacrymas, et Judas de apostolatu post signa miraculorum, quia cupiditatis ignem exstinguere noluit, ad perpetua tormenta pervenit; quod pertinet ad retributionem justitiae. Item: »Alius in errore infidelitatis natus, in errore deficit;« quod pertinet ad retributionem justitiae, quia quod in radice putruit, in ramo exaruit; de quibus scriptum est: Erraverunt [Col. 0180C] ab utero (Psal. LVII, 4), ut Esau adhuc in vulva est reprobatus. »Alius in catholicae fidei rectitudine genitus, in catholicae fidei rectitudine consummatur.« Quod ad donum pertinet gratiae, sicut Jeremias et Joannes de ventre vocati, et in utero sanctificati, et Isaac antequam conciperetur designatus, et Jacob vocatione electus. Econtra vero, »alius catholicae matris ventre editus juxta, vitae terminum erroris voragine devoratur,« quod pertinet ad retributionem justitiae, quia cum Deum cognovisset, ut Paulus dicit, non sicut Deum honorificavit (Rom. I, 21); et de diabolo, talium videlicet capite, scriptum est quia in veritate non stetit (Joan. VIII, 44), in qua sine dubio fuit, sed non in ea permansit, quoniam tumens de dono 117 gratiae Dei, de sublimi excellentia [Col. 0180D] ex retributione justitiae cecidit ad miseriae infima. »Alius autem vitam suam in catholica pietate consummat, qui ortus in perfidia cum lacte matris hauserat virus erroris; quod ad donum pertinet gratiae, sicut scriptum est: Gratia salvi facti estis, et hoc non ex vobis, donum enim Dei est (Ephes. II, 8). Alius celsitudinem bene vivendi appetere et volet et valet:« quod ad donum pertinet gratiae, sicut Paulus dicit: Datum nobis esse a Deo et velle et perficere pro bona voluntate (Philip. II, 13). »Alius nec volet nec valet, alius volet et non valet, alius valet et non volet;« quae pertinent ad retributionem justitiae, quoniam hoc, remoto etiam additamento iniquitatis nostrae, promeruit generalis massa perditionis; [Col. 0181A] de qua, ut Augustinus dicit, si nullus liberaretur, ut incomprehensibilis ita et irreprehensibilis esset Dei justitia.

Ad cognoscendos quippe istos judiciorum secretorum sinus nullus ascendit, quia scit in suo secreto consilio artifex et peritus cementarius, quo funem perpendiculi trahere, vel quo retrahere debeat: quem lapidem in maceria Jerusalem, quae aedificatur ut civitas, ab intus foras trahere, quem a foris intus retrahere, et ubi in opere suae constructionis ponere, quem a compositione debeat ipsius suae civitatis relinquere, quod fit unius ejusdemque praedestinationis aut dono gratiae, aut retributione justitiae. Unde sanctus Gregorius in Ezechielis prophetae homilia 13 dicit: »Vis illa divinitatis, quae in diversitatis [Col. 0181B] motum et mutabilitatem non ducitur, ea ipsa luce justitiae afflictos ac poenitentes vivificat, qua superbientes ac rigidos percutit.« Et homilia 17: »Omnipotens Deus, quia sibimetipsi dissimilis non est, ea virtute videt qua audit, ea virtute creat qua judicat creata. Ejus vero et videre simul omnia administrare est, et administrare conspicere: nec alia cogitatione justos adjuvat, atque alia injustos damnat, sed una eademque vi naturae singularis sibi semperque indissimilis dissimilia disponit.« De quo terribili in consiliis super filios hominum exclamat Paulus: O altitudo, inquit, sapientiae et scientiae Dei! quam incomprehensibilia sunt judicia ejus, et investigabiles viae ejus! (Rom. II, 13.) Qui si mutat tempus, non mutat consilium, quoniam consilium ejus in [Col. 0181C] aeternum manet, cogitationes cordis ejus in saeculum saeculi. Haec est praedestinatio Dei, qui praedestinat ea quae ab ipso sunt, vel quae erat ipse facturus, praedestinans, id est gratia praeparans electos, probos et justos ad regnum, ad vitam aeternam, id est ad gratiam quae est praedestinationis effectus: puniens relictos, reprobos, injustos, quod est justae retributionis effectus. Sicque, ut beatus Prosper istis ipsis verbis confitetur, et alii catholici doctores concordi sensu fatentur, et sacra Scriptura, atque catholica credit et docet Ecclesia, praedestinatio Dei semper in bono est, aut ad retributionem justitiae, aut ad donationem pertinens gratiae. Ideo has multiplices varietates atque effectus divinae praedestinationis [Col. 0181D] a 118 beato Gregorio computatos, qualiter aut ad donum gratiae, aut ad retributionem justitiae pertineant, ostendere procuravimus: quia quidam, sicut in praefatis libellis ostendimus, praedestinationes ex verbis sancti Gregorii plurali numero prosuerunt, ut hinc praedestinationem geminam perdocerent, qua sancti ad vitam, et sicut illi dicunt, reprobi praedestinantur ad mortem. Nunc ad reddendam rationem secundi capituli transeamus.



CAPUT XXI. Qualiter de secundo capitulo, a nobis contra Praedestinatianos excerpto de gratia et libero arbitrio, veteres Praedestinatiani senserunt, et de quorum verbis sumpsimus illa quae exinde posuimus et de praeposteratione illius, quae a quibusdam inordinate facta esse dignoscitur.
[Col. 0182A]

Secundum capitulum in synodo apud Carisiacum habita nos de gratia et libero arbitrio ex sanctorum Patrum dictis excerpsimus; de quo prisci dixerunt Praedestinatiani, quod liberum arbitrium in homine nihil sit, sed sive ad bonum sive ad malum, praedestinatio Dei in hominibus operetur, quoniam Deus tale in hominibus plasmet arbitrium, quale est daemonum, quod proprio motu nihil aliud possit velle nisi malum. Inde et Gothescalcus modernus Praedestinatianus in libello ad Rabanum archiepiscopum Moguntinum dicit ad locum: »De quo videlicet libero arbitrio quid Ecclesiae Christi tenendum sit atque [Col. 0182B] credendum, cum a caeteris catholicis Patribus evidenter sit Deo gratias disputatum, tum praecipue contra Pelagianos et Coelestianos a beato Augustino plenius et uberius diversis in opusculis, et maxime in Hypomnesticon esse cognoscitur inculcatum. Unde te potius ejusdem catholicissimi doctoris fructuosissimis assertionibus incomparabiliter inde quoque malueram niti, quam erroneis opinionibus Massiliensis Gennadii, qui plerisque praesumpsit in locis, tam fidei catholicae, quam beatorum etiam Patrum invictissimis auctoritatibus, infelicis Cassiani perniciosum nimis dogma sequens reniti.« Contra quae nos in praefata synodo scripsimus: »Libertatem arbitrii in primo homine perdidimus, quam per Christum Dominum nostrum recepimus, et habemus liberum [Col. 0182C] arbitrium ad bonum praeventum et adjutum gratia, et habemus liberum arbitrium ad malum desertum gratia. Liberum autem habemus arbitrium, quia gratia liberatum, et gratia de corrupto sanatum.« Cui capitulo, cum aliis tribus de quibus ratio agitur, in conventu episcoporum domnus subscripsit Prudentius. Postea autem in epistola ad Wenilonem suum archiepiscopum de ordinando Aenea Parisiorum episcopo directa, quatuor ponens capitula, ita de hoc primo dicit: »Liberum 119 arbitrium, in Adam merito inobedientiae amissum, ita nobis per Dominum nostrum Jesum Christum redditum atque liberatum confiteatur, interim in spe, postmodum autem in re, sicut dicit Apostolus: Spe enim salvi facti sumus (Rom. VIII, 24), ut tamen semper ad [Col. 0182D] omne opus bonum Dei omnipotentis gratia indigeamus, sive cogitandum, sive inchoandum, operandum, ac perseveranter consummandum, et sine ipsa nihil boni nos posse ullatenus aut cogitare, aut velle, aut operari sciamus.« Unde miramur, cum in praefata synodo capitulis superius memoratis subscripserit, et canonicas sanctiones, atque decreta apostolicae sedis pontificum, sufficienter cognita de synodali subscriptione atque professione habeat, tam inconsulte, et inconsuete, sine probabili collatione, contra regularum instituta, hujusmodi scriptum pro ordinationis consensu coepiscopi sui ad archiepiscopum et coepiscopos suos transmiserit, vel quia in capitulis saepe memoratis secundum obtinet locum [Col. 0183A] de gratia et libero arbitrio, cur in hac sua epistola illud capitulum in capite posuit. Convenientius quippe anteponitur illud capitulum, in quo de praedestinatione Dei loquitur, quae ante omnia saecula exstat et tempora, illi capitulo in quo dicitur de libero arbitrio, quod homo in saeculo et in tempore non penitus vel in totum perdidit, sed infirmavit. Denique in volumine nobis a vestra dominatione ad respondendum commisso invenimus in sexto capitulo quae sequuntur: »Item de gratia per quam salvantur credentes, et sine qua rationalis creatura nunquam beate vixit, et de libero arbitrio, per peccatum in primo homine infirmato, sed per gratiam Domini Jesu fidelibus ejus redintegrato et sanato, id ipsum constantissime et fide plena fatemur, quod sanctissimi [Col. 0183B] Patres auctoritate sacrarum Scripturarum nobis tenendum reliquerunt, quod Africana, quod Arausicana Synodus professa est, quod beatissimi Pontifices apostolicae sedis catholica fide tenuerunt, sed et de natura et gratia in aliam partem nullo modo declinare praesumentes.«

De hoc etiam compilatore istorum capitulorum miramur, cur post omnia capitula de quibus rediviva quaestio ventilatur, novissime posuerit de gratia et libero arbitrio, cum tertio et quarto convenientius praeponi valeat, sicut potest quilibet sanum sapiens ex consequentia rationis discernere. Sed non est mirum, quoniam captiosus quisque, dum vult improvidis et incautis laqueos ostendere, confusione multiplici eamdem studet decipulam paleis vel quibuscunque [Col. 0183C] valet permiscendo quisquiliis occultare, sicut et in praescripto capitulo de Flori verbis atque sententiis studuit agere. Quapropter necesse est nobis integritatem capituli a nobis excerpti iterum ponere, et verba catholicorum de quibus illud excerpsimus demonstrare. Hic enim ejusdem est textus secundi capituli: »Libertatem arbitrii in primo homine perdidimus, quam per Christum Dominum nostrum recepimus, 120 et habemus liberum arbitrium ad bonum praeventum et adjutum gratia; et habemus liberum arbitrium ad malum desertum gratia. Liberum autem habemus arbitrium, quia gratia liberatum, et gratia de corrupto sanatum.« Unde Augustinus, in libro de Bono perseverantiae (cap. 7), quia libertas arbitrii in primo homine fuerat ita dicit: [Col. 0183D] »Fuerat, inquiens, in homine antequam caderet: quae tamen libertas voluntatis in illius primae conditionis praestantia quantum valuerit, apparuit in angelis.« Quam in illo scilicet primo homine amisimus, sicut idem doctor in libro de Correptione et Gratia (cap. 12) dicit: »Nunc vero, inquiens, posteaquam facta est illa magna peccati merito amissa libertas, etiam majoribus donis adjuvanda remansit infirmitas.« Et aliquanto superius (cap. 11): »Haec autem tanto major est, ut parum sit homini per illam reparare perditam libertatem.« Subsecuti sumus, quam per Christum Dominum nostrum recepimus. Illam arbitrii libertatem, quam per Christum recepimus, illam, inquam, et non aliam, in homine primo [Col. 0184A] perdidimus: qui sive ad peccandum, sive ad non peccandum, arbitrium liberum habuit, et non per aliud offensam contraxit, nisi per quod ne delinqueret suadenti resistere potuit. Qui ergo per posse bonum vincere potuit velle malum, per malum velle perdidit bonum posse. Unde post casum primi parentis arbitrium hominis, priusquam a dominatione diaboli per Dei gratiam liberetur, in illo profundo jacet, in quod se sua libertate dimersit: sicque in malis omnibus arbitrii justitiae liberi, servi autem peccati, voluntas intelligenda est sine gratia. Accedente autem gratia, idem arbitrium liberum, quod sua libertate erat pravum, spiritu Dei agente fit rectum. Sicque in bonis omnibus est libera voluntas intelligenda de gratia, quam arbitrii libertatem per [Col. 0184B] Christum recepimus, qui cum Patre dedit nobis pignus spiritus, et ubi est spiritus Domini, ibi libertas, et ut scriptum est: Si vos Filius liberaverit, tunc vere liberi eritis (Joan. VIII, 36); qua libertate Christus nos liberavit. Hinc sanctus Augustinus in libro de Correptione et Gratia (cap. 12) dicit: »Unde autem non glorietur omnis caro (id est omnis homo) coram ipso, nisi de meritis suis? quae quidem potuit habere, sed perdidit, et per quod habere potuit, per hoc perdidit, hoc est, per liberum arbitrium, propter quod non restat liberandis nisi gratia liberantis.« Et item in libro Hypomnesticon (lib. III, sub initium): »Vitiato libero arbitrio, totus homo est vitiatus, per quod absque adjutorio gratiae, ut Deo placeat, nec valet incipere, nec perficere sufficit.« [Col. 0184C] Et aliquanto superius: »Ideo liberum arbitrium dictum est, quod in sua positum sit potestate, habens agendi quod velit potestatem, quod est vitalis et rationalis animae motus. Sed hujusmodi, ut ante jam dixi, fuit in homine protoplasto, cum ante peccatum maneret illaesus. Non enim per aliud contraxit offensam, nisi per id quo potuit ne delinqueret resistere suadenti. Per velle ergo malum, recte perdidit posse bonum, qui per posse bonum 121 potuit vincere velle malum. Quem juste Deus jam delicto captivum voluntati depravatae dimisit, ut haec eidem esset poena in non faciendo quod vellet, quae semper si Deo fuisset obediens sufficere potuisset ad omne opus bonum quod voluisset.« Et item: »Credit enim catholica Ecclesia, quod salus hominis ex [Col. 0184D] Deo sit Christus, cujus vulnere liberum nostrum curatur et reformatur arbitrium vulneratum.« Et item in eodem: »Cum autem acceperit spiritum Domini, erit in eo libertas, ad Domini capessenda praecepta, quia ubi spiritus Domini, ibi libertas.«

Deinde subjunximus: Et habemus liberum arbitrium ad bonum praeventum et adjutum gratia, et habemus liberum arbitrium ad malum desertum gratia. Et Augustinus in libro de Praedestinatione sanctorum: »Est ergo, inquiens, in malorum potestate peccare: ut autem peccando hoc vel hoc illa malitia faciant, non est in eorum potestate, sed Dei dividentis tenebras et ordinantis eas.« Et item Augustinus in libro Hypomnesticon (libro III post medium). [Col. 0185A] »Est igitur liberum arbitrium, quod quisquis esse negaverit catholicus non est; et quisquis sic esse dixerit, quod sine Deo bonum opus, id est quod ad ejus sanctum propositum pertinet, nec incipere nec perficere possit, catholicus est.« Et item (ibid., sub initium): »Vitiato libero arbitrio totus homo est vitiatus: per quod absque adjutorio gratiae Dei, ut Deo placeat, nec valet incipere, nec perficere sufficit. Praevenitur autem medicina, id est Christi gratia, ut sanetur et reparetur in eodem vitiata, atque praeparetur voluntas, qua semper indigens in adjutorium, illuminante gratia Salvatoris, possit tam Deum cognoscere, quam secundum ejus vivere voluntatem.« Et item: »Non ergo homo voluntate sua, adhuc in vitio liberi arbitrii claudicante, praevenit Deum ut [Col. 0185B] cognoscat et quaerat eum, gratiam tanquam meritis accepturus; sed praecedit etiam, ut diximus, misericordissima gratia sua Deus homines ignorantes, et necdum se quaerentes voluntate liberi arbitrii, ut eos se scire et quaerere faciat, sicut dicit Joannes apostolus in Epistola sua: Scimus quoniam Filius Dei venit, et dedit nobis sensum, ut cognoscamus verum Deum, et simus in vero Filio ejus: hic est verus et vita aeterna (I Joan. V, 20).« Audiat etiam quisque lector, sive benevolus, sive malevolus, quid de libero arbitrio praevento et adjuto gratia, et de eodem libero arbitrio deserto gratia, sentiat idem doctor catholicus. »Esse fatemur, inquiens (libro III, sub initium), liberum arbitrium omnibus hominibus, habens quidem judicium rationis, non per quod sit idoneum quae ad [Col. 0185C] Deum pertinent sine Deo aut inchoare vel certe peragere; sed tantum in operibus vitae praesentis, tam bonis quam etiam malis. Bonis dico, quae de bonis naturae oriuntur, id est, velle laborare in agro, velle manducare et bibere, velle habere amicum,« et caetera quae ibi prosequitur, quae omnia non sine gubernaculo divino subsistunt: imo ex ipso, et per ipsum sunt, vel esse coeperunt. Malis vero dico, ut est velle idolum 122 colere, velle homicidium perpetrare, et reliqua quae prosequitur in eodem Hypomnesticon libro.

Quod autem in conclusione subjunximus dicentes: Liberum autem habemus arbitrium, quia gratia liberatum, et gratia de corrupto sanatum, sanctus Augustinus in libro de Correptione et Gratia (cap. 13) [Col. 0185D] prosequitur, dicens: »Hi vero qui non pertinent ad hunc praedestinatorum numerum, quos Dei gratia, sive nondum habentes ullum liberum suae voluntatis arbitrium, sive cum arbitrio voluntatis, ideo vero libero, quia per ipsam gratiam liberato, perducit ad regnum; hi ergo, qui non pertinent ad istum certissimum et fidelissimum numerum, pro meritis justissime judicantur. Aut enim jacent sub peccato quod originaliter generatione traxerunt, et cum illo haereditario debito hinc exeunt, quod non est regeneratione dimissum, aut per liberum arbitrium alia insuper addiderunt: arbitrium, inquam, liberum, sed non liberatum, liberum justitiae, peccati autem servum, quo volvuntur per diversas noxiasque [Col. 0186A] cupiditates, alii magis, alii minus, sed omnes mali, et pro ipsa diversitate diversis suppliciis judicandi.« De sensu autem et contextu totius Capituli, idem beatus Augustinus in libro de Perfectione justitiae hominis ita dicit: »Verum est autem quod ait, quin obtrectator suus; quod Deus tam bonus quam justus, talem hominem fecerit, qui peccati malo carere sufficeret, sed si voluisset. Quis enim eum nescit sanum et inculpabilem factum, et libero arbitrio atque ad juste vivendum potestate libera constitutum? Sed nunc de illo agitur, quem semivivum latrones in via reliquerunt; qui gravibus saucius confossusque vulneribus, non ita potest ad justitiae culmen ascendere, sicut potuit inde descendere, qui etiam si jam in stabulo est, curatur. Non igitur Deus [Col. 0186B] impossibilia jubet, sed jubendo admonet, et facere quod possis, et petere quod non possis.«

Et in epistola (46) ad Valentinum: »Primo enim Dominus Jesus, sicut scriptum est in Evangelio Joannis apostoli: Non venit ut judicaret mundum, sed ut salvetur mundus per ipsum (Joan. III, 17). Postea vero, sicut scribit apostolus Paulus: Judicabit Deus hunc mundum (Rom. III, 6), et venturus est, sicut tota Ecclesia in symbolo confitetur, judicare vivos et mortuos. Si ergo non est Dei gratia, quomodo salvat mundum? et si non est liberum arbitrium, quomodo judicat mundum? Proinde librum vel epistolam meam, quam secum ad vos supradicti attulerunt, secundum hanc fidem intelligite, ut neque negetis Dei gratiam, neque liberum [Col. 0186C] arbitrium sic defendatis, ut a Dei gratia separetis, tanquam sine illa vel cogitare aliquid, vel agere secundum Deum ulla ratione possimus, quod omnino non possumus;« et post aliquanta: »Credite divinis eloquiis, quia et liberum est nominis arbitrium, et gratia Dei, sine cujus adjutorio liberum arbitrium nec converti potest ad Deum, nec proficere in Deum, et quod pie creditis, ut etiam sapienter intelligatis orate. Et ad hoc ipsum enim, id est, ut sapienter 123 intelligamus, est utique liberum arbitrium. Nisi enim libero arbitrio intelligeremus atque saperemus, non nobis praeciperetur dicente Scriptura: Intelligite ergo qui insipientes estis in populo, et stulti aliquando sapite (Psal. XCIX, 8). Eo ipso quippe, quo praeceptum atque imperatum est, ut intelligamus [Col. 0186D] atque sapiamus, obedientiam nostram requirit, quae nulla potest esse sine. libero arbitrio. Sed si posset hoc ipsum sine adjutorio Dei gratiae fieri, per liberum arbitrium ut intelligeremus atque saperemus, non diceretur Deo: Da mihi intellectum ut discam mandata tua (Psal. CXVIII, 73); nec in Evangelio scriptum esset: Tunc aperuit illis sensum ut intelligerent Scripturas (Luc. XXIV, 45); nec Jacobus apostolus diceret: Si quis autem vestrum indiget sapientia, postulet a Deo, qui dat omnibus affluenter, et non improperat, et dabitur ei (Jac. I, 5).« Et iterum in altera epistola (epist. 47) ad eumdem Valentinum: »Quantum potuimus, egimus cum istis et vestris et nostris fratribus, ut in fide sana catholica perseverent, [Col. 0187A] quae neque liberum arbitrium negat, sive in vitam malam, sive in bonam, neque tantum ei tribuit, ut sine Dei gratia valeat aliquid, sive ut ex malo convertatur in bonum, sive ut in bonum perseveranter proficiat, sive ut ad bonum sempiternum perveniat ubi jam non timeat ne deficiat.« Et post pauca: »In his verbis sanctae Scripturae considerate, fratres, quia si non esset liberum arbitrium, non diceretur: Rectos cursus fac pedibus tuis, et vias tuas dirige, ne declines ad dexteram, neque ad sinistram (Prov. IV, 27). Et tamen sine Dei gratia si posset hoc fieri, non postea diceretur: Ipse autem rectos faciet cursus tuos, et itinera tua in pace producet.« Et post aliquanta: »Ideo vobis dixi ne declinetis in dexteram, neque in sinistram, hoc est nec [Col. 0187B] sic defendatis liberum arbitrium, ut ei bona opera sine Dei gratia tribuatis; nec sic defendatis gratiam, ut quasi de illa securi mala opera diligatis, quod ipsa gratia Dei avertat a vobis.«

Et item ad eumdem Valentinum in libro de Gratia et libero arbitrio (cap. 4): »Itaque ut hoc verbum, quod non ab omnibus capitur, ab aliquibus capiatur, et Dei donum est liberum arbitrium.« Et item (cap. 5): »Rogamus ne in vacuum gratiam Dei suscipiatis (II Cor. VI, 1). Ut quid enim eos rogat, si gratiam sic susceperunt ut propriam perderent voluntatem? Tamen ne ipsa voluntas sine gratia Dei putetur boni aliquid posse, continuo cum dixisset: Gratia ejus in me vacua non fuit, sed plus omnibus illis laboravi, subjunxit atque ait: Non autem ego, sed gratia Dei [Col. 0187C] mecum (I Cor. XV, 10); id est non solus, sed gratia Dei mecum; ac per hoc nec gratia Dei sola, nec ipse solus, sed gratia Dei cum illo.« Et item (cap. 6): »His talibus testimoniis divinis probatur gratia Dei non secundum merita nostra dari, quandoquidem non solum nullis bonis, verum etiam multis meritis malis praecedentibus videmus datam, et quotidie dari videmus; sed plane cum data fuerit, incipiunt esse etiam merita nostra bona, per illam tamen. Nam si se ipsa subtraxerit, cadit homo, non erectus sed praecipitatus libero arbitrio.« Et item in eodem 124 libro (cap. 14): »Haec dixi, ut apostolicis verbis liberum arbitrium vestrum a malo deterrerem, et exhortarer ad bonum. Nec tamen ideo debetis in homine, hoc est in vobis ipsis, sed in Domino [Col. 0187D] gloriari.« Et item: »Liberum quidem hominis arbitrium pulsatur ubi dicitur: Hodie si vocem ejus audieritis, nolite obdurare corda vestra (Psal. XCIV, 8). Sed nisi posset Deus etiam duritiam cordis auferre, non diceret per prophetam: Auferam ab eis cor lapideum, et dabo eis cor carneum (Ezech. II, 19; XXXVI, 26).« Et item (cap. 15): »Semper est autem in nobis voluntas libera, sed non semper est bona. Aut enim a justitia libera est, quando servit peccato, et tunc est mala; aut a peccato libera est, quando servit justitiae, et tunc est bona. Gratia vero Dei semper est bona, et per hanc fit, ut sit homo voluntatis bonae, qui prius fuit voluntatis malae. Tunc enim utile est velle cum possumus, et tunc utile est [Col. 0188A] posse cum volumus. Nam quid prodest, si quod non possumus volumus, aut quod possumus nolumus?« Et item (cap. 17): »Ut ergo velimus sine nobis operatur, cum autem volumus, et sic volumus ut faciamus, nobiscum cooperatur; tamen sine illo vel operante ut velimus, vel cooperante cum volumus, ad bonae pietatis opera nihil valemus.«

Et item in libro Hypomnesticon (libro III, versus finem) ita dicit: »Et gratia inquiens et liberum arbitrium peragit sine dubio iter fidei. Liberum arbitrium dum Dei Christianus facit praecepta, sed non, ut supra dixi, sine gratia dirigente vel gubernante. Propter quod dicit in Psalmis: Dirige in conspectu tuo viam meam (Psal. V, 9), et, a Domino gressus hominis diriguntur (Psal. XXXVI, 23). Itaque nec [Col. 0188B] gratia sine libero arbitrio facit hominem habere beatam vitam, nec liberum arbitrium sine gratia. Tamen parvulos sine usu liberi arbitrii facit gratia habere beatam vitam; eos autem qui jam rationis capaces sunt, praevenit atque docet, ut bonum velint et possint.« Et item: »Nemo sit segnis et remissus ad serviendum Deo, nec sic de gratia confidat, tanquam de libero arbitrio ejus, quod per mortem Filii sui reparavit, et sibi praeparavit, opera non requirat.« Et item: »Opera liberi arbitrii bona, quae ut fiant praeparantur per gratiae praeventum, nullis liberi arbitrii meritis, et ipsa faciente, gubernante, et perficiente, ut abundent in libero arbitrio, non damnamus, quia ex his vel hujusmodi homines Dei justificati sunt, justificantur, justificabuntur in Christo. [Col. 0188C] Damnamus vero auctoritate divina opera liberi arbitrii quae gratiae praeponuntur, et ex his tanquam meritis in Christo justificari extolluntur. Quis enim prior dedit ei, et retribuet illi?« Et item: »Ausculta et intellige, si tamen aures habeas audiendi, et cor non sit induratum intelligendi. Propter liberum arbitrium, quo bona et mala operantur homines, dictum est unicuique reddi secundum opera sua. Habet enim homo malum meritum, cum vitio suo jam baptizatus declinat a bono, et facit malum, id est, cum relinquit Deum et diligit saeculum, sicut fecisse Demam (II Tim. IV, 9) et Hermogenem (II Tim. I, 15), testatur Apostolus; vel cum etiam in toto 125 spem habens in variis simulacris, Deum verum agnoscere non vult, quem cognoscendi in hoc [Col. 0188D] saeculo habet potestatem; si velit summus Deus, tam per indebitam gratiam qua justificat, impium salvare, quam etiam cum se avertit judicio justo traditum in reprobum sensum futuro gehennae supplicio reservare, ut reddat ei secundum opera sua. Habet nihilominus et bonum meritum, cum in omnibus gratiae Dei bona in se operanti non resistit, sed cooperator existit.« Et item: »Sed ais mihi quia oculis haeretico dolore turbatis, intendere lumen veritatis non potes, et nullum est prorsus meritum propriae voluntatis. Si discernas inter voluntatem et gratiam est. Audi ergo breviter: Propriae voluntatis tunc est meritum bonum, quando gratiae donum praecedit uniuscujusque voluntatem, et operatur [Col. 0189A] ut meritum faciat homo per propriam voluntatem.«

Et Gregorius in libro Moralium XVI, cap. 10: »Si quis salvari, inquiens, sic munditia manuum suarum creditur, ut suis viribus innocens fiat, procul dubio erratur: quia si superna gratia nocentem non praevenit, nunquam profecto inveniet quem remuneret innocentem. Unde veridici Moysis voce dicitur: Nullusque apud te per se innocens est (Exod. XXXIV). Superna ergo pietas prius agit aliquid in nobis sine nobis, ut subsequente quoque nostro libero arbitrio bonum quod jam appetimus agat nobiscum; quod tamen per impensam gratiam in extremo judicio ita remuneret in nobis, ac si solis processisset ex nobis. Quia enim divina nos bonitas ut innocentes faciat [Col. 0189B] praevenit, Paulus ait: Gratia Dei sum id quod sum (I Cor. XV, 10). Et quia eamdem gratiam nostrum liberum arbitrium sequitur, adjungit: Et gratia ejus in me vacua non fuit, sed abundantius illis omnibus laboravi. Qui dum se de se nihil esse conspiceret, ait, non autem ego, et tamen quia se esse aliquid cum gratia invenit, adjunxit sed gratia Dei mecum. Munditia itaque manuum suarum innocens salvabitur, quia qui hic praevenitur dono ut innocens fiat, cum ad judicium ducitur ex merito remuneratur.« Et in libro XXXIII: »Nemo quippe, ut divina illum gratia subsequatur, prius aliquid contulit Deo. Nam si nos Deum bene operando praevenimus, ubi est quod propheta ait: Misericordia ejus praeveniet me (Psal. LVIII, 11)? Si quid nos bonae operationis [Col. 0189C] dedimus, ut ejus gratiam mereremur, ubi est quod Paulus apostolus dicit: Gratia salvi facti estis per fidem, et hoc non ex vobis, sed Dei donum est, non ex operibus (Ephes. II, 8)? Si nostra dilectio Deum praevenit, ubi est quod Joannes apostolus dicit: Non quia nos dilexerimus Deum, sed quoniam ipse prior dilexit nos (I Joan. IV, 10)? Ubi est quod per Osee Dominus dicit: Diligam eos spontanee (Osee XIV, 5)? Si sine ejus munere nostra virtute Deum sequimur, ubi est quod per Evangelium Veritas protestatur, dicens: Sine me nihil potestis facere (Joan. XV, 5)? Ubi est quod ait: Nemo potest venire ad me nisi Pater, qui misit me, traxerit eum (Joan. VI, 44)? Ubi quod iterum dicit: Non vos me elegistis, sed ego elegi vos (Joan. XV, 18)? Si saltem dona bonorum [Col. 0189D] 126 operum virtute nostra bene cogitando praevenimus, ubi est quod rursum per Paulum tam salubriter dicitur, ut omnis de se humanae mentis fiducia ab ipsa cordis radice succidatur, cum ait: Non quia sufficientes simus cogitare aliquid a nobis quasi ex nobis, sed sufficientia nostra ex Deo est (II Cor. III, 5)? Nemo ergo Deum meritis praevenit, ut tenere eum quasi debitorem possit.« Et paulo post: »Idcirco enim nequaquam coelestis patria praemia aeterna percipiunt, quin reprobi, quia ea nunc, dum promereri poterant, ex libero arbitrio contempserunt. Quod videlicet liberum arbitrium in bono formatur electis, cum eorum mens a terrenis desideriis gratia aspirante suspenditur. Bonum quippe quod [Col. 0190A] agimus et Dei est, et nostrum: Dei per praevenientem gratiam, nostrum per obsequentem liberam voluntatem. Si enim Dei non est, unde ei gratias in aeternum agimus? Rursum si nostrum non est, unde nobis retribui praemia speramus? Quia ergo non immerito gratias agimus, scimus quod ejus munere praevenimur; et rursum quia non immerito retributionem quaerimus, scimus quod subsequente libero arbitrio bona elegimus quae ageremus.« Et in homilia Evangelii 37: »Non vos me elegistis, sed ego elegi vos, et posui vos ut eatis et fructum afferatis (Joan. XV, 16). Posui, ad gratiam plantavi, ut eatis volendo, fructum afferatis operando. Eatis enim volendo dixit, quia velle aliquid facere jam mente ire est. Qualem vero fructum afferre debeant subditur, [Col. 0190B] et fructus vester maneat. Ibi ergo, id est post mortem, illa retributio inchoat, ubi ista terminatur.« Et in homilia 9 (in principio) Ezechielis prophetae: »Et ingressus est in me Spiritus, postquam locutus est mihi, et statuit me supra pedes meos (Ezech. II, 2). Ecce divina vox jacenti prophetae jussit ut surgeret: sed surgere omnino non posset, nisi in hunc omnipotentis Dei spiritus intrasset: quia ex omnipotentis Dei gratia ad bona opera conari quidem possumus, sed haec implere non possumus si ipse non adjuvat qui jubet. Sic Paulus cum discipulos admoneret, dicens: Cum metu et tremore vestram ipsorum salutem operamini (Philipp. II, 12, 13), illico quis in eis haec ipsa bona operaretur adjunxit, dicens: Deus est enim qui operatur in vobis [Col. 0190C] et velle et perficere pro bona voluntate. Hinc est quod ipsa Veritas discipulis dicit: Sine me nihil potestis facere (Joan. XV, 5). Sed in his considerandum est quia si bona nostra sic omnipotentis Dei dona sunt, ut in eis aliquid nostrum non sit, cur nos quasi pro meritis aeternam retributionem quaerimus? si autem ita nostra sunt, ut dona Dei omnipotentis non sint, cur ex eis omnipotenti Deo gratias agimus? Sed sciendum est quia mala nostra solummodo nostra sunt, bona autem nostra et omnipotentis Dei sunt et nostra: quia ipse aspirando nos praevenit ut velimus, qui adjuvando subsequitur ne inaniter velimus, sed possimus implere quae volumus. Praeveniente ergo gratia, et bona voluntate subsequente, hoc quod omnipotentis Dei donum est, fit meritum [Col. 0190D] nostrum. Quod bene Paulus brevi sententia explicat, 127 dicens: Plus illis omnibus laboravit (I Cor. XV, 10). Qui ne videretur suae virtuti tribuisse quod fecerat, adjunxit: Non autem ego, sed gratia Dei mecum. Quia enim coelesti dono praeventus est, quasi alienum se a bono suo opere agnovit, dicens: Non autem ego. Sed quia praeveniens gratia liberum in eo arbitrium fecerat in bono, quo libero arbitrio eamdem gratiam est subsecutus in opere, adjunxit: sed gratia Dei mecum; ac si diceret: In bono opere laboravi, non ego, sed et ego. In eo enim quod solo Domini dono praeventus sum, non ego; in eo autem quod donum voluntate subsecutus, et ego. His igitur breviter contra Pelagium et Coelestium [Col. 0191A] dictis, ad exponendi ordinem redeamus.«

Et Prosper in epistola ad Rufinum de Gratia et de libero Arbitrio: »Quis ambigat, inquit, tunc liberum arbitrium cohortationi vocantis obedire, cum in illo gratia Dei affectum credendi obediendique generaverit?« Et item: »Qui credunt, Dei aguntur spiritu; qui non credunt, libero avertuntur arbitrio.« Et item: »Et omne quod non est ex fide, peccatum est, ut scilicet intelligas justitiam infidelium non esse justitiam, quia sordet natura sine gratia. Amissa quippe naturali innocentia, homo exsul ac perditus, ambulans sine via, profundiores intrabat errores; sed quaesitus, et inventus, et reportatus est, et in via quae veritas et vita est introductus, ac dilectione in Deum, qui illum non diligentem prior dilexit, agnitus est.« Et item: [Col. 0191B] »Gratia igitur Dei, quoscunque justificat, non ex bonis meliores, sed ex malis bonos facit, postea per profectum ex bonis factura meliores, non adempto libero arbitrio, sed liberato; quod donec sine Deo solum fuit, mortuum fuit justitiae, vixitque peccato; ubi autem id illuminavit misericordia Christi, erutum est a regno diaboli, et factum est regnum Dei. In quo ut permanere possit, ne ea quidem facultate sufficit sibi, nisi inde accipiat perseverantiam, unde accepit industriam.«

Et item sanctus Augustinus in libro Hypomnesticon (lib. III): »Si attendas ad peccatum primorum hominum, quo massa humani generis damnari meruit, quia secundum testimonium Pauli apostoli, [Col. 0191C] ex uno omnes in condemnationem (Rom. V, 16), poteris agnoscere judicia Dei esse justissima. Inde est enim malum meritum in omnibus, tam parvulis quam majoribus, praecedens judicia Dei, ut justo ejus judicio puniantur.« Et item, »Audi tamen adhuc calcatius, ut ad propositum superioris disputationis revertamur, quia homo vulneratur libero arbitrio per Adae peccatum, sine gratia Dei per se solum sanare se non potest, nec sponte ad paradisum reverti sanctorum numero sociandus, nec eum gratiam meritis ullis accipere, sed totum sua misericordia Deum peragere.« Et de vulnerato ac semivivo relicto (Luc. X, 30) secundum parabolam evangelicam ibidem loquens isdem sanctus Augustinus subjungit: »Recte dictus est semivivus; habebat enim [Col. 0191D] vitalem motum, 128 id est liberum arbitrium vulneratum, quod ei solum ad aeternam vitam quam perdiderat redire non sufficiebat.« Et item: »Cum autem acceperit spiritum Domini, erit in eo libertas ad capessenda Domini praecepta, quia ubi spiritus Domini, ibi libertas.« Et post aliquanta: »Quia cum Dei misericordia se praeveniente agit et ipse satis per liberum arbitrium, ut mundetur; sola autem voluntate sua si praesumat, mundari non potest.« Et item: »Quibus enim dicitur in psalmis, nisi liberum arbitrium habentibus: Venite, filii, audite me, timorem Domini docebo vos? (Psal. XXXIII, 12.) Quomodo autem unicuique secundum sua opera redderetur in die judicii, nisi liberum esset arbitrium? [Col. 0192A] et ideo non est personarum acceptio apud Deum. In omni itaque opere sancto prior est voluntas Dei, posterior liberi arbitrii, id est operatur Deus, cooperatur homo.« Et plura alia, quae si quis plenius scire voluerit, eumdem librum ex ordine relegat, in quo multa mirifica et miranda aut cognoscere aut recognoscere valebit.

Et sanctus Coelestinus in Decretalibus ex verbis Innocentii papae (post epist. 8): »Liberum enim, inquit, arbitrium primus homo perpessus, dum suis inconsultius utitur bonis, cadens in praevaricationis profunda dimersus est, et nihil quemadmodum exinde surgere posset invenit, suaque in aeternum libertate deceptus, huic ruinae subjacuisset oppressus, nisi eum post Christi pro sua gratia relevasset [Col. 0192B] adventus, qui per novae regenerationis purificationem praeteritum omne vitium sui baptismatis lavacro purgavit.« Item: »Adverte tandem, o pravarum mentium perversa doctrina, quod primum hominem ita libertas ipsa decepit, ut dum indulgentius frenis ejus utitur, in praevaricationem praesumptione incideret. Nec ex hac potuit erui, nisi ei providentia regenerationis statum pristinae libertatis Christi Domini reformasset adventus.« Et post aliquanta: »Quotquot enim spiritu Dei aguntur, hi filii sunt Dei, ut nec nostrum deesse sentiamus arbitrium, et in bonis quibusque voluntatis humanae singulis motibus magis illius valere non dubitemus auxilium.« Et post aliquanta: »Quod utique auxilio et munere Dei non aufertur liberum arbitrium, sed [Col. 0192C] liberatur, ut de tenebroso lucidum, de pravo rectum, de languido sanum, de imprudente sit providum.« Et item sanctus Prosper in epistola ad Rufinum: »Et ut magis probaretur, inquit, liberum arbitrium nihil posse sine gratia, cui dictum fuerat, Confirma fratres tuos, et roga ne intretis in tentationem (Luc. XXII, 32), quique responderat, utique ex libero arbitrio, Domine, tecum paratus sum et in carcerem et in mortem ire, eidem praedicitur quod prius quam gallus cantet, ter Dominum negaturus sit; quod quid est aliud quam quod in fide defecturus sit?« Et item: »Nimium vero inepte, nimiumque inconsiderate ab adversantibus dicitur, quod per hanc Dei gratiam libero nihil relinquatur arbitrio.« Et post pauca: »Proinde homo, qui libero arbitrio [Col. 0192D] 129 fuit malus, in ipso libero arbitrio factus est bonus: sed per se malus, per Deum bonus, qui eum ita in illum initialem honorem alio initio reformavit, ut ei non solum culpam malae voluntatis et actionis remitteret, sed etiam bene velle, bene agere, atque in his permanere donaret.« Et item: »Ex una massa, quae est caro primi hominis, unam scimus omnium hominum creatam crearique naturam, et eamdem per ipsius primi hominis liberum arbitrium, in quo omnes peccaverunt, esse prostratam, nec ullo modo ab aeternae mortis debito liberam, nisi eam ad imaginem Dei secundae creationis Christi gratia reformaverit, liberumque ejus arbitrium agendo, spirando, auxiliando, ut usque in finem [Col. 0193A] praeeundo servaverit.« Et item in eadem epistola: »Nunc autem idem arbitrium conversum est. non eversum, et donatum ei aliter velle, aliter sapere, aliter agere, et incolumitatem suam non in se, sed in medico collocare: quia necdum tam perfecta utitur sanitate, ut ea quae ei nocuerant, nequeant jam nocere, aut in salubribus possit jam viribus suis temperare.« Et in absolutione sexta contra Gallos (resp. 6 ad Gallos.): »Liberum arbitrium nihil esse vel non esse perperam dicitur; sed ante illuminationem fidei in tenebris, id est in umbra mortis, agere non recte negatur, quoniam priusquam a dominatione diaboli per Dei gratiam liberetur, in illo profundo jacet, in quo se sua libertate dimersit.« Et paulo post (post epist. 8), »ut quod in illo inchoatum [Col. 0193B] est per gratiam Christi, etiam per industriam liberi augeatur arbitrii, nunquam remoto adjutorio Dei, sine quo nec proficere, nec permanere in bono quisquam potest.« Et Cassiodorus in Psalmo CXVII: »Est quidem in mala parte exsecrabilis libertas arbitrii, ut praevaricator Creatorem deserat, et ad vitia se nefanda convertat. In bona vero parte arbitrium liberum Adam peccante perdidimus; ad quod nisi per Christi gratiam redire non possumus, dicente Apostolo: Deus est enim qui operatur in vobis et velle et perficere pro bona voluntate. Unde assidua oratione precandum est, ne nos voluntas perversa rapiat, sed inspiratio divina possideat, quoniam quidquid ex nobismetipsis sapimus, mortifera contra nos audacia concitamus. Jure ergo vetuit in homine [Col. 0193C] confidendum, qui per se nec alteri nec sibi praevalet dare remedium.« Ecce quomodo libertatem arbitrii in Adam perdidimus, et quomodo eam per Christum recepimus; et quia habemus liberum arbitrium ad bonum praeventum et adjutum gratia. Unde addidit Prosper: »Cum in bonis voluntas sit intelligenda de gratia; et Habemus liberum arbitrium ad malum desertum gratia.« Ex quo mox idem auctor subjungit: »In malis autem voluntas intelligenda est sine gratia.« Et sanctus Augustinus in libro de Correptione et Gratia: »Liberum arbitrium ad malum sufficit, ad bonum autem parum est, nisi adjuvetur ab omnipotente bono. Audiat et lector quia sicut in capituli conclusione posuimus, habemus liberum arbitrium, gratia siquidem 130 liberatum.« Unde [Col. 0193D] Prosper in recapitulatione absolutionis decimae: »Arbitrium enim hominis gratia Dei non abolet, sed adolet, et ab errore in viam revocat ac reducit, ut quod sua libertate erat pravum, Spiritu Dei agente sit rectum.« Et sanctus Coelestinus, sicut supra diximus: »Auxilio et munere Dei non aufertur liberum arbitrium, sed liberatur.« Quod qualiter et per quem perdidimus, et a quo quod perdideramus, recipimus, ex absolutione 14 Prosperi lector accipiat: »Qui enim, inquiens, quod (videlicet liberum arbitrium) acceperat perdidit, non inde id recipit unde perdidit, sed ab illo recipit quod habeat, a quo quod amisit acceperat.« Et in absolutione quinta contra Vincentianos: »Non [Col. 0194A] igitur cujusquam peccati auctor Deus sed naturae creator est; quae cum potestatem habuerit non delinquendi, sponte deliquit, et deceptori suo propria voluntate se subdidit. Nec naturali sed captivo motu versatur in vitio, donec moriatur peccato et vivat Deo. Quod sine gratia Dei facere non potest, quia libertatem, quam libertate perdidit, nisi Christo liberante non recipit.«

Ecce habet lector, quia libertatem quam libertate perdidimus, nisi Christo liberante nequaquam recipimus: quamque Christi gratia liberatam ad bonum habemus, et sine Christi gratia captivo motu versamur in vitio. Et sanctus Coelestinus, ut supra scripsimus: »Primum hominem ita libertas ipsa decepit, ut dum indulgentius frenis ejus utitur, in [Col. 0194B] praevaricationem praesumptionis incideret; nec ex hac potuit erui, nisi ei providentia regenerationis statum pristinae libertatis Christi Domini reformasset adventus.« Unde videat qui capitula illa composuit, quae nobis dedistis ut de eis vobis respondeamus, si capitulum, a nostra mediocritate ex his et aliorum etiam doctorum verbis excerptum, a catholica fide discordet. Quoniam in sexto capitulo, quasi nos ab ea discordaremus, scribere voluit, dicens: »Item de gratia per quam salvantur credentes, et sine qua rationalis creatura nunquam beate vixit, et de libero arbitrio, per peccatum in primo homine infirmato, sed per gratiam Domini Jesu fidelibus ejus redintegrato et sanato, id ipsum constantissime et fide plena fatemur, quod sanctissimi Patres auctoritate [Col. 0194C] sacrarum Scripturarum nobis tenendum reliquerunt, quod Africana, quod Arausica Synodus professa est, quod beatissimi Pontifices apostolicae sedis catholica fide tenuerunt. Sed et de natura et gratia in aliam partem nullomodo declinare praesumentes.« Verum et nos, sicut supra ostendimus, quod sanctissimi Patres auctoritate sacrarum Scripturarum nobis tenendum reliquerunt, et quod beatissimi pontifices apostolicae sedis catholica fide tenuerunt, de gratia et libero arbitrio tenuimus et tenemus, scripsimus et stylo catholico scribimus. Sed et de natura et gratia in aliam partem nullomodo declinare praesumentes, quod compositor capitulolorum cum eclipsi posuit, 131 nos supplentes adjicimus, firmissime credimus [Col. 0194D] et tenemus, videlicet quod illi crediderunt et tenuerunt. Sicut etiam sanctus Augustinus in libro de Natura et Gratia scripsit, et sicut in libro de Bono perseverantiae dicit: »Nunquid ergo hominum naturae duae sunt? Absit. Si duae naturae essent, gratia ulla non esset. Nulli enim daretur gratuita liberatio, si naturae debita redderentur. Hominibus autem videtur, omnes qui boni apparent fideles perseverantiam usque in finem accipere debuisse. Deus autem melius esse judicavit misceri quosdam non perseveraturos certo numero sanctorum suorum, ut quibus non expedit in hujus vitae tentatione securitas, non possint esse securi. Multos enim a perniciosa elatione [Col. 0195A] reprimit quod ait Apostolus: Quapropter qui videtur stare videat ne cadat. Voluntate autem sua cadit qui cadit, et voluntate Dei stat qui stat. Potens est enim Deus statuere illum. Non ergo ipse seipsum, sed Deus. Verumtamen bonum est non altum sapere, sed timere. In cogitatione sua vel cadit quisque, vel stat. Sicut autem Apostolus ait, quod in libro superiore memoravi: Non sumus idonei cogitare aliquid quasi ex nobismetipsis, sed sufficientia nostra ex Deo est (II Cor. III, 5).« Quem secutus et beatus Ambrosius audet et dicit: »Non enim in potestate nostra cor nostrum et cogitationes nostrae. Quod omnis qui humiliter et veraciter pius est, esse verissimum sentit.« Quapropter haec quae scripsimus capitulorum compilator relegat, et videat si in eis, uti in praefato [Col. 0195B] sexto capitulo scripserat, poterit invenire ineptas quaestiunculas, et aniles pene fabellas, Scottorumque pultes puritati fidei nauseam inferentes, quae periculosissimis et gravissimis temporibus, ad cumulum laborum nostrorum, usque ad scissionem charitatis, miserabiliter et lacrymabiliter succreverunt, ne mentes Christianae inde corrumpantur, et excidant a simplicitate et castitate fidei quae est in Christo Jesu. Videat nihilominus, si de duobus praescriptis capitulis, et de aliis etiam duobus in processu scribendis, quae ex catholicorum verbis excerpsimus, Christianae mentes corrumpantur, et excidant a simplicitate et castitate fidei quae est in Christo Jesu; an de illis, quae ipse cum modernis Praedestinatianis et priscorum Praedestinatianorum anathematizatis [Col. 0195C] excerpsit adinventionibus, ad compressam et funditus exstinctam haeresim resuscitandam, quae ad cumulum laborum nostrorum, periculosissimis et gravissimis temporibus, usque ad unanimis scissionem fraternitatis miserabiliter et lacrymabiliter removetur.



132 CAPUT XXII. De eo qui ad reprehensionem istorum capitulorum tacito suo nomine, libellum composuit, et de sententiis synodalibus, quas compilator capitulorum nobis a regia sublimitate datorum collegit, volens ostendere ab illis nos discordasse.

Denique subjunxit et compositor capitulorum, a vestra sublimitate nostrae humilitati datorum, sententias sanctorum Patrum capitulatim conscriptas, [Col. 0195D] evidenti significatione proclamans, ut quia capitula a nobis excerpta discordant a fide illa, fidelis quisque teneret fideliter quae quasi de abditis Patrum scriptis isdem pietatis studio relevarat, et quasi promulgando decreverat. Quas etiam sententias quidam lingua rusticus, sensu insulsus, et secundum scire suum intelligentia pravus, libello inseruit, quem, tacito suo nomine, incompositum satis composuit. In quo quatuor a nobis excerpta capitula, quantum ex ipso fuit, discerpere et haeretica demonstrare curavit, ut de pusillo crescens major fieret de minore, et de nostris blasphemiis quia de suis non poterat laudibus, emeret modo quocunque favores. Sicut de quodam fertur adolescente rumores captante [Col. 0196A] inutiles, cum templum magnae Dianae apud Ephesum incendisset, comprehensus et interrogatus cur talia praesumpsisset, dicitur respondisse: Quia bonis, inquit, non potui innotescere, saltem vel malis innotescerem. Nam et isdem qui praefatum contra nos scripsit libellum, quantum datur intelligi, si artem sciret qua votum suum ad effectum quod desideraverat perducere valuisset, ut innotescere posset voluntarie haereticus esset. Sed quia contractus scientia, et distractus jactantia, nec quantum voluit docere prava praevaluit, et arrogantia inflatus, atque jactantia velut quibusdam calcaribus stimulatus, et quasi quodam pressorio oppressus, intra silentii metas sine aliquo sono se cohibere non potuit. Cui in supra memoratis libellis, quantum omnis gratiae [Col. 0196B] largitor dare dignatus est, cum aliis recens reexortis Praedestinatianis respondimus. Sed et quoniam istorum capitulorum, quae inter manus habemus, compositor Africanae et Arausicae Synodorum fecit memoriam, et conscriptas sententias suis subjunxit capitulis, ne refugere videamur praetermissis responsionum illius objectionibus, et a quocunque dicatur nos illi non voluisse, sed respondere non potuisse, nullique subripiatur suspicio, quasi capitulum a nobis excerptum ab his Patrum sententiis discordet, conferamus sicut revera ad lineam rectae fidei, capitula a nobis excerpta istis Patrum sententiis, et videat lector si his poterit convenire. Ponentes primum de synodis quarum memoriam fecit, demum de sententiis Patrum, [Col. 0196C] quas suo subjunxit capitulo, sensus earumdem 133 sententiarum ex capitulis a nobis excerptis comparare curemus. Sanctus Coelestinus (epist. 8) ad Venerium et ad alios Gallicanos episcopos scribens, in Decretali sua epistola ita dicit ad locum: »Quid rectores Romanae Ecclesiae de haeresi quae eorum temporibus exorta fuerat, judicarint, et contra nocentissimos liberi arbitrii defensores, quid de gratia Dei sentiendum esse censuerint, ita ut etiam Africanorum conciliorum quasdam sententias jungeremus, quas utique suas facientes apostolici antistites comprobarunt. Ut ergo plenius qui in aliquo dubitant instruantur, constitutiones sanctorum Patrum compendioso manifestamus indiculo: quo, si quis non nimium est contentiosus, agnoscat omnium [Col. 0196D] disputationum connexionem ex hac subditarum auctoritatum brevitate pendere, nullamque sibi contradictionis superesse rationem, si cum catholicis credat et dicat (cap. 1). Quod Adam omnes homines laeserit, nec quemquam nisi Christi gratia posse salvari.« Et nos haec eadem diximus in primo capitulo ponentes: »Homo libero arbitrio male utens peccavit et cecidit, et factus est massa perditionis totius humani generis.« Prosecutus est sanctus Coelestinus dicens (cap. 2): »Quod nemo sit bonus suis viribus, nisi participatione ejus qui solus est bonus.« Nos quoque illius doctrinam sequentes diximus: »Deus bonus et justus elegit ex eadem massa perditionis quos per gratiam praedestinavit ad vitam, [Col. 0197A] et vitam illis praedestinavit aeternam.« Deinde addidit sanctus Coelestinus (cap. 3): »Quod nisi gratia Dei continua juvemur, insidias diaboli superare non possumus, et quod per Christum libero bene utamur arbitrio, et quod omnia sanctorum merita dona sint Dei, et quod omnis sancta cogitatio et motus piae voluntatis ex Deo sit, et quod gratia Dei non solum peccata dimittit, sed etiam adjuvat ne committantur.« Et nos, illius sequentes magisterium, scripsimus quia »libertatem arbitrii in primo homine perdidimus, quam per Christum Dominum nostrum recepimus.« Non autem ipsum liberum arbitrium funditus in homine primo perdidimus, sed libertatem arbitrii ipsius, quam per Christum recepimus. »Et habemus liberum arbitrium ad bonum praeventum [Col. 0197B] et adjutum gratia.« Scilicet ut eo bene utamur ad omnia studia, et ad omnia opera ac sancta merita, et ad omnem sanctam cogitationem et piae voluntatis motum, ut velimus et possimus quod bonum est, et petamus, et mereamur, et impetremus non solum praeteritorum peccatorum indulgentiam, sed etiam futurorum ne illa committamus cautelam. Subsequitur sanctus Coelestinus (cap. 4): »Quod praeter statuta sedis apostolicae omnes orationes Ecclesiae Christi gratiam resonant, qua genus humanum ab aeterna damnatione reparatur; et quod gratiam Dei etiam baptizandorum testetur instituta purgatio, cum exorcismis et exsufflationibus spiritus ab eis abigantur immundi.« Et illius nos magisterio docti diximus: »Deus bonus et justus elegit ex massa perditionis [Col. 0197C] quos per gratiam praedestinavit, id est, gratia praeparavit 134 ad vitam.« Et quidquid in sanctis orationibus, et mysteriis fit ecclesiasticis, Dei est praedestinatio: quoniam Dei est gratiae praeparatio, per quae sacramentorum munia praedestinati ad vitam illis perveniunt praedestinatam aeternam. De illo etiam arbitrio sensum posuimus sancti Coelestini in secundo a nobis excerpto capitulo (ibid., in fine) dicentes: »Liberum autem habemus arbitrium, quia gratia liberatum, et gratia de corrupto sanatum.« Nam et ipse dicit: »Utique auxilio et munere Dei non aufertur liberum arbitrium, sed liberatur, ut de tenebroso lucidum, de pravo rectum, de languido sanum, de imprudente sit providum. Tanta enim est erga omnes homines bonitas Dei, ut nostra [Col. 0197D] velit esse merita quae sunt ipsius dona.« Ecce quomodo a sensu synodi Africanae non dissentimus, neque synodo illius sanctae contraria scripsimus, nec etiam gloriosae Romanae Ecclesiae contraimus.

Nunc si a sancta Arausica synodo, cui sanctus Caesarius ex delegatione sedis apostolicae praesedit, discrepemus in aliquo videamus. Primum capitulum ejusdem synodi est: Si quis per offensam praevaricationis Adae non totum, id est secundum corpus et animam, in deterius dicit hominem commutatum, sed animae libertate illaesa durante, corpus tantummodo corruptioni credit obnoxium. Secundum. Si quis soli Adae praevaricationem suam, non et ejus [Col. 0198A] propagini, asserit nocuisse, aut certe morte tantum corporis, quae poena peccati est, non autem et peccatum, quod mors est animae, per unum hominem in omne genus humanum transisse testatur. Tertium. Si quis invocatione humana gratiam Dei dicit posse conferri, non autem ipsam gratiam facere ut invocetur a nobis. Quartum. Si quis, ut a peccato purgemur, voluntatem nostram Deum exspectare contendit, non autem ut etiam purgari velimus, per sancti Spiritus infusionem et operationem in nos fieri confitetur. Quintum. Si quis sicut argumentum, ita etiam initium fidei, ipsumque credulitatis affectum, quo in eum credimus qui justificat impium, et ad regenerationem sacri baptismatis pervenimus, non per gratiae donum, id est per inspirationem sancti Spiritus corrigentem [Col. 0198B] voluntatem nostram ab infidelitate ad fidem, et caetera quae ibi prosequitur. Sextum. Si quis sine gratia Dei credentibus, volentibus, misericordiam dicit conferri divinitus, non autem ut credamus, velimus, et reliqua. Septimum. Si quis per naturae vigorem bonum aliquid, quod ad salutem pertinet vitae aeternae, cogitare ut expedit, aut eligere, sive salutari, id est evangelicae praedicationi consentire posse confirmat absque illuminatione et inspiratione Spiritus sancti. Octavum. Si quis alios misericordia, alios vero per liberum arbitrium, quod in omnibus, qui de praevaricatione primi hominis nati sunt, constat esse vitiatum, ad gratiam baptismi posse venire contendit. Nonum. De adjutorio Dei. Divini est muneris, [Col. 0198C] cum et recte cogitamus, et pedes nostros a falsitate et injustitia continemus. Decimum. De adjutorio 135 Dei. Adjutorium Dei etiam renatis ac sanatis semper est implorandum. Haec omnia capitula, si quis benigno animo et devoto studio voluerit intendere, inveniet in his duobus nostris capitulis nos prosecutos esse, quibus diximus: Quia »homo libero arbitrio male utens peccavit et cecidit, et factus est massa perditionis totius humani generis. Deus autem bonus et justus elegit ex eadem massa quos per gratiam praedestinavit ad vitam;« et »Habemus liberum arbitrium ad bonum praeventum et adjutum gratia.« Unde, si non arrogantia denotari, et lectori taedium ingerere timeremus, ne quilibet diceret quasi singulariter nobis hoc datum [Col. 0198D] arrogaremus, ut alii haec legentes non possent percipere, nisi nos singula singulis sententiis singillatim demonstraremus, singulis capitulis horum duorum capitulorum sententias componentes, qualiter convenirent ostendere studeremus. Nunc de undecimo capitulo et sequentibus aliis, quae maxime de libro sententiarum Prosperi, quas de dictis sancti Augustini breviter adnotavit, sicut et aliquanta quae praemisimus, assumpta sunt, pressius rationem reddere studeamus. Est enim undecimum capitulum, De obligatione votorum. Quod nemo quidquam Domino recte voverit, nisi ab ipso acceperit. Et nos diximus: »Habemus liberum arbitrium ad bonum praeventum et adjutum gratia.« Duodecimum Quales [Col. 0199A] nos diligit Deus. Tales nos amat Deus, quales futuri sumus ipsius dono, non quales sumus nostro merito. Videlicet sicut scripsimus, »Quos per gratiam praedestinavit ad vitam.« Tertium decimum. Arbitrium voluntatis, inquit synodus, in primo homine infirmatum, nisi per gratiam baptismi non potest reparari; quod amissum, nisi a quo potuit dari, non potest reddi. Et nos diximus: »Libertatem arbitrii in primo homine perdidimus, quam per Christum Dominum nostrum recepimus.« Quartum decimum. Nullus miser de quacunque miseria liberatur, nisi qui Dei misericordia praevenitur. Et nos diximus: »Et habemus liberum arbitrium ad bonum praeventum et adjutum gratia.« Quintum decimum. Ab eo quod formavit Deus mutatus Adam, sed in [Col. 0199B] pejus per iniquitatem suam, ab eo quod operata est iniquitas mutatur fidelis, sed in melius per gratiam Dei. Et nos diximus: »Homo libero arbitrio male utens peccavit et cecidit, et factus est massa perditionis totius humani generis. Deus autem bonus elegit quos per gratiam praedestinavit, id est gratia praeparavit ad vitam.« Sextum decimum. Nemo ex eo quod videtur habere glorietur tanquam non acceperit, et reliqua. Et nos diximus: »Habemus liberum arbitrium ad bonum praeventum et adjutum gratia.« Septimum decimum. Fortitudinem gentilium mundana cupiditas, fortitudinem Christianorum Dei charitas facit, et reliqua. Et quia charitas gratia est, praevenit voluntatem nostram, et facit ac custodit fortitudinem nostram, quae diffusa est in [Col. 0199C] cordibus nostris per Spiritum sanctum, ut et Psalmista demonstrat, dicens: Diligam te, Domine, fortitudo mea, et fortitudinem meam a te custodiam. De qua non tacuimus, quando diximus: »Praevenit liberum arbitrium nostrum gratia Domini nostri,« scribentes: »Habemus liberum arbitrium ad bonum praeventum 136 et adjutum gratia.« Octavum decimum. Debetur merces bonis operibus si fiant; sed gratia quae non debetur praecedit ut fiant. Et istud absolutissime nos dixisse potest intelligi, quia »habemus liberum arbitrium ad bonum praeventum et adjutum gratia.« Nonum decimum. Natura humana, etiamsi in illa integritate in qua est condita permaneret, nullomodo se ipsa Creatore suo non adjuvante servaret. Unde cum sine gratia salutem [Col. 0199D] non posset custodire quam accepit, quomodo sine Dei gratia poterit reparare quod perdidit? Et ideo posuimus quia »homo libero arbitrio male utens peccavit et cecidit, et libertatem arbitrii, quam in primo homine perdidimus, per Christum Dominum nostrum recepimus, et habemus liberum arbitrium praeventum et adjutum gratia.« Vigesimum. Nihil boni hominem posse sine Deo. Multa Deus facit in homine bona, quae non facit homo; nulla vero facit homo bona, quae non praestet Deus ut faciat homo. Et ideo diximus: »Habemus liberum arbitrium ad bonum praeventum et adjutum gratia:« quia sine illa nihil possumus facere, cum qua possumus agere quae ipse dignatur largiri qui dixit: Sine me nihil [Col. 0200A] potestis facere. Vigesimum primum. De Natura et Gratia. Sicut eis qui, volentes in lege justificari et a gratia exciderunt, verissime dicit Apostolus: Si ex lege justitia est, ergo Christus gratis mortuus est. Et si per naturam justitia est, ergo Christus gratis mortuus est. Non ergo apud nos Christus gratis mortuus est, quia diximus quod credimus, sicut scriptum est: Credidi propter quod locutus sum, et nos credimus propter quod et loquimur. »Homo libero arbitrio male utens peccavit, et cecidit, et factus est massa perditionis totius humani generis. Deus autem bonus elegit quos per gratiam praedestinavit ad vitam.« Vigesimum secundum. De his quae homini propria sunt. Nemo habet de suo nisi mendacium et peccatum. Et ideo diximus: »Habemus liberum arbitrium [Col. 0200B] ad malum desertum gratia.« Vigesimum tertium. De voluntate Dei et hominis. Suam voluntatem homines faciunt, non Dei, quando id agunt quod Deo displicet. Quod autem ita faciunt quod volunt, ut divinae serviant voluntati, quamvis volentes agant quod agunt, illius tamen voluntas est, a quo et praeparatur et jubetur quod volunt: quia sicut diximus, »Habemus liberum arbitrium ad bonum praeventum et adjutum gratia,« et »Habemus liberum arbitrium ad malum desertum gratia.« Vigesimum quartum. De palmitibus vitis. Ita sunt in palmite vites ut viti nihil conferant, sed inde accipiant unde vivant, et reliqua. Quia, sicut dicit Apostolus, Gratia Dei sum id quod sum. Et ex massa perditionis, veluti scripsimus, Deus elegit quos per gratiam ad [Col. 0200C] vitam praedestinavit. Vigesimum quintum. Dilectio qua diligimus Deum, prorsus donum Dei est, et reliqua. Et nos diximus: »Habemus liberum arbitrium ad bonum praeventum et adjutum gratia.« Et quod in eodem subsequitur capitulo, hoc etiam secundum fidem catholicam credimus, quod accepta per baptismum gratia, omnes baptizati, Christo auxiliante et cooperante, quae ad salutem animae pertinent possint et debeant fideliter laborare, et si voluerint adimplere, quia sicut diximus: 137 Habemus liberum arbitrium ad bonum praeventum et adjutum gratia, et quod subsequitur: Aliquos vero ad malum divina potestate praedestinatos esse, non solum non credimus; sed etiamsi sunt, qui tantum malum credere velint, cum omni [Col. 0200D] detestatione illis anathema dicimus. Unde et supra in ratione reddita de primo capitulo jam scripsimus. Et nos etiam cum sancta synodo, et Praedestinatianis, qui sicut electos ad vitam, ita et reprobos a Deo ad interitum dicunt praedestinatos, cum illis qui ad malum aliquos divina potestate praedestinatos fatentur, nisi se correxerint, et ad unitatem catholicae fidei, atque sanctae matris Ecclesiae sinum per debitam satisfactionem redierint, cum praefata synodo dicere anathema debemus. Hinc quoque quilibet, columbino oculo intendens, quae proposuerunt sancti Patres nostri, et quae subsecuti sumus, et non accipitrinis unguibus carpere fraternam et innoxiam simplicitatem quaerens, videat quae licet brevioribus [Col. 0201A] verbis, propter minus capacium minusque studiosorum inertiam, contexuimus a reverenda et veneranda atque catholica prolixitate tantorum doctorum, nec in aliquo deviavimus: cum constet quia quicunque nos venenato dente rodere sine causa maluerit, se malevolum, et non nos non catholicos comprobabit.

Nunc de sententiis memoratis, quas capitulorum compositor adnotaverat, videamus. »1o In praevaricatione Adae omnes homines naturalem possibilitatem et innocentiam perdidisse, et neminem de profundo illius ruinae per liberum arbitrium posse consurgere, nisi eum gratia Dei miserantis erexerit.« Nec nos negavimus in praevaricatione Adae omnes homines naturalem possibilitatem et innocentiam [Col. 0201B] perdidisse, dicentes: »Libertatem arbitrii in primo homine perdidimus.« Sic et sanctus Augustinus dixit in libro de Correptione et Gratia (cap. 12): »Nunc vero, inquiens, posteaquam est illa magna peccati merito amissa libertas, etiam majoribus donis adjuvanda remansit infirmitas.« Et item: »Parum sit homini per illius reparare perditam libertatem.« Quid appellaverit perditam libertatem ipse nobis exponat. Ait enim in libro Hypomnesticon (libro III, non longe a princip.): »Peccato ergo liberum arbitrium hominis possibilitatis bonum perdidit, non nomen et rationem.« Et item (post medium): »Quid etiam aliud ostendimus in ove illa perdita ex centum ovibus, nisi liberum arbitrium possibilitatis bono vitio primi hominis perdito, a [Col. 0201C] justorum errasse consortio?« Et item: »Per velle ergo malum recte perdidit posse bonum, qui per posse bonum potuit vincere velle malum.« Et item: »Sed eum velle et nolle praedocuit, cui ad utrumque posse liberum donarat arbitrium, quo male utens incautius dum sponte serpenti praebet suadenti consensum Domini praeterire praeceptum, amisso possibilitatis bono, solum velle potitus est vulneratus.« Et sanctus Coelestinus dicit ex verbis S. Innocentii quae ad Carthaginense concilium scripserat. »Liberum, inquiens, 138 arbitrium ille perpessus, id est primus homo, dum suis inconsultius utitur bonis, cadens in praevaricationis profunda dimersus est, et nihil quemadmodum exinde surgere posset invenit, suaque in aeternum libertate deceptus.« [Col. 0201D] Et ideo scripsimus: »Libertatem arbitrii in primo homine perdidimus.« 2o Subjunxit, Quod nemo nisi per Christum libero bene utatur arbitrio. Et nos ita diximus ponentes: Quam libertatem per Christum Dominum nostrum recepimus, et habemus liberum arbitrium ad bonum praeventum et adjutum gratia. Liberum autem habemus arbitrium, quia gratia liberatum, et gratia de corrupto sanatum. Et sanctus Coelestinus de verbis Innocentii praemisit: »Sua in aeternum libertate homo primus deceptus huic ruinae subjacuisset oppressus, nisi eum post Christi pro sua gratia relevasset adventus.« Et sanctus Prosper in epistola ad Rufinum: »Amissa quippe naturali innocentia, homo exsul ac perditus, [Col. 0202A] ambulans sine via, profundiores intrabat errores. Sed quaesitus, et inventus, et reportatus est, et in via quae veritas et vita est introductus, ac dilectione in Deum, qui illum diligentem prior dilexit, agnitus est.« Et post aliquanta: »Non adempto libero arbitrio, sed liberato: quod donec sine Deo solum fuit, mortuum fuit justitiae, vixitque peccato. Ubi autem id illuminavit misericordia Christi, erutum est a regno diaboli, et factum est regnum Dei. In quo ut permanere possit, ne ea quidem facultate sufficit sibi, nisi inde accipiat perseverantiam, unde accepit industriam.« Et item: »Nisi Christi gratia reformaverit liberum ejus arbitrium agendo, spirando, auxiliando, et usque in finem praeeundo servaverit.« Et contra Gallos: »Quoniam priusquam a dominatione [Col. 0202B] diaboli per Dei gratiam liberetur, in illo profundo jacet, quin arbitrium hominis, in quod se sua libertate dimersit.« Et sanctus Augustinus: »Propter quod non restat liberandis nisi gratia liberantis.« Et hinc diximus: »Liberum autem habemus arbitrium, quia gratia liberatum, et gratia de corrupto sanatum.« 3o Deinde supposuit »Quod omnia studia, et omnia opera ac merita sanctorum ad Dei gloriam laudemque referenda sint: quia nemo aliunde ei placeat, nisi ex eo quod ipse donaverit. 4o Quod ita Deus in cordibus hominum, atque in ipso libero operetur arbitrio, ut sancta cogitatio, pium consilium, omnisque motus bonae voluntatis ex Deo sit: quia per illum aliquid boni possumus, sine quo nihil possumus.« Quae nos etiam non negamus, [Col. 0202C] imo etiam confitemur dicentes: »Et habemus liberum arbitrium ad bonum praeventum et adjutum gratia.« Ad bonum enim absolute posuimus, ut ad omne bonum quidquid bonum est intelligamus. Si bonum est studium, si bonum est sanctum opus, si bonum est sanctum meritum, si bonum est quod sancte cogitamus, si bonum est pium consilium, si bonum est moveri ad quodcunque bonum, et ad quamcunque bonam voluntatem, ad haec omnia liberum nostrum arbitrium praeventum et adjutum gratia Dei, 139 et credimus, et dicimus, et scripto firmavimus. Et haec omnia ex Deo esse credentes diximus, quando »ad bonum praeventum et adjutum Dei gratia liberum arbitrium nostrum« conscripsimus. Deum quoque in ipso libero nostro arbitrio operari sanctam [Col. 0202D] cogitationem, pium consilium, omnesque motus bonae voluntatis, professi sumus, dicentes: »Habemus liberum arbitrium praeventum,« scilicet antequam bona cogitemus, »et adjutum gratia,« ut bene cogitemus, bene operemur, in bonis perseveremus. Nec in istis duobus capitulis a catholico sensu et catholicorum verbis in aliquo Deo gratias deviavimus. 5o Supposuit: »Omnium studiorum, omniumque virtutum, quibus ab initio fidei ad Deum tenditur, Deum profitemur auctorem, et non dubitamus ab ipsius gratia omnia hominis merita praeveniri, per quem fit ut aliquid boni et velle incipiamus, et facere. Quo utique auxilio et misericordia Dei non aufertur liberum arbitrium, sed liberatur, ut de tenebroso [Col. 0203A] lucidum, de pravo rectum, de languido sanum, de imprudente sit providum. Tanta est enim erga omnes homines bonitas Dei, ut nostra velit esse merita quae sunt ipsius dona, et pro his quae largitus est aeterna praemia sit donaturus. Agit quippe in nobis ut quod vult, et velimus et agamus.« Hic aliquantulum, responsione non omissa, sed intermissa, liceat nobis alloqui capitulorum istorum compositorem. Vide, corrigendo te, frater, velis nolis frater noster, quandiu dixeris vel vere vel ficte Domino Pater noster, quia scriptum est: Dicite his qui se alienant, fratres nostri vos estis (Isa. LXVI, 5), ne a te incorrecto audiat sanctus Coelestinus, in illo manens cui nuda et aperta sunt omnia, et cui cogitatio hominis confitetur, unde et omnia nostra videt, et audit, te hoc suo testimonio fuisse abusum, et [Col. 0203B] dicat tibi: »Ex ore tuo te judico, serve nequam.« Quando legisti et scripsisti, et credenda ac tenenda atque praedicanda haec in manus regias pervenire fecisti, quod dixi, et Spiritu sancto repletus veraciter dixi: Tanta est erga omnes homines bonitas Dei, ut nostra velit esse merita quae sunt ipsius dona. Quocirca constat esse certissimum quia Deus, secundum Apostolos Paulum et Petrum, vult omnes homines salvos fieri (I Tim. II, 4), et Neminem vult perire (II Petr. III, 9). Quare dixisti illum in suprascripto capitulo quosdam praedestinasse ad interitum? Ratissimum est enim quia, sicut ego dixi, et tu abusus scripsisti, tanta est erga omnes homines bonitas Dei, ut nostra velit esse merita quae sunt ipsius dona. [Col. 0203C] Unde est pro certo falsissimum quod dixisti: Deum quosdam ad interitum praedestinasse, quoniam qui omnes homines vult salvos fieri et neminem perire, neminem credendus est ad perditionem praedestinasse. Sicut supra apostolicam tenentes doctrinam commilitones ac comministri nostri docuisse noscuntur. Et si cum tali sententia ad illius judicium veneris, scias pro certo quia non clava Herculea, sed quae amplius pensat apostolica ferula, talem in capite ictum accipies, ut 140 vix aut nunquam ulterius jam resurgas. De hoc capitulo satis in supradictis respondimus. Et ne dicat nos complex quilibet compositoris capituli pleniter non ad omnia respondisse, quia duo tantum ex libero arbitrio de verbis sancti Coelestini in Capitulo a nobis excerpto posuimus, quando [Col. 0203D] diximus: »Habemus liberum arbitrium, quia gratia liberatum, et gratia de corrupto sanatum,« de aliis quae sanctus Coelestinus posuit, superaddamus. Dixit enim: »De tenebroso lucidum, quando tenebrosum fuit, corruptum sine dubio fuit: quando lumen recepit, sanitatem accepit. De pravo rectum, quando pravum fuit, corruptum sine dubio fuit: quando recreatum gratia Dei fuit, procul dubio sanitatem recepit. De languido sanum, quando fuit languidum, fuit sine dubitatione corruptum: quando sanitatem recepit, sanatum ac per hoc sanum sine dubio fuit. Et quia aliud sit sanum, aliud sit sanatum, sicut et aliud sanabile, et aliud sanum, et aliud reparabile, aliud reparatum, Prosper in libro secunspondendi necessitatem abstulit, sed libertatem si [Col. 0204A] do de Vocatione gentium demonstrat, dicens: »Non itaque omnis reparabilis reparatus, neque omnis sanabilis sanus est: quia reparabilis et sanabilis de natura est reparatum autem et sanatum esse de gratia est. Quapropter colligendum atque sciendum est, sanum quidem fuisse arbitrium liberum in primo homine eidem primo homini datum, quo libertatem et possibilitatem bonum velle et posse habuit, et quo per malum velle perdidit bonum posse, qui per posse bonum potuit vincere velle malum. Post hoc autem non fuit in homine arbitrium liberum sanum, sed sanabile: illi tamen cui nihil est impossibile. Est autem in eis sanum, ab eo et per eum sanatum cujus est gratia, de peccati servo gratia liberatum, et gratia libertate donatum, et libertati gratia redditum: [Col. 0204B] sicque in electis suis gratia Dei de corrupto sanatum, atque incolumitatis sanitate muneratum, modo in spe, in futura vita re sanum, sine ullius corruptionis interpolatione et attaminatione datum atque donandum.« Et ideo diximus: »Habemus liberum arbitrium gratia de corrupto sanatum.« Subsequitur sanctus Coelestinus: »De imprudente sit providum.« Nec hoc exinde exceptum est quod diximus de corrupto sanatum, sicut sancti Innocentii verbis, ut brevitatis studio quae Augustinus et Prosper et sanctus Gregorius atque Ambrosius inde dicunt praetermittamus, S. Coelestinus dicit: »In praevaricationis profunda dimersus huic ruinae subjacuisset oppressus, nisi eum post Christi pro sua gratia relevasset adventus. In praevaricationis quippe profunda [Col. 0204C] libero arbitrio dimersus liberum corrupit arbitrium, et ruina jacens oppressus utile sibi providere quid posset, nisi eum Christi gratia relevaret, sanaret, atque illuminaret, et de imprudente providum faceret?« Nec hinc a catholico sensu et catholicorum verbis, gratias gratiae sempiternae, vel in aliquo deviavimus. 6o subjunxit: »Fatemur gratiam Dei et adjutorium etiam ad singulos actus dari, 141 eamque non dari secundum merita nostra, ut vera sit gratia, id est gratis data per ejus misericordiam qui dixit: Miserebor cui misertus ero, et misericordiam praestabo cui misericors fuero.« Haec duo capitula, septimum et octavum, in unum copulans de synodo Palaestina contra Pelagium dicta assumpsit. Forte lethargica passione oppressus, [Col. 0204D] aut Silenico cantharo debriatus, memoria mortua ignoravit, quia in tertio et quarto Capitulo beati Coelestini illa jam scripserit, a quibus nos non discordasse monstravimus. 7o »Fatemur esse liberum arbitrium, etiamsi divino indigeat adjutorio.« Et hoc capitulum, in Synodo Palaestina decimum, interponere procuravit, de quo nos fassi sumus, quia »habemus liberum arbitrium ad bonum praeventum et adjutum gratia, et habemus liberum arbitrium, quia gratia liberatum, et gratia de corrupto sanatum.« Ad haec autem, et ad illa quae subjungit, gratis respondemus quia jam inde respondimus: sed adhuc respondere non detrectamus, quia scriptum est: Quod supererogaveris, ego cùm rediero reddam tibi. Sanctus enim Coelestinus nobis ex his revellemus [Col. 0205A] nullatenus interdicit. Ut ergo inquiens pleniùs qui in aliquo dubitant instruantur, constitutiones sanctorum Patrum compendioso monstramus indiculo: quo si quis non nimium est contensiosus agnoscat, omnium disputationum connexionem ex hac subditarum auctoritatum brevitate pendere, nullamque sibi contradictionis superesse rationem, si cum catholicis credat et dicat, videlicet quae illius dictis supra condiximus. Sed quoniam forte istorum capitulorum compositor nimis contensiosus est, et nec cum catholicis credit et dicit quod crediderunt et dixerunt catholici, et esse mavult Aristodemus apostoli Joannis contradictor contrarius, quam apostoli Joannis et apostolici Coelestini discipulus, accipiat tunicam nostram, Patrum scilicet labore contextam, [Col. 0205B] id est vestem fidelem, qua ipse gratia Dei possit resuscitari ad fidem, ut vel sic indignationem animi ejus contra nos, qui fideles sumus, auferre possimus. Unde adhuc illi de duobus sequentibus capitulis respondebimus. 8o »Arbitrium voluntatis in primo homine infirmatum, nisi per gratiam baptismi, non potest reparari.« Et hoc ex tertio decimo capitulo Arausicae synodi assumpsit, de quo nos diximus, quia »libertatem arbitrii,« id est possibilitatem liberae voluntatis arbitrii, »per Christum Dominum nostrum recepimus. Et habemus liberum arbitrium quia gratia liberatum,« sicut scriptum est: Tunc vere liberi eritis, cum vos Filius liberaverit (Joan. VIII, 36), quodque tunc fit, cum eodem spiritu sumus renati, quo idem Christus redemptor [Col. 0205C] et salvator noster ex immaculata Virginis carne pro nobis est natus. 9o »Arbitrium voluntatis tunc est vere liberum, cum vitiis peccatisque non servit. Tale datum est a Deo utique homini primo, quod amissum nisi a quo potuit dari non potuit reddi. Unde Veritas dicit: Si vos Filius liberaverit, vere liberi eritis,« 142 sicut in praecedentibus duo capitula ex synodo Palaestina conjunctim posuit, et superflue interseruit, quasi non sufficeret quod apostolica sedes ad sufficientiam edidit: ita nunc capitulum tertium decimum Arausicae synodi in duo divisit, et aliter quam ipsa protulerit isdem secando composuit. Hoc siquidem capitulum Arausica synodus de libro Sententiarum Prosperi, capitulo 150 partim assumpsit, et dixit: »Arbitrium voluntatis in primo homine infirmatum, [Col. 0205D] nisi per gratiam baptismi non potest reparari; quod amissum, nisi à quo potuit dari, non potest reddi. Unde Veritas ipsa dicit: Si vos Filius liberaverit, tunc vere liberi eritis.« (Joan. VIII, 36.) Iste autem, sicut praemisimus, octavum capitulum erexit de medietate istius synodalis capituli scribens: »Arbitrium voluntatis in primo homine infirmatum, nisi per gratiam baptismi, non potest reparari.« Et nonum de sententia Prosperi, qua ex verbis sancti Augustini dicit: »Arbitrium voluntatis tunc est vere liberum cum vitiis non servit. Tale datum est a Deo homini primo. Quod amissum, nisi a quo potuit dari, non potest reddi. Unde Veritas dicit: Si vos Filius liberaverit, tunc vere liberi eritis.« Caeterum sancta [Col. 0206A] synodus et catholice et sufficientissime texens et ordinans tenendum capitulum nobis suis posteris commendavit. A cujus consensu, verum nec a sententia Prosperi, nostra conscriptio, sicut supra ostendimus, in aliquo deviavit. Sed et si quacunque necessitate capitulorum istorum compositor sensum istius capituli eliquasset, non ab re esset quod egerat. Nunc autem, manente verbis et sensu in sua incolumitate capitulo, minus necessario illud divisit ac compilavit. Bene siquidem sanctus noverat Caesarius, qui ex delegatione apostolicae sedis huic synodo praesedit Arausicae, quid sanctus Augustinus de libero arbitrio homini primo dato in libro de Correptione et Gratia dixerat, quemque in libris de Praedestinatione sanctorum, et de Bono perseverantiae, [Col. 0206B] ad praedecessorem suum Hilarium scriptis commemorat, quem etiam librum compar et socius illius sanctus Prosper se habuisse non tacet in epistola ad Augustinum, dicens: »Librum de Correptione et Gratia plenum divinae auctoritatis emitteres. Quo in notitiam nostram insperata opportunitate delato,« et reliqua. Et credendum est quia sanctus Prosper Hilario eumdem librum, quem se habere dixit, conjuncto et familiari suo non negaverit. Unde et beatus Caesarius, quae hinc sanctus Augustinus dixerat, succedens in ordine suo sancto Hilario non ignoravit. Ait enim sanctus Augustinus in praefato libro (cap. 11, sub finem): »Fit quippe in nobis per hanc Dei gratiam in bono recipiendo, et perseveranter tenendo, non solum posse quod volumus, verum etiam [Col. 0206C] velle quod possumus. Quod non fuit in homine primo: unum enim horum in illo fuit, alterum non fuit. Namque ut reciperet bonum gratia non egebat, quia nondum perdiderat: ut autem in eo permaneret, egebat adjutorio gratiae, sine quo id omnino non posset. Et 143 acceperat posse si vellet, quod ut nollet de libero descendit arbitrio: quod tunc ita liberum erat, ut bene velle posset et male. Quid erit autem liberius libero arbitrio, quando non poterit servire peccato? quae futura erat et homini, sicut facta est et angelis sanctis, merces meriti. Nunc autem, per peccatum perdito bono merito, in his qui liberantur factum est donum gratiae, quae merces meriti futura erat.« Et post pauca: »Nunquid dicturi sumus, Non potuit peccare qui tale habebat liberum arbitrium? [Col. 0206D] aut non potuit mori cui dictum est, si peccaveris morte morieris? aut non potuit bonum deserere, cum hoc peccando deseruerit, et ideo mortuus sit?« Et item (cap. 11): »Sed deseruit et desertus est. Tale quippe erat adjutorium quod desereret cum vellet, et in quo permaneret si vellet, non quo fieret ut vellet. Haec est prima gratia, quae data est primo Adam: sed haec potentior est in secundo Adam. Prima est, qua fit ut habeat homo justitiam si velit: secunda ergo plus potest, qua etiam fit ut velit, et tantum velit tantoque ardore diligat, ut carnis voluntatem contraria concupiscentem voluntate spiritus vincat.« Et item sanctus Augustinus in eodem libro de Correptione et Gratia (cap. 11, initio): [Col. 0207A] »Quid ergo Adam non habuit Dei gratiam? Imo vero habuit magnam, sed disparem. Ille in bonis erat quae bonitate sui conditoris acceperat. Neque enim ea bona, et ille suis meritis comparaverat, in quibus prorsus nullum patiebatur malum. Sancti vero in hac vita, ad quos pertinet liberationis haec gratia, in malis sunt, ex quibus clamant ad Dominum: Libera nos a malo (Matth. VI). Ille in illis bonis Christi morte non eguit: istos a reatu et haereditario et proprio illius Agni sanguis absolvit. Ille non opus habebat eo adjutorio. Quod implorant isti cum dicunt: Video aliam legem in membris meis repugnantem legi mentis meae, et captivantem me in lege peccati quae est in membris meis. Infelix ego homo, quis me liberabit de corpore mortis hujus? Gratia Dei per [Col. 0207B] Jesum Christum Dominum nostrum (Rom. VII, 23). Quoniam in eis caro concupiscit adversus spiritum, et spiritus adversus carnem, atque in tali certamine laborantes ac periclitantes dari sibi pugnandi vincendique virtutem per Christi gratiam poscunt. Ille vero, nulla tali rixa a seipso adversus seipsum tentatus atque turbatus, in illo beatitudinis loco sua secum pace fruebatur. Proinde etsi non interim laetiore, nunc vero tamen potentiore gratia indigent isti. Et quae potentior, quam Dei unigenitus Filius, aequalis Patri et coaeternus, pro eis homo factus, et si sine suo ullo vel originali vel proprio peccato, ab hominibus peccatoribus crucifixus? Qui quamvis tertia die resurrexit nunquam moriturus ulterius, pertulit tamen pro mortalibus mortem qui mortuis [Col. 0207C] praestitit vitam, ut redempti ejus sanguine, tanto ac tali pignore accepto dicerent: Si Deus pro nobis, quis contra nos? qui proprio Filio non pepercit, sed pro nobis omnibus tradidit illum, quomodo non cum illo omnia nobis donavit? (Rom. VIII, 31-32.) Per hunc mediatorem Deus ostendit eos quos ejus 144 sanguine redemit facere se ex malis deinceps in aeternum bonos, quem sic suscepit, ut nunquam esset malus, nec ex malo factus semper esset bonus. Istam gratiam non habuit homo primus, qua nunquam vellet esse malus: sed sane habuit, in qua si permanere vellet, nunquam malus esset. »Et item beatus Augustinus: »Prima libertas voluntatis erat, posse non peccare: novissima erit multo major, non posse peccare: quae futura erat et homini, sicut [Col. 0207D] facta est et angelis sanctis, merces meriti.«



CAPUT XXIII. Sequitur redargutio ipsius compilatoris, ex beati Augustini et caeterorum doctorum verbis.

His sancti Augustini verbis manifestissime claret, rationalibius sanctam synodum composuisse capitulum, quam istum divisisse. Quia quod synodus dixit: »Arbitrium voluntatis in primo homine infirmatum, nisi per gratiam baptismi non potest reparari, quod amissum nisi a quo potuit dari, non potest reddi,« totum continet quidquid ad sciendum atque credendum nobis exinde est necessarium. [Col. 0208A] Manifestatur enim in eo, quod arbitrium voluntatis sanum primo homini fuerat datum, et in illo infirmatum, et quod amissum non potest reparari nisi per gratiam baptismi, quo renascuntur fideles eodem spiritu, quo et conditor et reparator noster est natus, idemque voluntatis arbitrium ab ipso fidelibus redditur, quo primo homini fuerat datum. Plena vero sanitas atque perfecta libertas nunc fidelibus redditur in spe, in futuro, cum novissime inimica destructa fuerit mors, in re, sicut scriptum est, spe salvi facti sumus. Nam quandiu hic mortaliter vivimus, cum morte confligimus, ubi corpus quod corrumpitur aggravat animam, et deprimit terrena inhabitatio sensum multa cogitantem. Ubi caro concupiscit adversus spiritum, spiritus adversus carnem, [Col. 0208B] ut non quaecunque volumus illa faciamus. Ubi interdum habemus deserentes, ideoque gratia juste deserti, liberum arbitrium justitiae liberum peccati servum, sicut demonstrat Apostolus dicens: Cum enim servi essetis peccati, liberi fuistis justitiae. Quem ergo fructum habuistis tunc in his, in quibus nunc erubescitis? (Rom. VI, 21.) Nam finis illorum mors est. Interdum autem habemus, gratia praeventi et adjuti, liberum arbitrium, peccati liberum, justitiae servum, sicut iterum idem demonstrat Apostolus dicens: Nunc vero liberati a peccato, servi autem facti Deo, habetis fructum vestrum in sanctificationem, finem vero vitam aeternam (ibid., 22). Cum autem mortale hoc induerit immortalitatem, et corruptivum hoc induerit incorruptionem, et venerit quod perfectum [Col. 0208C] est, et evacuabitur quod ex parte est, habebimus tunc perfecte arbitrium liberae voluntatis, scilicet 145 nolle peccare, non posse peccare, non posse mori, non posse bonum deserere. Et in his omnibus adhaerente nobis misericordia Salvatoris nostri, ut beatus Augustinus dicit, in saepe memorato libro de Correptione et Gratia, de praedestinatis: quia sive cum convertuntur, sive cum praeliantur, sive cum coronantur. Nam et tunc illis Dei misericordiam necessariam sancta Scriptura testatur, ubi sanctus de Domino Deo dicit animae suae, Qui coronat te in miseratione et misericordia (Psal. CII, 4). Hoc liberum arbitrium homo primus habuisset, si in eo libero arbitrio quod habuit sicut potuerat usus fuisset, sicut praemisimus de verbis sancti Augustini (cap. 11): [Col. 0208D] »Quid erat, inquit, liberius libero arbitrio, quando non potuerit servire peccato, quae futura erat et homini, sicut facta est et angelis sanctis, merces meriti?« Sed cuicunque placet, benigno animo conferat capitulum sancta Arausicae synodi cum capitulo a nobis ad sensum excerpto, quia librum prae manibus tunc non habuimus, quando hoc capitulum de sensibus orthodoxorum dictare coacti sumus, et videat si in aliquo illud dictantes a catholica fide et expositione synodi discordavimus. Synodus dicit: »Arbitrium voluntatis in primo homine infirmatum nisi per gratiam baptismi non potest reparari, quod amissum nisi a quo potuit dari non potest reddi. Unde Veritas ipsa dicit: Si vos Filius liberaverit, tunc [Col. 0209A] vere liberi eritis. »Et nos diximus, Libertatem arbitrii in primo homine perdidimus, quam per Christum Dominum nostrum recepimus. Et habemus liberum arbitrium ad bonum praeventum et adjutum gratia: et habemus liberum arbitrium ad malum desertum gratia. Liberum autem habemus arbitrium, quia gratia liberatum et gratia de corrupto sanatum.

His ita redditis contra reprehensorem hujus a nobis excerpti capituli, quasi ex latere breviter memorari delegimus, quia pervenit ad nos, quoniam isti nebulones, qui in totum adhuc sicut prave sentiunt proferre in publicum non praesumunt, librum adversum nos occulte conscribunt, quem ad nostram notitiam pervenire, et ad lectionem nostram adversus quos scribunt detractant perducere. In quo, sicut [Col. 0209B] nobis retulit qui eumdem nobis transcriptum perferre satagens, in turbine tumultuoso, qui nuper huic regno accidit, cum aliis suis perdidit, aemuli nostri dicunt nos dicere, scribere et praedicare, quia liberum arbitrium funditus in homine primo peccante sit perditum. Unde breviter adnotare decrevimus, quid de libero arbitrio sentiamus: ut qui forte fatuitatem illorum attigerit, quae sale catholicae sapientiae condita mens nostra sentiat hic sine difficultate reperiat. Primus namque homo cum liberio arbitrio ita immortalis est conditus, ut posset non peccare si vellet, et posset peccare si vellet: non moreretur si non peccaret, moreretur autem si peccaret: non peccaret vero si non vellet. Et si arbitrio libero ita persisteret, ut peccare non vellet, acciperet illam meriti magni [Col. 0209C] permansionem, 146 ut peccare non posset nec vellet, sicut acceperunt in munere angeli sancti, quae merces meriti erat futura et homini. Haec est primi hominis arbitrii liberi magna et prima libertas, qua libertate voluntate peccavit, et mortem sibi a Deo praedictam, ne illam peccando incurreret, voluntate peccando incurrit: et per malum velle perdidit bonum posse, qui per posse bonum potuit vincere velle malum. Et sicut homo ita, ut diximus, immortalis conditus fuit, quia Deus esse voluit, perdidit quod immortalis, et remansit quod homo fuit: ita post casum habuit arbitrium liberum, justitiae liberum peccati servum, per se sufficiens sibi ad malum, languidum autem atque invalidum ad omne bonum, antequam per Christi adventum spiritu Dei agente [Col. 0209D] sit rectum, et fidei gratia illuminatum, quod sua libertate erat pravum ac tenebrosum. Quod non inde recepit unde perdidit: sed ab illo recepit quod habeat, a quo quod amisit acceperat. Quoniam post casum primi hominis noluit Deus nisi ad suam gratiam pertinere, ut homo accedat ad eum, et homo non recedat ab eo, sicut scriptum est: Fiat manus tua super virum dexterae tuae, et super filium hominis quem confirmasti tibi, et non discedimus a te (Psal. LXXIX, 18). Iste est secundus Adam, per quem accedimus ad Deum, et in quo non discedimus a Deo. In primo namque Adam discessimus a Deo, in quo perdita est libertate arbitrii maxima illa libertas, et non remansit nisi sola infirmitas. Quapropter non [Col. 0210A] restat liberandis nisi gratia liberantis. Quam arbitrii libertatem recepimus, ut non solum bene velimus et bene possimus: verum ut a bono discedere non velimus, et in bono preseverare possimus, non abolente sed adolente gratia arbitrium liberum gratia liberatum, gratia de corrupto sanatum. Haec est secunda gratia, et arbitrii liberi gratia Dei recuperata libertas. Cum autem in electis penitus novissima inimica destructa fuerit mors, et mortale hoc induerit immortalitatem, et corruptivum hoc induerit incorruptionem, profuturam scilicet ad honorem vitae, non ad diuturnitatem supplicii: quia et peccatores induent incorruptionem ad diuturnitatem supplicii, non ad honorem vitae. Quos ignis qui non exstinguetur cum susceperit, non exstinguet et [Col. 0210B] perimet, sed poenae suae semper integros conservabit. Tucn ejusdem conditoris et reparatoris, atque coronatoris nostri gratia, qui coronat nos in misericordia et miserationibus, si cum electis resurgentes immutari meruerimus, omnes quidem resurgemus, sed non omnes immutabimur, accipiemus perfectam et illam maximam libertatem, ut nec peccare, neque ab aeternitate desistere possimus, neque velimus: quam acceperunt in munere angeli sancti; quae erat arbitrii liberi merces meriti, sine interpositione mortis, si non peccasset, et homini. Hanc arbitrii libertatem primus homo non habuit, quia ne ad hanc ut poterat perveniret, libertate arbitrii quam acceperat inconsultius utens, in iter laevum deflexit, desertus 147 Dei gratia, quem prior ipse deseruit. [Col. 0210C] Sed quia non in aeternum projiciet, aut obliviscetur misereri Deus, dabitur haec gratia homini in futuro, cum fuerit sicut angeli sancti in coelo, nunc in spe salvus factus in saeculo, tunc in re salvandus in saecula saeculorum. Amen.



CAPUT XXIV. Reddenda ratio incipit de capitulo tertio a nobis excerpto, quod compilator capitulorum nobis a regia sublimitate datorum acerrime reprehendit, cum his quae Praedestinatiani exinde ad suam dicunt confirmandam sententiam, et qualiter catholici eorum prave dictis ex Scripturarum sententiis contradicant.

Explicitis prout Dominus dedit duobus capitulis, et reddita ratione contra cribratores, sed non consumptores [Col. 0210D] eorum, nunc tertium adeamus capitulum cum omni fiducia, non de nobis praesumentes, sed de illo confidentes qui dixit: Ego dabo vobis os et sapientiam, cui non poterunt resistere et contradicere omnes adversarii vestri (Luc. XXI, 15), credentes certissime et nihil haesitantes in fide, quia qui coepit ipse perficiet: ipsi gloria, virtus, et imperium in saecula sempiterna. De hoc capitulo, sicut sanctus Prosper demonstrat, ex objectione Gallorum et Vincentianorum, et ex responsionibus quibus ex delegatione sedis apostolicae eorum ipsorumque similium commenta dissolvit, veteres Praedestinatiani dixerunt. Ait enim objectio octava Gallorum: Quod non omnes homines velit Deus salvos fieri, sed certum [Col. 0211A] numerum praedestinatorum. Et item objectio secunda Vincentianorum: Quia Deus nolit omnes salvare, etiamsi omnes salvari velint. Et Gothescalcus modernus Praedestinatianus in libro ad Rabanum archiepiscopum Moguntinum: »Omnes, inquit, quos vult Deus salvos fieri, sine dubitatione salvantur: nec possunt salvari, nisi quos Deus vult salvos fieri. Nec est quisquam quem Deus salvari velit et non salvetur. Quia Deus noster omnia quaecunque voluit fecit. Ipsi omnes itaque salvi fiunt quos omnes vult salvos fieri.« Et domnus Prudentius in epistola ad archiepiscopum suum Wenilonem, de ordinando Aenea Parisiorum episcopo, quarto capitulo ita dicit: »Ut credat atque confiteatur, Deum omnipotentem omnes quoscunque vult salvare, et neminem [Col. 0211B] posse salvari ullatenus, nisi quem ipse salvaverit. Omnes autem salvari quoscunque ipse salvare voluerit: ac per hoc quicunque non salvantur, penitus non esse voluntatis illius ut salventur, dicente Propheta: Omnia quaecunque voluit Dominus fecit in coelo et in terra, in mari et in omnibus abyssis« (Psal. CXXXIV, 6). Quos mendacii redarguit, et prave sanctam tradere Scripturam Leo in tomo ad Flavianum breviter demonstrat dicens (epist. 12, ante medium): »Opus fuit secreti, 148 inquit, dispensatione consilii, ut incommutabilis Deus, cujus voluntas non potest sua benignitate privari, primam erga nos pietatis suae dispositionem sacramento occultiore compleret, et homo diabolicae iniquitatis versutia actus in culpam, contra Dei propositum non periret. Ingreditur [Col. 0211C] ergo haec mundi infima Filius Dei.« Hinc compositor istorum capitulorum, quae nobis ut eis respondeamus dedistis, expressius nihil dixit, ut putamus, quia percepit se posuisse de verbis sancti Coelestini, quae in capitulo quarto scripserat, ubi dicit: Tanta enim est erga omnes homines bonitas Dei, ut nostra velit esse merita quae sunt ipsius dona. Nos autem, et contra priscos et contra modernos Praedestinatianos, de verbis Prosperi, et ipsius aliorumque catholicorum doctorum sensibus, capitulum istud excerpsimus, dicentes: Deus omnipotens omnes homines sine exceptione vult salvos fieri, licet non omnes salventur. Quod autem quidam salvantur, salvantis est donum; quod autem quidam pereunt, pereuntium est meritum.

[Col. 0211D] Primo satisfaciamus lectoribus, quoniam ideo apostoli et Prosperi verbis sine exceptione interposuimus, quia Gothescalcus novorum Praedestinatianorum primicerius in praefato suo libello ad Rabanum scripserat: Omnes et omnes debere intelligi, id est omnes qui salvantur, de quibus dicit Apostolus: Qui vult omnes homines salvos fieri (I Tim. II, 4), et omnes qui non salvantur, quos non vult Deus salvari. Sicque hac interpretatione perversa et apostolica verba et Prosperi apud auditores suos pervertebat sententias. Unde necesse est nobis, ex orthodoxorum scriptis ostendere, si catholicae fidei capitulum istud a nobis excerptum valeat convenire. Consulentes ante omnia sicut et prima est in toto orbe [Col. 0212A] omnium Ecclesiarum mater, sanctam catholicam et apostolicam Romanam Ecclesiam: quoniam privilegium quod Hierusalem, honorabilis secundum sacros Nicaenos canones, quae olim dicta est civitas justitiae, et mater civitatum, propter infidelitatem et negationem Filii Dei perdidit, dicens eum filium Joseph et filium fabri, et ad eum: Tu homo cum sis facis te ipsum Deum, et daemonium habes; et de eo: Non habemus regem nisi Caesarem, et secundum legem debet mori, quia Filium Dei se fecit, haec confessione beati Petri promeruit dicentis: Tu es Christus filius Dei vivi (Matth. XVI, 16), et contestatione Pauli obtinuit affirmantis, quia Christus Jesus factus est obediens Patri usque ad mortem, mortem autem crucis: propter quod et Deus illum exaltavit, et donavit illi [Col. 0212B] nomen, quod est super omne nomen, ut in nomine Jesu omne genu flectatur coelestium, terrestrium et infernorum, et omnis lingua confiteatur quia Dominus Jesus Christus in gloria est Dei Patris (Philipp. II, 8, etc.). Propterea sicut quondam de Hierusalem dictum est per Prophetam: Gloriosa dicta sunt de te, civitas Dei mater. Sion dicet homo, et homo natus est in ea, et ipse fundavit eam Altissimus (Psal. LXXXVI, 3): ita a Prophetarum Domino ista glorificata est magni Petri principis apostolorum praesentia, cui 149 a vero Dei Filio et vere hominis filio, ex duabus et in duabus naturis atque substantiis seu operationibus, divina scilicet et humana, in unitate personae, non in unitate substantiae, subsistente uno Jesu Christo, toto in suis, quae aequaliter et indivise habet cum [Col. 0212C] Patre et Spiritu sancto, cum quibus una illi est coaeterna et indivisa substantia, toto in nostris, in quibus nostri est generis, id est anima rationali, et sine ullo peccati contagio carne humana, de Virginis matris carne immaculata Spiritu sancto fecundata, quae ab initio in nobis Creator condidit, et quae reparanda suscepit, tunc carne adhuc passibili et mortali, nunc autem devicta morte clarificata passionis victoria, atque in Dei Patris gloria permanente, et saeculum judicaturo, ac sine fine regnante, dictum est: Tu es Petrus et super hanc petram aedificabo Ecclesiam meam (Matth. XVI, 18). Et sicut illa quondam Hierusalem civitas sancti minuta est angelorum custodia, usque dum propter incredulitatem et duritiam cordis sui audivit ab eis: [Col. 0212D] Transeamus ab his sedibus, et a Salvatore suo, si voluisset: Ecce relinquetur vobis domus vestra deserta; ita et ista illustrata permanet et protecta orationibus gentium magistri dicentis: Testis est enim mihi Deus, cui servio in spiritu meo in Evangelio Filii ejus, quod sine intermissione memoriam vestri facio in orationibus meis (Rom. I, 9). Quae non ab homine, neque per hominem, sed per Dominum Jesum Christum, sicut Petrus et Paulus apostolatum, ita et haec sancta sedes omnium civitatum meruit principatum. Veluti sanctus Anacletus, tertius a beato Petro Romanae sedis episcopus, et ab ipso apostolorum principe presbyter ordinatus, in epistola sua dicit (epist. 3 sub initium): »Aliae, [Col. 0213A] inquit, primae civitates, quas vobis conscriptas in quodam tomo mittimus, a sanctis apostolis, et a beato Clemente, sive a nobis, primates praedicatores acceperunt: haec vero sancta Romana et apostolica Ecclesia, non ab apostolis, sed ab ipso Domino salvatore nostro primatum obtinuit, sicut ipse beato Petro Apostolo dixit: Tu es Petrus, et super hanc petram aedificabo Ecclesiam meam, et portae inferi non praevalebunt adversus eam; et: Tibi dabo claves regni coelorum, et quaecunque ligaveris super terram, erunt ligata et in coelo, et quaecunque solveris super terram, erunt soluta et in coelo (Matth. XVI, 18, 19). Adhibita est etiam societas in eadem Romana urbe beatissimi Apostoli Pauli, vasis electionis, qui uno die unoque tempore gloriosa morte cum Petro sub principe [Col. 0213B] Nerone agonizans coronatus est, et ambo sanctam Romanam Ecclesiam consecraverunt, aliisque urbibus in universo mundo eam sua praesentia atque venerando triumpho praetulerunt.« Et sanctus Innocentius ad Decentium Eugubinum scribit episcopum dicens (epist. 29 in princip.): »Quis enim nesciat, aut non advertat, id quod a principe apostolorum Petro Romanae Ecclesiae traditum est, ac nunc usque custoditur, ab omnibus debere servari, nec superduci aut introduci aliquid, quod aut auctoritatem non habeat, aut aliunde accipere videatur exemplum? Praesertim cum sit manifestum, 150 in omnem Italiam, Gallias, Hispanias, Africam, atque Siciliam, insulasque interjacentes, nullum instituisse Ecclesias, nisi eos quos venerabilis Petrus, [Col. 0213C] aut ejus successores, constituerint sacerdotes. Aut legant si in his provinciis alius apostolorum aut legitur aut invenitur docuisse. Qui si non legunt, quia nusquam inveniunt, oportet eos hoc sequi quod Ecclesia Romana custodit, a qua eos principium accepisse non dubium est, ne dum peregrinis assertionibus student, caput institutionum videantur amittere.« Cum haec ita se habeant, et sanctus Coelestinus papa, cujus tempore primum haec exorta est haeresis, dicat in Decretali epistola sua (post epist. 8. Coelestini) ad Venerium et caeteros Gallicanos episcopos (cap. 11), quid inde credere, tenere et praedicare catholice debeamus: »Obsecrationum, inquiens, sacerdotalium sacramenta respiciamus, quae ab apostolis tradita, in toto mundo atque in [Col. 0213D] omni catholica Ecclesia uniformiter celebrantur, ut legem credendi lex statuat supplicandi.« Quae sit autem lex supplicandi, et ipse in eodem capitulo explicat, et Ecclesia quasi specialiter in die crucifixionis Domini nostri Jesu Christi, ostendens pro quibus sit crucifixus, quosque vult salvos fieri, supplicando, et congemiscendo demonstrat, orans pro omnibus hominibus, et singillatim atque distincte pro omnibus ordinibus, pro omnibus gradibus, pro omnibus dignitatibus, pro schismaticis et haereticis, pro Judaeis atque paganis, ut nemo credatur exceptus, agens apud divinam clementiam totius humani generis causam. Unde et ad locum dicit: Deus qui salvos omnes, et neminem vis perire, licet quidam [Col. 0214A] iniquitate et obduratione propria percant. Veritas est enim quae dixit: Vivo ego, dicit Dominus Deus. Nolo mortem impii, sed ut revertatur impius a via sua et vivat. Convertimini a viis vestris pessimis, et quare moriemini, domus Israel. Nunquid volens cupio mortem iniqui? dicit Dominus Deus (Ezech. XXXIII, 11). Dominus jurat, ne quis criminum mole desperet, quia non vult mortem impii, sed ut revertatur a via sua et vivat, et Praedestinatiani perjurant, quia qui non salvantur penitus non esse voluntatis Domini ut salventur. Et item Dominus in Evangelio dicit: Dico vobis, gaudium est coram angelis Dei in coelo super uno peccatore poenitentiam agente (Luc. XV, 7). Et si super uno poenitente gaudent angeli, non multo magis, si omnes poenitentiam [Col. 0214B] egerint et crediderint, angeli sancti gaudebunt, qui in illo vident unde gaudeant? De illius scilicet gaudio, a quo sempiternum gaudium acceperunt. Legem ergo credendi, ut sanctus Coelestinus jubet, lex nobis statuat supplicandi: ut quoniam ab omni Ecclesia catholica Deo supplicatur pro omnibus, credamus Deum omnes homines velle salvos fieri, licet non omnes salventur, et quod quidam salvantur, salvantis sit donum; quod autem quidam pereunt, sit pereuntium meritum.

Piis, devotis, atque catholicis hoc potest et hoc debet sufficere, quod omnium Ecclesiarum mater sancta catholica atque Apostolica 151 docet Romana Ecclesia. Ipsa enim ut mater nos Christo genuit, nos religione nutrivit, nos doctrina instruxit: [Col. 0214C] nos sicut in sancto Petro a Christo firma petra accepit, doctores instituit, et catholico lacte nutritos, et ad virum perfectum perductos, ad docendum alios informavit, per Paulum dicens, quia Christus Jesus venit in hunc mundum peccatores salvos facere (I Tim. I, 15). Dicant Praedestinatiani, quem non esse peccatorem possint excipere, illo excepto qui sine peccato et alieno et proprio venit quaerere et salvare quod perierat. Dicant qui non periit, cum idem dicat Apostolus, ex uno omnes esse in condemnationem (Rom. V, 16). Si omnes perivimus, omnes quaerere venit: si omnes quaerere venit, omnes salvari voluit. Et item scriptum est: Invidia diaboli mors introivit in orbem terrarum (Sap. II, 24). Et Joannes apostolus: In hoc apparuit, inquit, Filius Dei, ut [Col. 0214D] dissolvat opera diaboli (I Joan. III, 8). Unde Beda: »Omnes peccatores ex diabolo nati sunt in quantum peccatores. Ideo enim venit Christus homo ut solveret peccata hominum. Quocirca si ideo venit, peccatores salvos facere venit: et quia omnes secundum Apostolum peccatores erant, sicut dixit per peccatum mors, et ita in omnes homines pertransivit in quo omnes peccaverunt (Rom. V, 12), qui venit quaerere quod perierat, omnes quaerere venit, omnes salvos fieri voluit, dicente iterum Paulo per quem ipse locutus est Christus: Qui vult omnes homines salvos fieri (I Tim. II, 4); et Petro: Qui neminem vult perire, sed omnes ad poenitentiam converti (II Petr. III, 9).

[Col. 0215A] Cur ergo non omnes salvantur, ipsa Veritas per Joannem evangelistam respondeat. Hoc est autem, inquit, judicium, quia lux venit in mundum, et dilexerunt homines tenebras magis quam lucem. Erant enim eorum mala opera (Joan. III, 19). Unde sanctus Augustinus dicit (tract. 12 in Joan.): »Quomodo quidam bonum opus fecerunt, ut venirent ad lucem, id est ad Christum, et quomodo quidam dilexerunt tenebras? Si omnes peccatores invenit, et omnes a peccato sanat, et serpens ille, in quo figurata est mors Domini, eos sanat qui morsi fuerant, et propter morsus serpentis erectus est serpens, id est mors Domini propter mortales homines quos invenit injustos, quomodo intelligitur: Hoc est judicium, quoniam lux venit in mundum, et dilexerunt homines [Col. 0215B] magis tenebras quam lucem. Erant enim mala opera eorum? Quid est hoc? Quorum enim erant mala opera? Nonne venisti ut justifices impios? Sed dilexerunt, inquit, magis tenebras quam lucem. Ibi posuit vim. Multi enim dilexerunt peccata sua. Quia qui confitetur peccata sua, et accusat peccata sua, jam cum Deo facit. Accusat Deus peccata tua, si et tu accusas, conjungeris Deo. Quasi duae res sunt, homo et peccator: quod audis homo, Deus fecit: quod audis peccator, ipse homo fecit. Dele quod fecisti, ut Deus salvet quod fecit. Oportet ut oderis in te opus tuum, et ames in te opus Dei. Cum autem coeperit tibi displicere quod fecisti, inde incipiunt bona opera tua, quia accusas mala opera tua. Initium bonorum operum confessio est operum malorum. [Col. 0215C] Facis veritatem, 152 et venis ad lucem. Quid est facis veritatem? Non te palpas, non tibi blandiris, non te adulas, non dicis Justus sum, cum sis iniquus, et incipis facere veritatem. Venis autem ad lucem, ut manifestentur opera tua, quia in Deo facta sunt: quia et hoc ipsum quod tibi displicuit peccatum tuum, non tibi displiceret, nisi Deus tibi luceret, et ejus veritas tibi ostenderetur.«

At si quis de Praedestinatianis haec legerit, forte sub suo sensu dicet quod dixerunt quidam in illo tempore. Qui aperuit oculos caeci nati, nunquid non poterat facere ut iste non moreretur? et Praedestinatianus: Sicut isti illuxit Deus, quem salvum fieri voluit, sic et isti illuxisset ut salvaretur, si illum salvum fieri voluisset. Omnipotens est enim Deus, [Col. 0215D] ut et in symbolo catholica confitetur Ecclesia, qui omnia quaecunque voluit fecit. Respondeat Evangelista Marcus: Et non poterat ibi virtutem ullam facere, nisi paucos infirmos impositis manibus curavit. Et mirabatur propter incredulitatem illorum (Marc. VI, 5). Hinc Beda (cap. 4) in Evangelio Lucae: »Amabat itaque cives, sed ipsi se charitate patria suo livore privabant.« Et Dominus dicenti sibi: Si quid potes, adjuva nos misertus nostri (Marc. IX, 22), respondit: Si potes credere, omnia possibilia credenti. Et sanctus Gregorius homilia 31: »Hanc videlicet incurvatam mulierem cum vidisset Jesus vocavit ad se,« et reliqua. »Vocat, inquit sanctus Gregorius, sed non erigit: quandoquidem per ejus gratiam illuminamur, [Col. 0216A] sed exigentibus nostris meritis adjuvari non possumus.« Ab Omnipotente videlicet, de quo et Paulus dicit: Si negamus, et ille negabit nos: si non credimus, ille fidelis permanet. Negare se ipsum non potest (II Tim. II, 12). Quae impotentia, ut Augustinus demonstrat, maxime ad omnipotentiam pertinet. Fidelis enim permanet, negare seipsum non potest. Unde idem doctor eximius in Sermone de symbolo ad Neophytos ita dicit: »Omnipotens ex nihilo primitus cuncta fecit, cum quibus fecit pariter unde fecit. Materies itaque coeli et terrae, sicut haec in principio sunt creata, simul cum ipsis est creata. Nec fuit unde fierent quae Deus in principio fecit, et tamen facta sunt quae Omnipotens fecit, quae facta composuit, implevit, [Col. 0216B] ornavit. Si enim quae in principio fecit ex nihilo utique fecit, etiam ex his quae fecit quidquid voluerit facere potens est, quia omnipotens est. Nec ideo credant iniqui Deum non esse omnipotentem, quia multa contra ejus faciunt voluntatem, quia et cum faciunt quod non vult, hoc eis faciet quod ipse vult. Nullo modo igitur omnipotentis vel mutant vel superant voluntatem: sive homo juste damnetur, sive misericorditer liberetur, voluntas Omnipotentis impletur. Quod ergo non vult Omnipotens hoc solum non potest. Utitur ergo malis, non secundum eorum pravam, sed secundum suam rectam voluntatem. Nam sicut mali natura sua bona, hoc est bono ejus opere, male utuntur: sic ipse bonus etiam eorum malis operibus bene utitur, [Col. 0216C] ne Omnipotentis voluntas aliqua ex parte vincatur. 153 Si enim non haberet quod bonus de malis juste ac bene faceret, nullo modo eos vel nasci vel vivere sineret. Quos malos ipse non fecit, quia homines fecit: quia non peccata, quae sunt contra naturam, sed naturas ipsas creavit. Malos tamen eos futuros praescius ignorare non potuit. Sed sicut noverat quae ipsi essent mala facturi, sic etiam noverat quae bona de illis esset facturus.« Et post paululum: »Sed quoniam dixi hoc solum. Omnipotentem non posse quod non vult, ne quis me temere dixisse arbitretur aliquid Omnipotentem non posse, hoc et beatus Apostolus dixit: Si non credimus, ille fidelis permanet, negare seipsum non potest. Non enim potest justitia velle facere quod injustum est, aut [Col. 0216D] sapientia velle quod stultum est, aut veritas velle quod falsum est. Unde admonemur Deum omnipotentem non hoc solum quod ait Apostolus, negare seipsum non potest, sed multa non posse. Ecce et ego dico, et ejus veritate dicere audeo quod negare non audeo. Deus omnipotens non potest mori, non potest mutari, non potest falli, non potest miser fieri, non potest vinci. Haec atque hujusmodi absit ut possit Omnipotens. Ac per hoc non solum ostendit Veritas omnipotentem esse quod ista non possit, sed etiam cogit Veritas omnipotentem non esse qui haec possit. Volens est enim Deus quidquid est. Aeternus ergo, et incommutabilis, et verax, et beatus, et insuperabilis volens est. Si ergo potest esse quod non [Col. 0217A] vult, omnipotens non est. Est autem omnipotens, ergo quidquid vult potest. De quo et Psalmus dicit: In coelo et in terra omnia quaecunque voluit fecit.« (Psal. CXIII, 3), et item in libro de Natura et Gratia (cap. 49): »Absit a nobis ut Deum posse peccare dicamus. Non enim ut stulti putant; ideo non erit omnipotens, quia nec mori potest, et negare seipsum non potest.« Similiter et justus permanens, de quo Joannes apostolus dicit: Fidelis et justus est (I Joan. I, 9), injustus esse non potest, ut salvet ad se converti vel reverti nolentes: quoniam, ut Gregorius dicit: Peccatores diu ut convertantur exspectat, quos non conversos durius damnat. Qui per prophetam dicit: Deus appropians ego sum, et non Deus de longe (Jer. XXIII, 23). Et iterum per eumdem [Col. 0217B] prophetam, Peccata, inquit, separant inter me et vos.

Unde Joannes Constantinopolitanus in libro de Reparatione lapsi: »Si ergo peccata sunt quae nos separant a Deo, auferamus e medio istud obstaculum, et nihil est quod nos prohibeat conjungi Deo.« Et idem in eodem libro: »Cum impassibilem esse naturam divinam diffinitio veritatis ostendit, intelligere debemus, quia etiamsi punit Deus, etiamsi poenas infert, non hoc cum ira passibili, sed cum ineffabili clementia facit, medentis non perimentis affectu. Et ideo valde libenter recipit poenitentem. Poenitentiae medicamentum si praeveniens curet animam, non facit eum ad vindictam iracundiae pervenire pro his quae commisit in Deum. Non enim, ut [Col. 0217C] diximus, propter semetipsum vindicat Deus in peccatorem, quasi ulciscens injuriam 154 suam. Nihil enim tale recipit in se natura divina, sed ad utilitatem nostram facit omnia; pro utilitate nostra et correptiones inducit et poenas, non ut se vindicet, sed ut nos emendet. Quod si persistit quis in duritia, sicut et ille qui avertit a luce oculos suos, damnum quidem luci intulit nullum, semetipsum vero tenebris condemnavit; ita et qui per cor impoenitens contemnere se putat virtutem Dei, semetipsum alienum efficit a salute.« Et in Evangelio Marci scriptum est: Qui autem blasphemaverit in Spiritum sanctum, non habet remissionem in aeternum, sed reus erit aeterni delicti (Marc. III, 29). Unde et Beda (in Lucam cap. 41): »Qui ergo manifeste intelligens [Col. 0217D] opera Dei, cum de virtute negare non possit, eadem stimulatus invidia calumniatur et Christum Deique Verbum, et opera Spiritus sancti dicit esse Beelzebub, isti non dimittetur, neque in hoc saeculo, neque in futuro. Non quod negemus et ei, si poenitentiam agere voluerit, posse dimitti ab eo qui vult omnes homines salvos fieri, et in agnitionem veritatis venire; sed quod ipsi judici et largitori veniae credentes, qui et se poenitentiam semper accepturum, et hanc blasphemiam nunquam dicit esse remittendam, credamus hunc blasphemum exigentibus meritis, sicut nunquam ad remissionem, ita nec ad ipsos dignos poenitentiae fructus esse perventurum. Juxta hoc quod Joannes Evangelista de quibusdam blasphemiae [Col. 0218A] suae merito excaecatis veracissime scripsit: Propterea non poterant credere (Joan. XII, 39), quia iterum dixit Isaias: Excaecavit oculos eorum, et induravit cor eorum, ut non videant oculis, et intelligant corde, et convertantur et sanem eos (Isa. VI, 10).« Quod de haereticis est valde timendum, qui sanctae Scripturae sententias, et apertissima catholicorum dicta detruncantes, ad suos sensus violenter inflectendo, ex eis contra conscientiam suam prava dogmata quae disseminant conantur asserere. Unde item Beda in Evangelio Lucae (in Lucam cap. 12): »Sola, inquit, blasphemia in Spiritum sanctum, qua quisque in similitudinem diaboli et angelorum ejus, contra conscientiam suam majestatem deitatis oppugnare non trepidat, non habet remissionem in aeternum, sed [Col. 0218B] reus erit aeterni delicti, sicut evangelista Marcus evidenter exponit, qui posito hoc Domini testimonio, subjunxit atque ait, quoniam dicebant, spiritum immundum habet (Marc. III, 30).« Hanc prophetae sententiam, qua dicitur, Excaeca cor populi hujus (Isa. VI, 10), et reliqua exponit beatus Gelasius in tomo de anathemate Acacii, sicut qui legerit invenire valebit. Et item Beda in Evangelio Lucae (in Lucam cap. XII), quia inexcusabiliter pereunt, quos vult Deus salvos fieri: »Quid autem et a vobis ipsis non judicatis quod justum est? ostendens eos, utpote rationalem creaturam, etsi litteras nesciant, naturali tamen ingenio posse dignoscere, vel eum qui opera in se quae nemo alius fecisset, supra hominem intelligendum, et ideo Deum esse credendum; vel [Col. 0218C] post tot saeculi hujus injustitias, justum Creatoris judicium esse venturum. Nemo igitur, ex eo quod supra dictum est, servum nescientem Domini voluntatem vapulare 155 paucis, inter peccandum de remedio nesciendi praesumat: quia, ut alia taceam, ex eo ipso quod homo est, nec mala quae caveat, nec bona potest ignorare quae appetat.« Hinc et Paulus in Epistola ad Romanos, quia, inquit, quod notum est Dei, manifestum est illis (Rom. I, 19). Unde Ambrosius: Notitia Dei manifestata est ex mundi fabrica. Ut enim Deus, qui natura invisibilis est, etiam a visibilibus possit sciri, opus factum ab eo est quod opificem visibilitate sua manifestaret, ut per certum incertum posset sciri, et ille esse Deus omnium crederetur, qui hoc opus fecit quod omnibus [Col. 0218D] possibile est. Deus enim illis manifestavit. Manifestavit se Deus dum opus fecit per quod posset agnosci. Invisibilia enim ejus a creatura mundi per ea quae facta sunt intellecta conspiciuntur (Rom. I, 20), et sequentia, quae ibidem mirabilis Paulus, et expositor ejus Ambrosius prosequuntur. Sicut et Leo in tomo ad Flavianum de Eutyche loquens (epist. 10, cap. 2) demonstrat: »Sed si de hoc, inquit, Christianae fidei fonte purissimo sincerum intellectum audire non poterat, quia splendorem perspicuae veritatis obcaecatione sibi propria tenebrarat,« et reliqua.

Hoc autem quod de specie est dictum in genere debet intelligi, veluti et sanctus Gregorius in libro [Col. 0219A] XVI Moralium (cap. 24) dicit: »Tradidit illos Deus in reprobum sensum, ut faciant quae non conveniunt. (Rom. I, 28). Quia enim glorificare noluerunt quem cognoverunt, reprobo sensui traditi ad hoc relicti sunt, ut nescirent jam pensare mala quae faciebant.« Et item in libro VIII (cap. 9): »Nunc enim peccator quisque Deum non metuit et vivit, blasphemat et proficit: quia scilicet misericors Creator, quem exspectando vult corrigere, aspiciendo non vult punire, sicut scriptum est: Dissimulans peccata hominum propter poenitentiam (Sap. II, 24).« Et in libro XVI (cap. 18): »Sic itaque anima ejus quodcunque voluit hoc fecit, ut inde quoque voluntatem suam impleat, unde voluntati illius repugnari videbatur.« Quia ut Augustinus in libro de Bono perseverantiae [Col. 0219B] dicit: »Nihil fit, nisi quod aut ipse facit, aut fieri ipse permittit.« Unde S. Gregorius in libro II Moralium (cap. 14) dicit: »Quia Deus sine mutabilitate simul cuncta respicit, sine distentione comprehendit: videlicet et bona quae adjuvat, et mala quae judicat, et quae adjuta remunerat, et quae judicans damnat. In his quae diverso disponit ordine diversus non est.« Et Hieronymus in epistola ad Philemonem, contra hoc quod dicunt Gothescalcus atque Prudentius: Qui non salvantur, non est penitus voluntas Dei ut salvi fiant, ita dicit: »Si enim Deus voluntarie et non ex necessitate bonus est, debuit hominem faciens ad suam imaginem et similitudinem facere, hoc est ut ipse voluntarie et non ex necessitate bonus est. Qui autem asserunt ita eum debuisse [Col. 0219C] fieri, ut malum recipere non posset, hoc dicunt: Talis debuit fieri, qui necessitate bonus esset et non voluntate. Quod si talis fuisset effectus, qui bonum non voluntate sed necessitate perficeret, non esset Deo similis, qui ideo bonus est quia vult, non quia cogitur.« Et S. Prosper 156 in libro Sententiarum (cap. 168): »Nemo invitus bene facit, etiamsi bonum est quod facit: quia nihil prodest spiritus timoris, ubi non est spiritus charitatis.«

Et S. Joannes Chrysostomus in libro ad Demetrium de cordis compunctione: »Possumus, inquit, etiam ex his haereticis occasiones dare, si dicamus quia apostoli et omnes sancti, non ex proposito suo et labore mirabiles facti sunt, sed ex Dei gratia sola. Dicent enim, Et quid prohibet omnes fieri tales? [Col. 0219D] Gratia enim Dei si nihil requirit a nobis, sed ipsa est quae facit unumquemque perfectum, cur non et omnibus ex aequo infunditur, et fiunt omnes repente perfecti? Non enim est personarum acceptor Deus. Sed quoniam non sola gratia Dei hoc agit, sequitur enim ut et nos quod in proposito et viribus nostris est expleamus, idcirco venit quidem in unumquemque gratia Dei; sed apud eos qui digne explent ea quae in ipsis sunt permanet, ab his vero qui minus digne agent cito discedit, ad eos autem qui necdum initium faciunt converti ad Deum, omnino nec venit. Rectas enim mentes diligit, et sine fuco propositum. Quod etiam in Paulo perspiciens, licet alio adhuc itinere videretur incedere, tamen, quia proposito [Col. 0220A] recto et zelo Dei haec agebat, dicit de eo Dominus, quia vas electionis mihi est, ut portet nomen meum coram gentibus et regibus et omni populo Israel (Act. IX, 15).« Et in homilia secunda de Psalmo L: »Misericordia Dei inaestimabilis est, sine fine est, quae comprehendi non potest, superans omnem sensum, vincens omnem cogitationem. Sed quia talis est misericordia Domini, tamen non ut homines misericordiam consecuti remissiores fierent, quaerit quiddam a nobis Deus. Miseretur quidem, sed non passim miseretur. Provocat nos et dicit: Da tu et aliquid, ut puta, mille scelera perpetrasti, habes onera delictorum, volo alleviare pondus tuum, da et tu manum tuam: non quia tui ego egeo, sed quia volo et te aliquid conferre ad tuam salutem. Quomodo ergo latro [Col. 0220B] salvatus est et tanta solvit peccata? Scito eum misericordia provocatum, et fide sua tanquam adminiculo usum in eo quod dicit: Memento mei, Domine, in regnum tuum (Luc. XXIII, 42). Quid contulit Deus saluti ipsius? remissionem videlicet peccatorum. Quid vero intulit latro? indicium salutis suae, confessionis fidem. Qualem? grandem et excelsam nimis, coelum tangentem. Quomodo? ego dicam. Judaei viderunt mortuos suscitatos, et post virtutes adnumeratas, latro, inquit, nihil horum videns, sed considerabat sputis repletum, crucifixum, aceto potatum et felle. Et cum haec omnia videret, non est scandalizatus, sed regem coelorum confessus est. Vides quoniam non sine causa misericordiam consecutus est, quia et ipse fidem intulit ad salutem suam? Necnon et publicanus [Col. 0220C] aliena injuste auferens, quomodo salvatus est? Transiens namque Christus dicit ad eum: Veni, sequere me. Qui statim exsurgens secutus est eum (Matth. IX, 9). Et sicut latro confessionem intulit, sic publicanus 157 obedientiam suam, et meruit in apostolatus ordine collocari. Sicut enim, cum quidam gravi aegritudine vexatur, et multis modis indiget medicaminibus, et attenuatus est sumptibus, si introierit medicus, et dixerit ad eum qui aegrotat, Plures species ad confectionem medicaminis necessariae erunt; respondeat vero aegrotans, Non habeo unde tantas species emam, paupertate detineor; dicat ad eum medicus, Illam et illam da mihi speciem tantum, caetera de meo praestabo. Ideoque rogat David, ut multum ab iniquitate sua lavetur. Quid [Col. 0220D] ergo pro hoc munus intulit? Dixit, Miserere mei, et, usquequaque lava me ab injustitia mea, et a delicto meo munda me, quoniam iniquitatem meam ego cognosco. Vicissitudo est, Deus dat, et qui salutificet reus. Dedit Dominus misericordiam suam, dedit et qui peccaverat confessionem peccatorum suorum. Parum quidem, sed quod habuit. Quid dabis, o David, ut salvari possis, uti misceatur medicamentum? Quoniam, inquit, iniquitatem meam ego cognosco (Psal. L, 4).«

Et item ad Demetrium de cordis compunctione: »Et ideo, inquit, perditionis nostrae causa nulla alia quam negligentia nostra est atque desidia.« Et in homilia de militia spiritali: »Scito autem [Col. 0221A] quia te non vincet natura corporis, neque strangulabit invitum, neque te obnoxium faciet ex libero nisi voluntaria declinatio.« Et item in homilia de patre et duobus filiis: »Describitur autem in istis, et evidenter ostenditur libertas quam animae rationali inseruit creator Deus. Vide enim, pater iste quomodo nec illum discedere volentem retineat, nec liberi arbitrii auferat potestatem. Neque alium manere cupientem cogat abscedere, ne forte sequentium malorum, quae postea his suo vitio accedent, ipse potius auctor esse videatur, si in illis libertatem propriae voluntatis absciderit. Itaque et petenti dat, quia ex nobis, non ex Deo, inopiae et offensionis nostrae causa proficiscitur. Accipiens autem partem suam junior peregre, inquit, abiit longe (Luc. [Col. 0221B] XV, 13). Quod autem ait longe, non locorum intercapedinem, sed declinationem mentis expressit. Qui enim oblivionem Dei ceperit, hic vere peregrinari a Deo dicitur; sicut econtra, conversatio saecularis non solum peregrinum, sed alienum Deo hominem facit. Et ut breviter dicam, sicut peregrinantes a saeculo praesentamur ad Dominum, sic et permanentes in rebus terrenis a coelestibus exsulamur. Denique et Cain exiit a facie Domini, et longe efficitur; non quia et locus aliquis foris esset in conspectu Dei, sed quo sua mente divisus exiisset a Domini respectu, per homicidium separatus a Deo.« Et item in libro de Eruditione disciplinae: »Quoniam quidem minus est peccatum ei qui peccat priusquam agnoscat disciplinam Domini. Nulla [Col. 0221C] autem venia est peccanti post agnitionem Domini, nisi poenitens revertatur; quia Deus mortem non fecit, et non vult mortem morientis, quantum ut revertatur et vivat. Ne sit spiritus vadens et non 158 revertens, quorum damnatio justa est.« Et in homilia secunda Psalmi L: »Peristi, sed poteris salvari; fornicatus es, sed poteris continere; moechatus es, sed poteris liberari; ad spectacula proruebas, sed poteris revocare pedem; cum malis hominibus versabaris, poteris recedere et cum bonis esse. In utraque parte habes liberum arbitrium.«

Et in homilia de proditione Judae: »Quid igitur qui meretricum mores valuit commutare, discipulum non potuit retinere? Valde, inquam, et incunctanter [Col. 0221D] valuit retinere; sed necessitate nolebat bonum efficere, nec vi trahere ad se curabat. Tunc abiit, inquit, non invitatus a principibus sacerdotum, nulla necessitate constrictus, sponte processit, et propria malignitate consilium genuit sceleratae mentis nullo participe convocato.« Et post paululum: »Ea enim quae vel injuriosa demonstrantur, ipsam Domini misericordiam clementiamque declarant, qui proditorem suum latronem sceleratum tantis beneficiis ampliavit, et usque ad ipsum proditionis tempus solitis admonitionibus toleravit. Nam admonebat, suadebat, et omni studio eum sanare curabat. Sed si ille sermonem respuit, si tanti magistri verba contempsit, Christus causatio [Col. 0222A] est, et meretrix testis est, quae de sua fuit liberatione sollicita. Non igitur videndo meretricem, de tua liberatione desperes; sed et Judam cogitando non debes esse securus. Utrumque enim periculosum est, et confidentia, et desperatio. Nam confidentia stantem evertit, et iterum desperatio post lapsum non admittit exsurgere. Et ideo Paulus exhortatur dicens: Qui se putat stare, videat ne cadat (I Cor. X, 11). Habes exemplum utriusque personae. Discipulus cum se stare putaret cecidit; meretrix cum se cecidisse arbitraretur exsurrexit.« Et iterum in eadem: »Sed nec aperte eum omnibus publicabat, ne impudentiorem faceret; nec penitus silentio praeteribat, ne celare arbitratus audacter ad proditionem properaret. Et ideo frequenti admonitione [Col. 0222B] clamat: Unus ex vobis tradet me (Matth. XXVI, 21). Nec tamen eum magister piissimus publicabat. Et de gehenna fuit saepissime locutus, et de regno coelorum tractavit assidue. Utriusque meritum frequenter edocuit, et quid peccatoribus constitutum est, et quid non peccantibus praeparatur ostendit. Sed haec omnia crudelis ille contempsit, et Deus illum non traxit invitum. Et quoniam bona atque mala in nostra Deus posuit potestate, electionis liberum donavit arbitrium, et invitos non retinet, et volentes amplectitur. Nam non sponte bonus malitiam non amittit. Et ideo Judas, nimiae cupiditatis praecipitatus ardore, caeca quadam improvisione deceptus, suam vendidit animam, et suae salutis mercator exstitit, et ait: Quid vultis mihi dare, [Col. 0222C] et ego vobis eum tradam? (Matth. XXVI, 15). Et ut virtutem Christi etiam in hac parte cognoscas, cum ad capiendum eum advenissent, vocem ejus minime tolerare potuerunt, sed omnes territi ceciderunt. Et quoniam nihilominus in sua impudentia 159 perdurabant, ipse se ultro commisit, ipse se tradidit. Et haec diximus, ut Christum nullus accuset, cur Judae cogitationem non mutavit adversam. Sed si quis hoc dixerit, audiet, Judas quemadmodum corrigi potuit? sponte, an invitus? Si invitus, nulla correctio est, nam mentis malitia necessitate non tollitur. Si sponte, omnia quae meliorare animam poterant audisse cognoscitur. Et si remedium respuit, non medici vitium est, sed languentis. Et ut scias ejus crimen esse quod prodidit, non [Col. 0222D] magistri, saepius Deus de proditione praedixit, et totius eum philosophiae praecepto et sermone docuit, et rebus ostendit. Dederat ei daemonum potestatem, gehennae tormenta monstravit, coelorum regna promisit, secreta mentis ejus et praedicebat et non publicabat, pedes ejus cum aliis lavit, mensae fecit participem, nihil penitus praetermisit, sed in malitia sponte duravit, et, omnibus admonitionibus spretis, proditor malignus emersit. Et ut eum posse mutare, sed corrigi noluisse cognoscas, postquam eum tradidit, jactavit triginta denarios, et ait: Peccavi tradens sanguinem innocentis. Quid est? quando ab eo mirabilia gerebantur, non dixisti: Peccavi tradens sanguinem justum, sed: Quid vultis mihi dare et [Col. 0223A] ego vobis tradam eum? et post factum scelus, post commissum delictum, post completam proditionem, post perfectum peccatum cognovisti peccatum. Ex hoc, dilectissimi fratres, edocemur quod negligentibus et desidiosis facile admonitio prodesse non poterit; studiosis autem, etiam admonitione cessante, multum commoditatis accedit. Nam et iste quando magister admonebat non flectebatur, et quando nullus admonuit, excitata conscientia scelus cognovit admissum, et projecit triginta denarios.« Et item in libro: Quod nemo laeditur nisi a semetipso, post enumeratos Pauli labores: »Nonne permansit, inquit, semper idem Paulus, et idem vocatus apostolus? Econtra autem, Judas unus fuit et ipse de duodecim, et vocatus apostolus fuit. Sed [Col. 0223B] neque quod unus ex duodecim fuit, neque quod vocatus apostolus dictus est, prodesse ei quidquam potuit non habenti animum virtutibus deditum. Sed Paulus quidem cum penuria et plagis cucurrit cursum qui ducit ad coelum; ille vero, cum et prior vocatus esset in apostolatum, et simili cum caeteris gratia donatus, coelestemque edoctus esset philosophiam, et sacrae Christi mensae venerandique sacramenti particeps exstitisset, habuisset etiam donum Spiritus sancti, ita ut mortuos suscitaret, et leprosos curaret, ac daemonia effugaret, cumque de contemptu rerum saecularium fuisset edoctus, adhaerens lateribus Christi, atque indigentium sibi esset commissa dispensatio, quo scilicet avaritiae per hoc latens in eo vitium sanaretur, erat enim fur: tamen [Col. 0223C] nec sic quidem proficere in melius potuit, cum erga eum tot tantisque provisionibus uteretur. Sciebat enim Christus quod avarus esset Judas, et pro amore pecuniae periturus; et non solum non arguit eum pro hoc vitio, sed et 160 latentibus medicamentis curare voluit, ipsi committens dispensationem pecuniae, ut habens in manibus quod desiderabat, perniciosa passio, expleta cupiditate, cessaret, ne decideret in illam mortis foveam, sed minoribus malis majora reprimeret. Sic in omnibus qui semetipsum non laeserit, ab aliis non potest laedi; et rursus qui semetipsum corrigere et emendare noluerit, et quod in ipso est atque in potestate ejus explere, nullus ei extrinsecus proderit.« Unde et sanctus Augustinus in libro Hypomnesticon ad locum [Col. 0223D] dicit: »Quod ut probare valeamus, solum reor ad exemplum sufficere Judam. Hunc enim Deus cum praescisset in vitiis propriae voluntatis pessimum fore, id est electione discipulatus sui bene a Christo conferenda male usurum, et avaritia ardentem pretio Judaeis Dominum traditurum, poenam ei praedestinavit ex merito, dicente per David Spiritu sancto: Deus, laudem meam ne tacueris, quia os peccatoris et os dolosi super me apertum est (Psal. CVIII, 1), id est Judae, vel Judaeorum, in Christum Judae, cum dicit: Quid vultis mihi dare, et ego vobis eum tradam? (Matth. XXVI, 15) et post pecuniae sponsionem dans signum traditionis: Quemcunque, inquit, osculatus uero ipse est, tenete eum. Ideo super me, ait, [Col. 0224A] apertum est. Cum enim signum dedit, ore doloso aperuit quem tenerent. Judaei quoque, cum eum volentes dolo perdere, ut Evangelium pandit, clamaverunt dicentes: Crucifige, crucifige!«

Hinc et praefatus Joannes in memorato libro dicit: »Sicut et Judas, inquit, ille non solum nullo intrinsecus impellente dilapsus est, sed e contrario pluribus adjutus remediis stare non potuit. Vis ut haec non solum per singula gesta, sed etiam per populos doceam? Quanta erga Judaeorum populum cura exstitit divinae providentiae? Nonne omnes, ut ita dicam, creaturae emendationis eorum ministerium praeparatae sunt? Nonne prae caeteris omnibus hominibus nova quaedam et magnifica eis vitae instituta sunt tradita? et post omnia eis divina munera [Col. 0224B] attributa dicit: Et tamen post omnia haec tam evidentia divinae virtutis insignia, et post universam gloriam quae eis supra cunctos mortales data est, infideles exstiterunt et ingrati. Caput namque vituli adoraverunt, et deos quaesierunt sibi alios fieri, cum tantae talesque Dei virtutes aliae adhuc in oculis haberentur, aliae vero recentem et nuper gestam servarent in corde memoriam. At vero Ninivitarum populus, alienigena et barbarus, nullis prius divinae providentiae beneficiis assuetus, non legibus, non mirabilibus, non praeceptis ullis aut operibus illuminatus, hominem vidit habitu naufragum, vultu peregrinum, nec unquam sibi prius cognitum, primo statim ingressu dicentem: Adhuc triduo et Ninive subvertetur. Ex istis solis sermonibus [Col. 0224C] conversi sunt ad timorem Dei, abjectisque continuo prioris vitae malis, ad virtutem se et justitiam per poenitentiam contulerunt. Vides quoniam qui intus est et vigilat, suique meminit, non solum ab hominibus non potest laedi, sed 161 imminentem coelitus iram repellit? qui vero semetipsum prodit et laedit, etiamsi mille intrinsecus divinis beneficiis fulciatur, non ei sufficiet ad salutem: quia neque Judaeis tanta mirabilia, quae in eos collata sunt profuerunt, neque alienigenis quod nihil horum adepti fuerant obfuit; sed quoniam animo propositoque recto, cum et seipsos dederunt Deo, parva occasione sumpta plurimum profecerunt.« Quapropter, ut sanctus Gregorius in homilia Evangelii 13, dicit: »Deus despicitur et [Col. 0224D] exspectat, contemni se videt et revocat, injuriam de contemptu suo suscipit, et tamen quandoque revertentibus etiam praemia promittit.« Qui etiam, ut Augustinus in libro de Praedestinatione sanctorum dicit: Et ipsi quia voluerunt crediderunt. Et item Gregorius: »Nemo hanc ejus longanimitatem negligat: quia tanto districtiorem justitiam in judicio exerit, quanto longiorem patientiam ante judicium praerogavit.« Hinc etenim Paulus dicit: Ignoras quoniam benignitas Dei ad poenitentiam te adducit. Secundum duritiam autem tuam et cor impoenitens, thesaurizas tibi iram in die irae et revelationis justi judicii Dei (Rom. II, 4). Et illi, ut Augustinus in praefato libro dicit, quia noluerunt non crediderunt. [Col. 0225A] Et si forte crediderunt, de illorum numero exstiterunt, de quibus item dicit Apostolus: Qui se confitentur nosse Deum, factis autem negant (Tit. I, 6). Denique ponamus orthodoxorum atque in Ecclesia probatissimorum virorum testimonia, et videat lector devotus, si reddant nobis atque capitulo testimonium hinc ex illorum sensibus et dictis excerpto, quod simus catholicae Ecclesiae filii, et gratia Dei fideles verbi ipsius dispensatores.



CAPUT XXV. Sequuntur orthodoxorum verba, quibus cognosci valeat qualiter exinde sanctae Ecclesiae catholici sensere doctores

Dionysius quoque, ut beatus Gregorius dicit Areopagita, antiquus et venerabilis Pater, sicut legitur [Col. 0225B] per Paulum apostolum gratia Dei fide illuminatus et baptizatus, qui cum beato Petro et Jacobo fratre Domini, aliisque quamplurimis sanctissimis Christi discipulis, Hierosolymis apud sepulcrum vitae principis, velut ipse in libro de Divinis nominibus narrat, in synodo agens fuit, et disputationes eorum de incarnatione Dei Filii et audivit, et coram eis regulariter protulit, in epistola ad Demophilum, quia omnes homines vult Deus salvos fieri, ita dicit: »Utique est enim, quin Christus Jesus Dei Filius, in parentis, et super scientiam benignitatis, qua existentia esse facit, et qua ipsa omnia ad esse perduxit, et omnes homines vult semper fieri similes sibi ipsi, et communiales suorum, secundum singulorum quorumcunque convenientiam. Quid autem [Col. 0225C] quia et refugientibus cupide jungitur, et contendit, et non 162 dedignatur dedignari a concupitis, et se rejicientibus, et sine causa accusantes tolerat, et ipse excusat; quin magis promittit mederi, et in his ipsi abstinent. Tamen appropinquantibus praeoccurrit et obviat, et totus totos complectens osculatur, et non accusat de prioribus, sed diligit praesentia, et diem festum agit, et provocat amicos, videlicet benignos angelos, ut sit omnium delectantium habitatio.« Et paulo post: »Non oportebat, inquam, benignum in salute perditorum, et in vita mortificatorum delectari, et sine dilatione in humeris tolli vix ab errore convertentem, et benignos angelos ad epulationem excitare, qui benignus est super ingratos, et oriri facit solem suum super [Col. 0225D] malos et bonos, et ipsam animam suam ponit pro refugientibus.« Et item ad locum, Expavit coelum in istud: »Et horrui ego, quia Demophilus opinatur benignum in omnes homines Deum non esse et humanum, neque se indigere miserentis aut salvantis, cum sacerdotes ordinatione digni benignitati offerunt ignorantias populi, bene intelligentes quia et ipsi subjacent infirmitati.« Et paulo post: »Increpat autem et discipulos (Luc. IX, 55), quia impietatis immisericorditer dignum putant judicare persequentes eum Samaritas. Istud autem decies millies lectum est non temeraria epistola nostra dictum, Non habemus namque pontificem, qui non possit compati infirmitatibus nostris (Hebr. IV, 15). Sed et [Col. 0226A] innocens est et misericors, et non erumpet neque clamabit, et ipse mitis et propitiatio est peccatorum nostrorum. Quapropter non recipiemus tuos zelantes impetus, etiamsi decies millies reaccipies Phineem et Eliam, ipsa audientes quae non placebant Jesu, a discipulis qui tunc erant mansueti et benigni spiritus participes, Christus in mentibus benignus sit, errantem inquirat, et refugientem advocet, et vix inventum in humeris tollat. Non deprecor, non male istud de nobis ipsis consiliemur, neque in nos ipsos impellamus gladium. Quicunque enim inique agere, aut quicunque e contrario bene agere inchoant, illos angelos, quorum voluntatem faciunt, sibi aut malitia aut benignitate consociant. Et illi quidem benignorum angelorum discipuli et comites, et hic et [Col. 0226B] illic cum omni sacra datione et libertate omnium malorum ad semper existens saeculum beatissimas delegantes terminationes, cum Deo semper, quod est bonorum omnium maximum; isti autem decident a divina simul et perpetua pace, et hic et post mortem simul cum domesticis suis erunt daemonibus. Non ergo oportet nos multa festinatione cum Deo benigno fieri, et esse cum Domino semper, et segregare de malis in justificantibus nos secundum dignitatem ex nobis ipsis sustinentes?« Et in libro de Ecclesiastico principatu, cap. secundo: »Hierarchas quidem unus quisque, Dei assimilatione omnes homines volens salvare, et ad agnitionem veritatis venire, praedicat omnibus vera Evangelia. Quanti, inquit enim, acceperunt eum, dedit eis potestatem [Col. 0226C] filios Dei fieri credentibus in nomine ejus (Joan. I, 12). Si quis 163 ergo discedit a vero lumine, aut de intellectualibus spontaneo arbitrio malitiae cupiditate concludens naturaliter inspersas sibi adilluminari virtutes per seipsum se destruet.

Cyprianus quoque, doctor mirificus et martyr magnificus, in libro de Oratione Dominica: »Nam cum discipuli ab eo non jam terreni appellentur, sed sal terrae (Matth. XV, 13), et Apostolus primum hominem vocet de terrae limo, secundum vero de coelo (I Cor. XV, 47); et nos, qui esse debemus Patri Deo similes, qui solem suum oriri facit super bonos et malos, et pluit super justos et injustos, sic Christo monente, oramus et petimus, ut precem pro omnium [Col. 0226D] salute faciamus: ut quomodo in coelo, id est in nobis, per fidem nostram voluntas Dei facta est, ut essemus e coelo; ita et in terra, hoc est in illis credentibus, fiat voluntas Dei, ut qui adhuc sunt prima nativitate terreni, incipiant esse coelestes, ex aqua et spiritu nati.« Et item: »Petrus hora sexta in tectum superius ascendens (Act. IX, 10), signo pariter et voce Dei monente, instructus est ut omnes ad gratiam salutis admitteret, cum de mundandis gentilibus ante dubitaret.« Et in epistola ad Antonianum: »Utique, inquit, ad poenitentiam Dominus non hortaretur, nisi quia poenitentibus indulgentiam pollicetur. Nam cum scriptum sit: Dominus mortem non fecit, nec laetatur in perditione vivorum (Sap. I, [Col. 0227A] 13), utique qui neminem vult perire, cupit peccatores poenitentiam agere, et per poenitentiam denuo ad vitam redire.« Item in epistola adversus Judaeos ita dicit: »Surrexit, inquiens, Dominus tertio die, aperuit testamentum novum, atque ita dixit: Venite, exterae gentes haeredes mei, Israel enim non obaudivit. Quapropter ite, discipuli, in ultimam usque terram, et praedicate per orbem his verbis: Venite undique patriae gentium, ite in aeternam haereditatem, Israel enim noluit. Nec dubitet quis: nulla hic exceptio est, nec ingenuitas, nec dignitas, nec conditionis, nec positionis, nec formae, nec aetatis. Licet dignitate magnifici, licet nobiles, licet senes, licet juvenes, pauperes, divites, boni, malique, domini atque servi, indifferenter aequaliter [Col. 0227B] introite in haereditatem. Etsi debilis captus es, et corpore deformis, etsi macula turpis, et capite defectus, etsi oculis viduatus, universis libere licet discumbere in convivio, et epulari nuptias Sponsi. Neminem pudeat, nec aetatis, nec humilitatis, nec valetudinis, nec conditionis. Consuevit enim Dominus hujusmodi homines sustinere: nam et caecis oculos restituit, et claudos ambulare fecit, et mutis sermonem reddidit, et maculosos mundavit, et mortuos suscitavit. Nec timete qui peccatis, priores ad vitam venite; nec qui homicidium fecerit paveat quia fecerat, nec furatus aliena desperet quia involaverat, nec publicanus timeat quia concusserat: omnibus enim remissio peccatorum statuta est.« Et post pauca: »Dominus eos placide alloquebatur his verbis: [Col. 0227C] Venite ad me, omnes qui sub onere laboratis, et ego vos reficiam. Est enim jugum meum placidum, et onus levissimum (Matth. XI, 28). 164 Et responderunt: Non audiemus. Sed gentes exaudierunt et crediderunt verbo salutari.« Et post pauca: »Vivit quem interfecisti, impia Hierusalem, et tamen non totam spem denegavit Dominus. Dedit enim veniam poenitentiae, si quoquomodo possis poenitere. Quis tam bonus? quis tam pius? quis tam misericors? Accipe, inquit, salutem, licet me occideris; haeres esto cum virgine. Licet non merearis, ignosco si poenites.«

Beatus Hilarius doctor catholicus, qui propter excellentem doctrinam Romanorum lucifer appellatur, exponens versum Psalmi CXVIII, quo dicitur: [Col. 0227D] In toto corde meo exquisivi te, ne repellas me a mandatis tuis (in beth, psal. CXVIII, 10), ita dicit: »Competere bonitati Dei non videtur, ut a mandatis suis quemquam repellat; sed sermonum adjectio et virtus verborum, quae ex perfectae coelestisque doctrinae ratione disposita est, nihil dubium, nihil contrarium in se habet. Qui ergo secundum prophetam mavult peccatorum poenitentiam quam mortem, nunquid existimandus est a mandatis suis quemquam repellere? Procul sit istud existimare. Sed neque hoc nunc propheta sensit, maxime qui in toto corde Deum perquisierit. Sed absolutio difficultatum in his ipsis requirenda est, ex quibus videtur existere. Propheta enim quid senserit in promptu est noscere. [Col. 0228A] Legimus scriptum in Jeremia: Maledictus qui facit opera Dei negligenter (Jer. XLVIII, 10). Legimus et in Evangeliis scriptum: Omni enim habenti dabitur, et abundabit: et qui non habet, etiam quod habet auferetur ab eo (Matth. XXV, 29). Ergo habens abundabit. Propheta non est obnoxius maledictionis conditioni, quia non negligenter opera Dei egit, eum toto corde perquirens. Deinde confidenter petit ne a mandatis Dei repellatur, quia eum toto corde perquirat. Secundum Evangelia enim habenti dabitur, et ei qui non habet etiam id quod habet aufertur. Deus igitur non aufert nisi non habenti, secundum quod neque repellit nisi negligentem. Adeo autem bonitate plenus est, ut habentem abundantia muneretur: adeo vero non vult quemquam non habere, [Col. 0228B] ut non habenti ipsum quod habet adimat. Neminem igitur nisi obnitentem repellit, neminem nisi negligentem rejicit. Hanc enim propheta protulit causam, cur se non repelli a mandatis Dei precaretur, quia non ex parte, neque per desidiam Dominum, sed toto corde quaesisset. Per quod intelligimus eum a mandatis repelli, qui per multam incuriam fuerit indignus admitti; et extra inhibentis invidiam est quod de culpa proficiscitur non merentis.« Et item idem in eodem psalmo (in heth, psal. CXVIII, 64): »Misericordia tua, Domine, plena est terra. Terra, inquit, misericordia Dei plena est, quae contaminata, quae corrupta, quae irreligiosa, quae infida, quae perdita est. Et si quis forte audebit impio ore prophetam mendacii arguere, tanquam non in omnem [Col. 0228C] terram Dei misericordiam putet esse diffusam, Deum in Evangeliis recolat dixisse: Estote boni sicut Pater vester, qui solem suum oriri facit super bonos et malos, et pluit super justos et injustos (Matth. V, 45). 165 Patiens enim et misericors Deus, dum mavult poenitentiam peccatorum quam mortem, dona sua tam justis quam injustis largitur, unicuique per patientiam longae aequanimitatis poenitendi tempus impertiens.« Et item idem (in lamed, psal. CXVIII, 89): »In aeternum, Domine, permanet verbum tuum in coelo. In his enim tanquam in coelo verbum Dei permanet, in quibus hoc verbum non offenditur ira, ebrietate, odio, infidelitate, lasciviis. Nam et si aliquando manet in nobis, tamen has cohabitationis suae contumelias non fert, ut semper inesse permaneat. Si [Col. 0228D] vero haec commemorata vitia semper in nobis erunt, nec introire quidem polluta corporum domicilia dignabitur. Adest autem unicuique proximum, ut dictum est. Stat enim ad ostium verbum Dei, et pulsat ostium animae nostrae, et dicit: Ecce stans ad ostium pulso. Si quis aperiet mihi ostium, ingrediar ad eum (Apoc. III, 20). Vult ergo semper introire, sed a nobis ne introeat excluditur. Claudimus enim per haec corporis vitia animae nostrae aditum. Quae si coeperit emundatis omnibus patere, introibit modo solis, qui clausis fenestrae valvis introire prohibetur, patentibus vero totus immittitur. Ipse quidem semper ut illuminet promptus est, sed lumen sibi domus ipsa obseratis aditibus excludit. Est enim verbum [Col. 0229A] Dei Sol justitiae, assistens unicuique ut introeat, nec moratur lucem suam repertis aditibus.« Et item ipse in eodem psalmo (in samech, psal. CXVIII, 115): Declinate a me, maligni. »Nostrum est, inquit, et malos amare et bonos, et bonos ad bonitatem docere, secundum eum qui universos ad se potius invitat, dicens: Venite ad me, omnes qui laboratis et onerati estis, et ego vos reficiam (Matth. XI, 28).« Et item: Sprevisti omnes discedentes a justificationibus tuis (Psal. CXVIII, 118). »Et hic, inquit, servata ea ratio est, ut non dictum sit, Sprevisti omnes peccatores, sed sprevisti omnes discedentes. Si enim peccatores Deus sperneret, omnes utique sperneret, quia sine peccato nemo sit; sed spernit discedentes a se, quos apostatas vocant. Neque interest an in justificationibus [Col. 0229B] Dei quis aliquando fuerit. Spernendus enim a Deo est quisquis discesserit, quia manentis meritum conservat consummatio permanendi. Differt vero a peccatore discessio, quia peccatori venia per poenitentiam reservatur; discessio vero cum ipsa poenitentia discessione se damnat, quae hinc oritur, cum voluntas eorum qui discessuri sunt est iniqua.« Et item in eodem psalmo (in tau, psal. CXVIII, 174): »Concupivi salutare tuum, Domine, et lex tua meditatio mea est. Totum se iste in adventum Jesu, id est Salvatoris, extendit, ut per salvatorem suum aeternumque pastorem in coelo angelis in aeterna gaudia perhibeat se receptum. Filius enim hominis venit salvare quod perierat, missus ad oves perditas domus Israel Dominus Jesus Christus, qui est benedictus in [Col. 0229C] saecula. Amen.« Item idem in tractatu Psalmi LI, dicit de populo Israel: »Moysem maledixit, Deum abominatus est, filios suos daemonum hostiis vovit, prophetas occidit, ipsum quoque Deum ac Dominum suum, sui causa natum hominem, proditum praetori in crucem sustulit, ac sic toto vitae suae die iniquitate 166 glorians cum potens esset, potens tamen in malitia permansit.« Item in eodem: »Hunc propensae malitiae affectum Dominus in Evangelio condemnat, dicens: Hoc est autem judicium quia lux venit in hunc mundum, et dilexerunt homines magis tenebras quam lucem (Joan. III, 19). Populus itaque, cui ad redemptionem peccatorum Verbum caro factum est, et Deus homo natus est, ut per fidei justificationem maledicto legis liber esset, dum in transgressione [Col. 0229D] legis mavult servire maledicto, ipsum illum Deum suum tradidit poenae, sanguinem ejus, ut praetor esset innocens, in se ipse suscipiens, et haec agens demutat naturae consuetudinem. Malitiam enim diligit super benignitatem, et ex bonis amorem convertit in pessima. Diligere quoque injustitiam super quam loqui justitiam maluit.«

Item in eodem. »Elevabo David tabernaculum quod cecidit (Amos IX, 11). Sanctum illud scilicet, et venerabile nati ex Virgine Dei corpus et templum, in quo qui crediderit, tanquam consors Dominicae carnis habitabit. Omnis autem infidelis a cognatione hac non crediti corporis, id est Dei tabernaculo, revelletur et emigrabitur, spiritalis hujus tabernaculi [Col. 0230A] indignus habitaculo; quod significare Dominus intelligitur cum dicit: Ego sum vitis vera, vos estis propagines. Pater meus agricola est. Omnis propago in me non manens, neque ferens fructum, eradicabitur. Et omnem propaginem in me manentem emundabit Pater meus, ut fructum ampliorem ferat (Joan. XV, 1). Si qui igitur per fidem corporati Dei manere in natura assumpti a Deo corporis merebuntur, hi emundantur in fructus aeternos ex se afferendos; quia necesse est ut naturam verae vitis propago intra vitem manens teneat. At vero qui incredulus natus in corpore Dei fuerit, vel si et credens maneat, fructibus tamen fidei suae careat, eradicabitur, aut ob infidelitatem, aut ob inutilitatem fructuum negatorum. Natus enim ex Virgine Dei Filius, non tum [Col. 0230B] primum Dei Filius cum filius hominis, sed in Filio Dei etiam filius hominis, ut et filius hominis esset Filius Dei, naturam in se universae carnis assumpsit, per quam effectus vera vitis genus in se universae propaginis tenet. Si qua ergo propago infidelis aut infructuosa est, eradicandam ipsa se praebet, per naturam quidem manens, sed per infidelitatem aut inutilitatem revellitur. Ex hoc ergo tabernaculo, tanquam ex vera vite, hic impius Doech et evellitur et emigratur, manens per naturam et in tabernaculo et in vite, sed per infidelitatem dignus avelli: avulsus autem de tabernaculo eradicabitur et de viventium terra. Qui enim non manebit in Christo, regni Christi incola non erit. Non erit autem, non quod sibi non patuerit incolatus. Universis enim patet ut [Col. 0230C] consortes sint corporis Dei atque regni, quia Verbum caro factum est, et habitavit in nobis, naturam scilicet in se totius humani generis assumens. Sed unusquisque pro merito, et evellendum se de tabernaculo, et eradicandum de terra viventium praebet, non prohibitus unquam inesse, quia per naturae assumptionem incola sit receptus, sed eradicabitur ob 167 infidelitatis crimen naturae consortio indignus exsistens. Eradicatur ergo de viventium terra, quae in beata regione sanctis Domino congregantibus praeparatur; cujus ipse in Evangelio meminit dicens: Beati mansueti, quoniam ipsi haereditabunt terram (Matth. V, 4). Et hic idem propheta: Placebo Domino in terra viventium (Psal. CXIV, 9).« Et item: »Non enim confessio peccatorum nisi hujus saeculi [Col. 0230D] tempore est, dum voluntati suae unusquisque permissus est, et per vitae licentiam habet confessionis arbitrium. Decedentes namque de vita, simul et de jure decedimus voluntatis. Tunc enim ex merito praeteritae voluntatis lex jam constituta, aut quietis aut poenae excedentium ex corpore suscipit voluntatem. Cujus temporis non jam liberam sed necessariam voluntatem ostendit Propheta, cum dicit: Non enim mihi in diebus illis voluntas, cessant enim voluntates liberae, etiam voluntatis si qua erit cessabit effectus. Transire namque ad Abraham volens dives chao medio non sinitur; cum tamen per libertatem voluntatis in Abrahae sinibus esse potuisset. Interclusa est ergo libertas voluntatis, quia confessio nulla [Col. 0231A] sit mortui, secundum id quod scriptum est: In inferno autem quis confitebitur tibi? (Psal. VI, 6.) Item in psalmo LII: Populus hic labiis me honorat, cor autem eorum longe est a me (Isa. XXIX, 13), quia nolunt credere quod negare non possunt.«

Item in psalmo LVII: »Alienati sunt peccatores ab utero (Psal. LVII, 4). Sic Esau alienatus ab utero est, cum major minori serviturus etiam antequam exsisteret nuntiatur, Deo futurae non nescio voluntatis, cum et sermonis falsitas et vitae error a ventre est, ipso potius hoc sciente, quam aliquo ad necessitatem genito naturamque peccati. Ac ne vitium referri posset ad originem, praeduratae in his ad obediendum voluntatis crimen exprobrat, dicens: Furor illis secundum similitudinem serpentis, sicut aspidis surdae [Col. 0231B] et obturantis aures suas, quae non exaudiet vocem incantantium, medicamentis medicata a sapiente. Non excusatur quaedam necessitas naturalis in crimine. Nam serpens innocens esse potuisset, cui aures per se ut surdae sint obstruuntur, vocemque incantantis non audit, cum medicata medicamina a sapiente non percipit. Neque hic marsorum cantus et consopita viperarum sibila memorat, quia haec eadem majore cum energia per fidem nominis Dei virtutemque torpescunt. Sed illam contumacem atque insolentem antiqui serpentis inobedientiam docet adversum sanctorum cantus et medicata a sapiente medicamina obsurdescentis. Cum ei quotidie, ne fallat, ne subrepat, ne mordeat, etiam sub divini nominis denuntiatione mandetur, et tamen obstructo desaevit auditu, ex [Col. 0231C] quo non obedientes Evangelio nati viperarum sunt.« In psalmo LXVIII: »Haec itaque doctrinae mensa, vel hic vitalis cibi sermo, et laqueus, et captio, et retributio, et scandalum est, cum a nobis Deus Jacob esse qui ab his sit crucifixus ostenditur. Haec est enim retributio tantae impietatis, ut quod nobis est Dei virtus, his scandalum sit. Nam cum illaqueati captique sint scriptis, intelligentiae tamen carent sensu. Et ideo 168 obscurati sunt oculis ne videant, id est ne lumen intelligentiae contuerentur, quia secundum Evangelium, omni habenti dabitur, qui autem non habet, etiam quod habet auferetur ab eo (Matth. XXV, 29). Indigni videlicet qui intelligentiae sensum ac lumen acciperent, et ideo evangelicae libertatis scientiam non adepti, perpetuo adhuc legis onere deprimuntur, [Col. 0231D] ut ferant quod sustinere non possunt. Item in psalmo CXXI: Ille Israel, a domino Pharaone vindicatus, in mari ablatus, in deserto angelorum cibo pastus, in lege eruditus, in prophetis objurgatus, in nativitate a Domino per consortium corporis susceptus, in cruce si crederet salvatus, in resurrectione si confiteretur glorificatus, nihil horum suum credidit, nihil horum manere suum voluit.«

Item in psalmo CXXVIII: »Secundum principem aeris hujus spiritus, qui nunc operatur in filiis inobedientiae. Operantur ergo hae spiritales nequitiae in his qui inobedientes Dei legi sunt, quos voluntatis suae tanquam operarios eligunt, in res suas alienae intercessionis ministerio usuri.« Et post pauca: »Judas [Col. 0232A] quoque in passione Domini ministerium diaboli fuit, et per eum effectum voluntatis propriae est exsecutus, evangelista testante.« Item in eodem: »Justus Dominus, patiens scilicet in ultionem, dissimulator ad poenitentiae tempus. Non inter exordium humanae iniquitatis promptus ad poenam, sed desinendi a criminibus seram licet voluntatem peccatorum exspectans: tunc cervices concidet, cum sine aliquo desinendi modo fabricantur, cum in longum peccata tenduntur, cum jam omne patientis misericordiae tempus exclusum est.« Item in psalmo CXXXII: »Ergo quia munera et benedictiones Dei, quibus primum omnia cum creata et facta sunt benedixit, postea vero ex peccato Adae in anathemate constiterunt, gratum Deo est ea rursum in sanctificationis [Col. 0232B] sedem redire atque descendere. Benedictus enim homo fuit, sed post benedictionem peccavit, et statim impius fuit; sed qui mavult peccatoris poenitentiam quam mortem, vult benedictionis suae rorem ab Hermon in Sion descendere, id est ex impietatis sede in sanctificationis locum transire. Rore enim omnia virescunt, aluntur, augentur: ita principali illa Dei benedictione homo gignitur, spirat, et crescit. Est ergo bonum atque jocundum, ut a gentili errore, id est a profana Hermon veneratione descendens, ad Sion, id est, ad aeternae beatitudinis domum transeat, et eum qui salute omnium laetatur oblectet.« In psalmo CXXXIV: »Voluisset enim populum suum, quem in patribus eorum Abraham, Isaac, et Jacob elegerat, non judicari, ob quem post [Col. 0232C] diversas plagas Aegyptum afflixerat, ob quem in columna ignis et nubis astiterat, ob quem mare diviserat, aquam e petra ejecerat, manna e coelo miserat, legem posuerat, veniam tantis sacrilegis indulserat, tot irreligiosorum regna dejecerat, prophetas miserat, unigenitum suum nasci hominem voluerat. Sed tot tantisque beneficiis populus ingratus, et colonus vineae primus electus, in ipsum 169 dominum vineae parricidales manus intulit, Deum quantum in se est cruxifixum in homine mortificans. Sed electi sunt servi, quibus vinea fructum ejus reddentibus traderetur: quibus Dominus judicato populo suo pietatis suae damnum consolaretur.« In psalmo CXXXVII, Quoniam magnificasti super omnia nomen sanctum tuum (Psal. CXXXVII, 2). »Non tantum unigeniti [Col. 0232D] Dei nomen est cognitum, super omnia magnificatum est, et in omnes se mansuetudo sanctitatis extendit. Non barbarus, non Scytha, non servus, non liber, non mulier, non vir, non aetas ulla secernitur. Super omnia enim magnificatum Dei nomen est.«

Et item idem in libro primo de Fide (lib. I de Trin. in princip.): »Esse autem filios Dei non necessitatem esse sed potestatem, quia proposito universis Dei munere, non natura gignentium afferatur, sed voluntas praemium consequatur. Ac ne id ipsum, quod unicuique esse Dei filium a Deo Filio sit potestas, in aliquo infirmitatem fidei trepidae impediret, quia per sui difficultatem aegerrime speretur quod et [Col. 0233A] magis optatur et minus creditur, Verbum Deus caro factum est, ut per Deum Verbum carnem factum caro proficeret in Deum Verbum. Ac ne Verbum caro factum, aut aliquid aliud esset quam Deus Verbum, aut non nostri corporis caro esset, habitavit in nobis: ut dum habitat non aliud quam Deus maneret: dum autem habitat in nobis, non aliud quam nostrae carnis Deus caro factus esset, per dignationem assumptae carnis non inops suorum, quia tanquam unigenitus a Patre plenus gratiae et veritatis, et in suis perfectus sit, et verus in nostris.« Item in secundo libro (lib. II de Trin., post medium): »Humani enim generis causa Dei Filius natus ex Virgine est et Spiritu sancto, ipso sibi in hac operatione famulante, et sua Dei videlicet inumbrante [Col. 0233B] virtute, corporis sibi initia consevit, et exordia carnis instituit, ut homo factus ex Virgine naturam in se carnis acciperet, perque hujus admistionis societatem sanctificatum in eo universi generis humani corpus existeret: ut quemadmodum omnes in se per id quod corporeum se esse voluit conderentur, ita rursum in omnes ipse per id quod ejus est invisibile referretur.« Et post pauca: »Non ille eguit homo effici, per quem homo factus est, sed nos eguimus ut Deus caro fieret, et habitaret in nobis, id est, assumptione carnis unius membra universae carnis incoleret.« Et item: »Angelus pastoribus nuntiat natum Christum Dominum salutem universorum.« Et item: »Cum Samaritana Domino erat sermo: venerat enim redemptio universorum.« Et [Col. 0233C] item: »Munus autem quod in Christo est omne omnibus patet unum, et quod ubique non deest, in tantum datur in quantum quis volet sumere, in tantum residet, in quantum quis volet promereri.« Item in tertio libro (libro III in princip.): »Curam ergo humani generis habens Dei Filius, primum ut sibi crederetur homo factus est, ut testis divinarum rerum nobis esset ex nostris, perque infirmitatem carnis Deum Patrem nobis infirmis et carnalibus praedicaret, voluntatem in eo Dei Patris efficiens ut dicit: Non veni 170 voluntatem meam facere, sed voluntatem ejus qui misit me (Joan. VI, 38).«

Sanctus quoque Athanasius Alexandrinus in epistola ad Epictetum episcopum sic dicit: »Vere homine facto Salvatore, totius hominis facta est salus. [Col. 0233D] Nec corporis solum, sed totius humani animae et corporis vere salus facta est in ipso Verbo. Humanum vero naturaliter ex Maria, secundum divinas Scripturas, et verum erat corpus Salvatoris. Verum autem erat, quia simile erat nostro. Soror etenim fuit nostra Maria, quoniam omnes ex Adam sumus.«

Sanctus Ambrosius, cujus sententiae fidei et Ecclesiae atque omnium virtutum firmissimae sunt columnae, qui S. Augustinum per Dei gratiam fide illuminavit, baptismate consecravit, atque doctrina pietatis instruxit, ita in libro de Paradiso dicit: »Discant igitur non superfluum, non injustum, etiam praevaricatori praescriptum esse mandatum. Nam et ipse Dominus Jesus elegit Judam, quem proditorem [Col. 0234A] sciebat. Quem si per imprudentiam electum putant, divinae derogant potestati. Sed hoc aestimare non possunt, cum Scriptura dicat, quia sciebat Jesus quis eum proditurus erat (Joan. XIII, 11). Accipiant etiam ipsi, qua ratione Dei Filius, vel praevaricaturo mandaverat, vel elegerit proditorem. Venerat Dominus Jesus omnes salvos facere peccatores, etiam circa impios ostendere suam debuit voluntatem. Et ideo nec proditorem debuit praeterire, ut adverterent omnes quod in electione etiam proditoris sui servandorum omnium insigne praetendit. Nec in eo laesus est, vel Adam quia mandatum accepit, vel Judas quia electus est. Non enim necessitatem Deus, vel illi praevaricationis, vel huic proditionis imposuit: quia uterque, si quod acceperat custodisset, à [Col. 0234B] peccato potuisset abstinere. Denique nec Judaeos omnes credituros sciebat, et tamen ait: Non veni nisi ad oves perditas domus Israel (Matth. XV, 24). Ergo non in mandante culpa, sed in praevaricante peccatum. Et quod in Deo fuit ostendit omnibus quod omnes voluit liberare. Nec tamen dico, quia praevaricationem nesciebat futuram, imo quia sciebat assero: sed non ideo pereuntis proditoris invidiam in se debuit derivare, ut ascriberetur de eo quod uterque sit lapsus. Nunc autem uterque redarguitur atque convincitur, quia et ille mandatum ne laberetur accepit, et hic etiam in apostolatus munus ascitus est, ut vel beneficio Dei revocaretur a proditionis affectu, simul unde mali revincuntur prodesset omnibus.« Et in psalmo CXVIII exponens versum, [Col. 0234C] Bonitatem fecisti cum servo tuo, Domine, secundum verbum tuum (Psal. CXVIII, 69), ita dicit: »Quam bonus Israel Deus rectis corde! Ergo bonus omnibus, quia omnes recto vult esse corde. Qui autem cor declinaverit, ipse a se gratiam divinae bonitatis avertit. Semper Deus bonus est, ideoque Paulus ait: Vide ergo bonitatem et severitatem Dei (Rom. XI, 22). Bonitas enim in omnes est, severitas in paucos. Denique subdidit idem apostolus: In eos quidem qui ceciderunt severitatem, in te autem bonitatem. Si enim non cecidissent, utique uterentur et ipsi Dei bonitate. Nam et tibi ideo bonus est, quia permanes. Quod si 171 non permanseris in bonitate, et tu excideris. Non ergo Deus propterea bonus esse desistet, quia tu lapsus es, et indiges severitate, [Col. 0234D] si quidem ut severitas Dei in bonitatem recurrat, unusquisque castigatus pedem referat a peccatis, et ad virtutum tramitem bonamque conversationem recurrat Denique docet de illis qui ceciderunt Apostolus, quia si non permanserint in incredulitate inserentur. Potens est enim Deus iterum inserere illos, ut, quemadmodum deserta virgulta, ita et homines velut caudicibus quibusdam virtutis inserti, bonorum fructus possint referre meritorum.

Item ubi exponit: Appropinquaverunt persequentes me iniquitati (Psal. CXVIII, 150): »Penetrat ergo, inquit, animam, et quasi candor aeternae lucis illustrat. Sed quamvis diffuse per omnes, et in omnes [Col. 0235A] et supra omnes potestate sit, quia omnibus ortus ex Virgine est, et bonis et malis, sicut et solem suum oriri jubet super bonos et malos, illum tamen fovet qui appropinquat sibi. Sicut enim a se fulgorem solis excludit qui fenestras domus suae clauserit, locumque tenebrosum in quo diversetur elegerit: ita qui se averterit a sole justitiae, non potest splendorem ejus aspicere, quia in tenebris ambulat, et in omnium luce ipse sibi causa est caecitatis. Aperi igitur fenestras tuas, ut tota domus tua veri fulgore solis illuceat. Aperi oculos tuos, ut videas orientem tibi solem justitiae. Pulsat januam tuam Dei Verbum: Si quis mihi aperuerit, inquit, intrabo (Apoc. III, 20). Si quis ergo non aperuerit, nunquid non ingredientis et non magis non aperientis est culpa? Nihil quidem [Col. 0235B] Deo est obseratum, nihil clausum aeterno lumini. Sed portas malitiae dedignatur aperire, conclavia non vult penetrare nequitiae. An vero, cum animae nostrae vigor putrem corporis refugiat portionem, quod ejus gratiam corrupti artus sentire non possint, Deus corruptae animae membra quaedam dedignatur habitare? Animae tamen vigor per corpus omne diffunditur: sive manus, sive pes, sive digitus, particeps sensus est. Dei potest alicubi deesse sapientia? alicubi deesse majestas? Sane fugientes non retinet, non cogit invitos, sed neque fastidit appropinquantes. Et illius quidem virtus, illius Verbum Deus omnibus prope est. In ipso enim constant omnia, et ipse est caput corporis Ecclesiae, in quo omnis inhabitat plenitudo. Sed plerosque ab eo [Col. 0235C] peccata secernunt, de quibus dictum est: Ecce qui elongant se a te peribunt. Unde Psalmista ait: Mihi autem adhaerere Deo bonum est (Psal. LXXII, 27). Et Apostolus ait: Non longe esse Deum ab unoquoque nostrum. In ipso, inquit, vivimus, movemur, et sumus (Act. XVII, 27). Vitalem etenim gratiam omnibus subministrans, omnibus praesto est bonitatis suae munere: sed proprior est illis qui contrito sunt corde.« Item ubi exponit: Misericordiae tuae multae, Domine (Psal. CXVIII, 156). »Et si longe, inquit, a peccatoribus salus, tamen nemo desperet, quia multae sunt misericordiae Domini. Qui suo peccato pereunt, misericordia Domini liberantur. Miserebor, inquit, cui misertus ero (Exod. XXXIII, 19). Palam apparuit non quaerentibus, vocavit fugientes, congregavit 172 [Col. 0235D] ignaros.« Et item ubi exponit: Longe est a peccatoribus salus (Psal. CXVIII, 155). »Quorum serum, inquit, est judicium, eorum salus longe est. Sed ipsi sunt sui auctores periculi, qui Domino non appropinquarunt. Ideo facti sunt longe, quia voluntate sua a salutis se gratia separaverunt. Non refugit eos salus, sed ipsi salutem, qui se elongaverunt. Venit ad Judaeos, sed ipsi salutem non receperunt. Quomodo non receperunt? audi. Jesus salus est, Jesus filius hominis nuncupatus est. Venit filius hominis quaerere et salvum facere quod perierat. Sed Judaei dimitti sibi latronem postularunt, Jesum repudiaverunt.« Et item: Ne repellas me a mandatis tuis (Psal. CXIII, 10). »Si Deus repellit unumquemque [Col. 0236A] quem repellendum putat, videamus ne excusationem ei tribuat, qui cum sequi Deum velit repulsus sit: et primum quemadmodum bonum Deus repellit sequentem, nisi ipse mereatur repelli, sicut ipse Dominus ait: Vulpes foveas habent (Matth. VIII, 20), et ideo quasi vulpem repellit?« Item ubi exponit: Revela oculos meos (Psal. CXVIII, 18). »Bene, inquit, admonuit lectio Evangelii quae decursa est, in qua sanatus est leprosus ille qui dixit: Si vis, potes me mundare (Matth. VIII, 2), in voluntate Domini constituens potestatis effectum. Cui respondit similiter: Volo mundare. Praemissa pietas voluntatis, secuta potestatis auctoritas est. Omnibus dicit Jesus: Volo, qui non vult esse peccatum. Velle Christi commune in omnes est: mundari fidei est credentis in Christum. [Col. 0236B] Et tetigit eum. Tangit eos, quorum fide tangitur. Denique dicit: Tetigit me aliquis, sentio virtutem exisse de me.« Et item: Auser a me opprobrium et contemptum (Psal. CXVIII, 22). »Adversum me, inquit, detractabant. Ego eorum redemptor adveneram, ego veneram, ut omnium peccata mundarem, ut recuperarem amissos, restituerem paradiso sancti Jacob haereditatem, et illi adversum me detractabant.« Item: In aeternum, Domine, permanet verbum tuum (Psal. CXVIII, 89). »Dilata, inquit, cor tuum, occurre Soli lucis aeternae, qui illuminat omnem hominem. Et illud quidem verum lumen omnibus lucet: sed si quis fenestras suas clauserit, aeterno lumine se ipse fraudavit. Excluditur ergo et Christus, si tu mentis tuae januam claudas. Etsi possit intrare, non vult [Col. 0236C] tamen importunus irruere, non vult invitos cogere. Ortus ex Virgine processit ex alvo, universa totius orbis irradians, ut luceret omnibus hominibus. Capiunt qui desiderant fulgoris perpetui claritatem, quam nox nulla interpolat.«

Et item cum exponeret, Anima mea in manibus tuis semper (Psal. CXVIII, 109), ait: »Et ideo Filius hominis non habebat ubi caput suum reclinaret, quia cum dives esset pauper factus est: nec gloriam istius saeculi requirebat, quia venerat non ut in portione, sed ut in universum humano generi subveniret, dicens: Mihi irascimini, qui totum hominem salvum feci in Sabbato? (Joan. VII, 23.) Hoc est totum, non ut facultatum collatione ditaret, non ut honorum insignibus, non ut gloriae saecularis cumularet [Col. 0236D] augmento, haec enim non habent beatitudinis et gratiae plenitudinem, sed totum, hoc est longitudinem vitae complecteretur aeternae.« Item in 173 eodem psalmo: Ponit thronum suum, quin diabolus, super sidera. Quando electum decipit, quando justum circumvenit, cujus opera lucent sicut stellae in coelo. »Nonne et Judas proditor inter caeteros audiebat: Vos estis lux mundi? (Matth. V, 14.) Nonne diabolus lumen ejus exstinxit? quando etiam quos non potuerit circumvenire calumniatur, invidens regni coelestis gloriam: ut quos illecebris suis a Christo non potuit separare, eos calumniis suis debiti honoris fructu fraudare conetur. Ecce manus Domini parata est, quae te fugientem ab adversariis tueatur [Col. 0237A] ac protegat. Pharao te in patribus tenebat: superbus, immitis. Fugisti ab eo, suscepit te manus Domini, et de periculis liberavit. Non dimisisset Pharao, nisi tu ad Dominum refugisses. Dicebat Pharao, Dominum nescio, Israel non demitto (Exod. V, 2). Vides quam superbus. Merito ergo susceptus in bono est qui malum fugit. Non patitur ergo Deus in malo nos esse, suscipit in bono. Nec patitur suos calumniis subjacere. Quare ergo non omnes salventur, ita in eodem psalmo exponit. Dicit Sapientia: Quaerunt me mali et non invenient. Non quia Dominus nolebat inveniri ab hominibus, qui se etiam non quaerentibus offerebat, sed quia his operibus quaerebatur, ut indigni essent qui quaererent invenire. Caeterum Simon, qui eum nesciebat, invenit, invenit [Col. 0237B] Andreas, Philippus ad Nathanael eum invenisse se dixit.« Et item in libro de Joseph: »Caeterum quod ad moralem pertinet locum, quia omnes vult salvos fieri Dominus Deus noster, dedit etiam per Joseph his qui sunt in servitute solatium.

Item in libro primo de Poenitentia (cap. 3): »Non in aeternum projiciet Deus, aut obliviscetur misereri Deus (Psal. LXXVI, 8, 10), clamat propheta, et sunt qui divinae miserationis quaedam inducant oblivia. Sed aiunt ideo se ista asserere, ne mutabilem Deum facere videantur, si his quibus fuerit iratus ignoscat. Quid ergo? repudiabimus divina oracula, et istorum opiniones sequemur? Sed non Deus alienis assertionibus, sed suis aestimandus est vocibus.« Et post aliquanta (cap. 4): »Et tu quidem, Domine, [Col. 0237C] omnes cupis sanare, sed non omnes curari volunt.« Et item post aliquanta (cap. 12): »Ipse te doceat, qui etiam non custodientibus mandata sua veniam non negavit, sicut habes in Psalmi corpore, Si justitias meas profanaverint (Psal LXXXVIII, 32), et reliqua. Omnibus igitur promittit misericordiam.« Item in secundo libro (cap. 4): »Et ideo revertimini ad Ecclesiam, si qui vos separastis impie. Omnibus enim conversis pollicetur veniam, quia scriptum est: Omnis quicunque invocaverit nomen Domini salvus erit (Rom. X, 13).« Et item (cap. 5): »Sed si isti non convertuntur, vel vos revertimini, qui lapsu vario de innocentiae fideique praecelso fastigio decidistis. Bonum Dominum habemus, qui velit donare omnibus.« Et post aliquanta (cap. 6): »Ipse Dominus [Col. 0237D] Hierusalem flevit, ut quia ipsa flere nolebat, Domini lacrymis ad veniam pertineret. Ipse nos flere vult, ut evadere possimus, sicut habes scriptum in Evangelio, Filiae Hierusalem, nolite me flere, sed vos ipsas flete (Luc. XXIII, 28).« Et item idem in sermone ex sententia Apostoli: »Credidit 174 Abraham Deo, et reputatum est ei ad justitiam (Gal. II, 6). Denique ait Apostolus: Ecce ego Paulus dico vobis, quoniam si circumcidamini, Christus vobis nihil proderit (Gal. V, 2). Non quia non possit, sed quia indignos beneficiis suis judicet qui vias ejus deserant.« Et item in sermone Evangelii, quod praeteriens Jesus vidit a generatione caecum (Joan. IX, 1). »Oblata erat, inquit, a Scribis et Pharisaeis Domino [Col. 0238A] Jesu adulterii rea, et hac oblata fraude, ut si eam absolveret, legem solvere videretur: sin vero damnaret, propositum sui. mutaret adventus, quia peccata omnium remissurus advenit.« Et item in eodem: »Vide, lector, divina mysteria et clementiam Christi: cum accusatur mulier, caput Christus inclinat: elevat autem, ubi defecit accusator. Ita nullum damnari vult, absolvit omnes.«

Nunc quia tempus et ordo ponendi est sanctum Joannem Constantinopolitanum episcopum, qui propter dulcedinem salubris ac saporivae elocutionis a Graecis Chrysostomos, id est Os aureum, dignissime est appellatus, verbis sancti Augustini, quibus eum in testimonium suum contra Julianum invitavit, uti dignum censuimus. Ingredere, inquit, sancte Joannes, [Col. 0238B] ingredere et conside cum fratribus tuis, a quibus nulla ratio, nulla tentatio te separavit, opus est et tua sententia. Qui ait in Commento Epistolae ad Hebraeos: »Ad propitiandum enim, inquit, peccatis nostris: quare non dixit mundi, sed dixit populi? Nam omnium peccata sustinuit: sed quia interim de ipsis vertebatur sermo. Nam et angelus dicebat Joseph: Vocabis nomen ejus Jesum, ipse enim salvabit populum suum (Matth. I, 12). Hoc quippe primum oportuit fieri, et propter hoc venit, ut istos salvaret, et tunc per istos illos, tametsi econtra contigit. Haec etiam Apostoli ab ipso initio dicebant: Vobis suscitans filium suum misit benedicentem vos (Act. III, 26). Et iterum, Vobis sermo salutis missus est; sed quia repellitis illud, et indignos vos judicatis [Col. 0238C] aeternae vitae, ecce convertimur ad gentes (Act. XIII, 46). Generositatem hic ostendit Judaicam, dicens ad propitiandum peccatis populi.« Iterum sic dixit. »Qui enim? ipse est qui peccata omnium dimittit. Manifestavit in paralytico dicens, Dimittuntur tibi peccata (Marc. V). Et in baptismate. Dixit enim ad discipulos suos: Euntes docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19).« Et item: »Nam et beatitudines quae a Christo dicuntur, non monachis tantum dictae sunt, alioquin universus mundus peribit, et accusabimus crudelitatem Dei. Si vero beatitudines solis monachis datae sunt, saecularem autem hominem impossibile est eas implere, ipse nuptias jussit, ipse ergo omnes perdidit. Si enim non possunt [Col. 0238D] cum nuptiis ea quae monachorum sunt implere, perierunt et corrupti sunt, et in augustum conclusa quae virtutis sunt, et quomodo honorabiles sunt quae nobis tantum impediunt? Quid ergo impossibile est? et valde possibile, etiam habentes uxores virtutem aggredi si voluerimus. Quomodo? si habentes tanquam non habentes simus. Qui non gaudemus in his quae possidemus; si mundo utamur tanquam non utentes. Si autem aliqui impediti sunt ex nuptiis, 175 sciant quoniam non nuptiae illis impedimentum fuerunt, sed voluntas quae male utitur nuptiis; nam neque vinum facit ebrietatem, sed voluntas et excessus moderationis. Utere cum moderatione nuptiis, et primus eris in regno, et omnibus frueris [Col. 0239A] bonis.« Et item, »Reproba, inquit, et maledictioni proxima (Hebr. VI, 8). O quantam habet consolationem hic sermo! Maledictioni, inquit, proxima, non maledictio. Qui autem necdum in maledictionem incidit, sed proximus est, et longe fieri poterit. Et non hoc solo consolatus est, sed etiam in eo quod sequitur. Non enim dixit: Reproba et maledictioni proxima, quae comburetur. Sed quid? Cujus consummatio in adustionem. Si usque ad finem permaneat, inquit. Proinde si abscidamus et aduramus spinas, poterimus mille bonis perfrui, et fieri probabiles, et benedictionis participes.«

Et item: »Quid autem difficilius, dic mihi, quam contum in fronte portare, et impositum puerum multa millia schemata facientem ibidem bajulare, [Col. 0239B] et delectare spectantes? Quid autem difficilius quam cum gladiis pilarum more ludere? quid difficilius quam super funem extensum ambulare veluti super aequale solum, et rursum ambulantem vestiri, spoliari, tanquam in lecto sedeat? Nonne mirabilis, nobis ista res esse videtur, et terribilis ut etiam videre nolimus, sed timeamus et tremamus ad ipsum aspectum? Quid autem gravius, dic mihi, quam profundum pelagi scrutari, et decem millia alias artes quis dicere possit? Si omnium istarum facilior est virtus, si voluerimus et in coelum ascendere. Velle enim opus est hic tantum, et omnia sequuntur. Non potes enim dicere: Non possum, neque accusare potes Conditorem. Si enim impossibiles nos fecit, deinde imperat, accusatio ejus est. [Col. 0239C] Quomodo ergo, inquit, multi non possunt? Quomodo ergo, multi nolunt, dic. Si enim voluerint, omnes poterunt. Propter hoc et Paulus dicit: Volo omnes homines esse sicut et meipsum (I Cor. VII, 7), quoniam sciebat quia omnes poterant esse sicut ipse. Nequaquam enim hoc diceret, si impossibile esset. Vis fieri? principium tantum apprehende. Dic autem mihi, in artibus cunctis, cum voluerimus in eis perfecti fieri, non sufficit nobis velle, an etiam aggredimur ipsas res? Veluti quod dico: Vult aliquis fieri gubernator: non dicit Volo, et hoc ei sufficit, sed etiam rem ipsam aggreditur. Vult fieri negotiator: non dicit Volo tantum, sed etiam rem aggreditur: et sic omnibus non sufficit velle tantum, sed etiam opus oportet addere. In coelum [Col. 0239D] autem volens ascendere dicit tantum Volo. Quomodo ergo dicebas, inquit, quia velle sufficit? Sed velle cum opera apprehendens, etiam rem cum labore. Habemus quippe cooperatorem et adjutorem Deum. Tantum rem assumamus, tantum veluti ad opus accedamus ad rem, tantum curam geramus, tantum in mente ponamus, et cuncta sequentur. Si vero dormierimus, et stertentes speremus intrare in coelum, quando poterimus haereditatem coelorum apprehendere? Desideremus 176 ergo haec, obsecro, desideremus. Quid omnia ad praesentem vitam negotiamur, quae crastina derelinquemus? Assumamus igitur virtutem, quae nobis in perpetuum sufficiet, in quo erimus semper et aeternis bonis fruemur.« Et [Col. 0240A] item: »Postquam enim dixit superius illa magna valdeque miseranda, dicit nunc et decora ex ejus sollicitudine quam de hominibus gerit. Et quamvis illud universale sit quod omnia continet, verumtamen hoc multo amplius est universale, ut quantum in ipso est omnes credant. Nam etiam Joannes dicit, Vita erat. Sed et providentiam ejus manifestans iterum dicit, quoniam lumen est. Per ipsum, inquit, mundationem faciens peccatorum nostrorum, sedet in dextera majestatis in excelsis. Duo quaedam in hoc loco significat majora, quod de nobis curam gerit, vel quod peccata nostra mundaverit, et quoniam per seipsum hoc opus impleverit. Et in multis locis invenies eum in hoc maxime gloriari, non solum quoniam conversi sumus ad Deum, sed [Col. 0240B] etiam in eo quod per Filium fuerit istud effectum.«

Et item: »Nullam autem imbecillitatem aliquid arbitror eo quod dixit Patrem indignaturum pro his quae fuerit indigna perpessus. Hoc magis multae Patris circa Filium dilectionis et honoris ostenditur. Qui enim indignatur pro eo, quomodo extraneus ab illo esse conjicitur? Quod etiam in alio dicitur psalmo: Qui habitat in coelis irridebit eos, et Dominus subsannabit eos. Tunc loquetur ad eos in ira sua, et in furore suo conturbabit eos (Psal. II, 4).« Et iterum ipse dixit: »Eos autem qui me sibi regnare noluerunt, adducite in conspectu meo et interimite. Quia vere ejus sunt haec verba, audi quid dicat et in alio loco: Quoties volui congregare filios tuos et noluisti? Ecce relinquetur vobis domus vestra [Col. 0240C] deserta (Luc. XIII, 34). Et iterum: Auferetur a vobis regnum Dei, et dabitur genti facienti fructus ejus.« Et item: »In hoc cernimur similes Deo, si cunctos amabimus, diligamus etiam inimicos nostros: non autem si signa vel miracula fecerimus. Nam et Deum ipsum admiramur quidem miracula facientem, sed amplius admiramur miserantem et longanimiter sustinentem. Si igitur et in ipso Deo illud amplius admirandum, quanto magis in homine?«

Et item: »Si enim patres vestri, inquit, quia non speraverunt sicut oportebat sperare, haec passi sunt, multo amplius vos. Ad illos enim iste sermo factus est. Hodie namque, inquit, semper est donec constet mundus. Propterea consolamini vos ipsos per singulos [Col. 0240D] dies usquequo vocatur hodie: hoc est, aedificate invicem, corrigite vos ipsos, ne contingant vobis similia, ne obduretur quisquam ex vobis decipiente peccato. Attendis quia infidelitas peccatum facit? Sicut enim infidelitas malignam vitam procreat, sic etiam anima quando in profundum malorum venerit contemnit, contemnens autem neque credere patitur ut se timore liberet. Dixit namque, inquit, Non videbit Dominus, neque intelliget (Psal. XCIII, 7).« Et item: »Quidam enim audientes amaricaverunt, sed non omnes qui 177 exierunt ex Aegypto per Moysem. Quibus autem iratus est quadraginta annis? nonne peccatoribus, quorum membra ceciderunt in eremo? Quibus [Col. 0241A] autem juravit quia non intrent in requiem ejus, nisi infidelibus? et videmus quia non poterant intrare per infidelitatem.« Et paulo post: »Quorum obduratorum mentionem facit, nonne Judaeorum?« Quod autem dicit, tale est: »Audierunt et illi, inquit, sicut et nos audivimus, sed nihil profuit illis. Non ergo putetis quia ex auditu tantum praedicationis juvamini, quia et illi audierunt, sed nihil utilitatis habuere, quoniam non crediderunt. Caleph autem et Jesus, quia non consenserunt infidelibus, effugerunt poenam quae illis illata est. Et inspice quam mirabiliter. Non dixit non consenserunt, sed non contemperati sunt, hoc est sine seditione dissenserunt, illis omnibus unam atque eamdem sententiam habentibus.« Et item: In die qua apprehendi manum eorum [Col. 0241B] ut educerem eos de terra Aegypti, et ipsi non manserunt in testamento meo, et ego neglexi eos, dicit Dominus (Jer. XXXI, 32). »Intuere a nobis primum incipere mala. Ipsi, inquit, primi non manserunt. Ex nobis est negligentia.«

Et item: Prudentia autem carnis inimica est in Deum, legi autem Dei non subjicitur, neque potest. »Quid ergo, inquit, non hoc est crimen? Et valde quidem crimen est. Malus enim usquequo est malus non subjicitur quidem, mutari autem et fieri bonus potest. Abjiciamus igitur intelligentias carnales. Quae sunt autem carnalia? quaecunque corpus florere faciunt, et luxuriari, vitiant autem animam.« Ponunt autem quidam exemplum Apostoli dicentis de Esau: Non enim invenit poenitentiae [Col. 0241C] locum, quamvis eam cum lacrymis inquisisset (Hebr. XII, 17), volentes ostendere quia non Deus omnes salvos vult fieri, etiamsi velint salvari. Unde iste doctor in hoc eodem libro dicit: »Quid hic dicimus? Num poenitentiam Paulus excludit? Nequaquam. Quomodo ergo dicit, quod non invenerit poenitentiae locum? Si enim culpavit semetipsum, si gemitibus magnis ingemuit, cur poenitentiae locum invenire non meruit? Quoniam non erat poenitentia illa. Sicut et tristitia Cain non ex patientia descendebat, quod occisio fratris aperuit: sic etiam hic non erant illa verba poenitentiae. Nam et hic fratris occisione depalatur, quandoquidem, quantum ad eum attinuit, etiam ipse fratri suo Jacob intulit mortem. Nam sic dixit: Appropinquant, inquit, dies [Col. 0241D] passionis Patris mei, et interficiam fratrem meum (Gen. XXVII, 41). Non ergo valuerunt solae lacrymae poenitentiam illi tribuere: et non dixit simpliciter quia per poenitentiam quaesivit, sed cum lacrymis inquisivit poenitentiae locum et non invenit. Quid ergo dicimus, nisi quia non poenituit ut convenit? Hoc est enim poenitentia, ut congruenter geratur. Alioquin si poenitentiam damnat Apostolus, quomodo iterum velut segnes admonet et hortatur? quomodo claudos effectos et remissos atque solutos, quod est ruinae principium, ut erigantur invitat? Mihi quidem videtur, quia significat aliquos inter illos adulteros, 178 quos tamen publice nolebat arguere, sed fingit ignorantiam postea vero si perstiterint, [Col. 0242A] tunc jam convenit increpare, ne si ante volueris arguere, impudendos et protervos efficias. Sicut etiam Moyses fecit circa Zambrium et Casbitidem. Poenitentiae, inquit, locum non invenit. Potest et aliter intelligi, quia peccatum poenitentia majus admisit. Sunt enim peccata poenitentiam superantia: veluti si diceret: Non cadamus in insanabilem ruinam. Dum enim claudicat quisquis, facile potest rectus vel sanus effici: si vero penitus subvertatur, quid ulterius? Proinde necdum lapsis haec loquitur, ut eos timore deprimeret. Veluti si diceret, quia qui cecidit nullam consolationem mereri jam poterit. Et hic quidem istos ne caderent aliter admonebat: in alio vero loco ubi jam eis qui ceciderant loquitur, ne in desperationem deciderent, contraria dicit: [Col. 0242B] Filioli mei, inquit, quos iterum parturio donec reformetur Christus in vobis (Gal. IV, 19). Quibus alibi dicebat: Qui in lege justificamini a gratia excidistis (Gal. V, 4). Ecce ipse testatur quia ceciderant. Qui ergo stat et audit, quoniam qui ceciderit veniam non valet impetrare, validius stabit et cautius. Si vero et circa eum qui cecidit simili volueris vehementia, ad id redigitur ut nunquam possit assurgere. Quali enim spe conversionem vel quales fructus suscipit? Non solum, inquit, lacrymas fudit, sed etiam exquisivit. Et videtur quidem excludere poenitentiam: sed cautiores eos et muneratiores reddit, ne ferantur pro omnibus ad ruinam. Quanticunque igitur non credunt esse gehennam, haec in mentem revocent: et quotquot existimant impunita remanere [Col. 0242C] peccata, haec considerantes attendant cur Esau veniam non potuit adipisci, quia videlicet non poenituit ut debuit. Vis videre integram poenitentiam? Adverte Petrum, qualiter poenituerit postquam negaverat Christum. Narrans namque nobis evangelista ejus historiam: Et exiens, inquit, ploravit amare (Matth. XXVI, 75). Idcirco illi remissum est tam grande peccatum, quia sicut debuit poenitentiam gessit. Etiam Judas poenituit, sed male; laqueo namque se suspendit. Poenituit etiam, sicut jam dixi, et Esau; magis autem iste neque poenituit. Lacrymae quippe illae non erant poenitentiae, sed animi violenti et indignationis infernae: quod ex ejus operibus aperitur. Poenituit et beatus David: Lavabo per singulas noctes lectum meum, et in lacrymis [Col. 0242D] stratum meum rigabo (Psal. VI, 6, 7). Et peccatum, quod ante multum tempus admiserat, post tantos annos, tantasque generationes lugebat, veluti de recenti tempore perpetratum. Poenitentem quippe non convenit indignari, nec exasperare: quin potius continere, sicuti condemnatum et fiduciam non gerentem, et veluti quippe qui misericordia salvari desiderat.«

Et item: »Haec quippe est causa omnium bonorum, si in nobis spiritalis gratia perseverat. Haec quippe nos ad omnia recto itinere reducit, sicut etiam quando ab ea excedimus perimus, et deserti efficimur omni bono. Non itaque eam repellamus. In nobis quippe est etiam ut permaneat [Col. 0243A] 179 in nobis, vel ut discedat a nobis. Illud enim fit quando coelestia meditamur, hoc autem quando ad saecularia declinamus.« Item in homilia prima Psalmi L: »Propterea scribo, ut vulnus et medicamenta universi cognoscant. Non timeo confusionem, quia meam salutem desidero. Sic et Paulus facit: concessa sibi peccata publicat dicens: Gratias ago qui me confortavit Christo, quia fidelem me existimavit, qui prius fui blasphemus et persecutor et contumeliosus, et nunc fidelem me fecit (I Tim. I, 12). Propterea, inquit, memetipsum publico, ut si quis est blasphemus et injuriosus, et multis obnoxius malis, non desperet salutem. Tantum est ut recedat a malis et faciat bona, et habeat spem salutis, quia nolo mortem peccatoris, dicit Dominus, tantum ut convertatur [Col. 0243B] et vivat.« Item in homilia de Cananaea: »Transiens, inquit, Jesus vidit Matthaeum sedentem in teloneo, et dixit ei: Sequere me (Matth. IX, 9). O virtus sermonis! quasi quidam introiit hamus, et captivum militem fecit, et ex luto aurum est operatus. Venit uncinus, et statim exsurgens secutus est eum. In profundo malignitatis erat, et usque ad verticem virtutis conscendit, ut nobis neminem desperare debere salutem doceret, quia naturalis malignitas non est. Liberi quippe arbitrii nos creavit Deus, ut voluntate nostra cum adjutorio Dei quod volumus faciamus. Si publicanus es, potes fieri evangelista. Si blasphemus es, potes fieri apostolus. Si latro es, potes paradisi colonus effici. Si magus es, poteris adorare. Non est ulla malitia, quae poenitentia non [Col. 0243C] solvatur. Et ideo tanquam principia malignitatum elegit Christus, ut nemo usque in finem semetipsum despiciat. Noli mihi dicere: Perivi, quia jam medicum habes satis fortiorem te, et potentiorem quam infirmitas tua est. Medicum habes voluntatem tuam, si volueris emendantem, et potentem, et cupientem.«

Item in homilia de Turture: »Oritur sol et occidit sol, et ad locum suum revertitur. Ortus est enim nobis sol justitiae, Christus, de sancta Maria secundum carnem genitus: Oriens quippe nomen illi. Occidit vero, quando post crucem ad inferna descendit. Oritur sol, et occidit sol, et ad locum suum revertitur, ipso dicente: Cum exaltatus fuero, universos traham ad me (Joan. XII, 32). De hoc sole [Col. 0243D] justitiae et Isaias pronuntiat dicens: In diebus illis orietur sol justitiae, et sanitas erit in pennis ejus (Malac. IV, 2). Veniente enim sole justitiae, Christo, ad tactum fimbriae vestimenti ejus fons profluvii sanguinis exsiccatus est. Nigra sum et speciosa, filia Jerusalem. Si qua hic peccatis anima denigrata, ne timeat, tantummodo poenitentiam agat et dicat: Nigra sum ego, et decora. Et si in novissimo spiritu est, et. ut ita dicam, si in extremo halitu positus, ne formidet, tantum cum fletu poeniteat, et compuncto confiteatur corde. Ad vesperum enim demorabitur fletus, et, ad matutinum laetitia. Imitare namque Ezechiam regem, et sequentia.« Et in libro de Reparatione lapsi: »Intuere denique vel in principiis [Col. 0244A] Jeremiae quae referuntur de Deo, vel apud reliquos prophetas. Quomodo etiam cum despiceretur 180 et contemneretur a populo, tamen rursus revertebatur ad eos, et amore eorum constrictus, sectabatur eos etiam aversos a se. Et hoc est, quod ipse Dominus in Evangeliis indicat cum dicit: Jerusalem, Jerusalem, quae occidis prophetas et lapidas missos ad te: quoties volui congregare filios tuos, sicut gallina congregat pullos suos sub alis suis, et noluisti? (Matth. XXIII, 37.) Sed et Paulus dicit ad Corinthios scribens, quoniam Deus erat in Christo mundum reconcilians sibi (II Cor. V, 19), non reputans eis delicta ipsorum, et posuit in nobis verbum reconciliationis. Pro Christo enim legatione fungimur, sicut Deo deprecante per nos, rogamus [Col. 0244B] pro Christo reconciliamini Deo. Haec etiam ad nos dici putemus. Non solum enim infidelitas, sed at vitae contaminatio, exsecrabiles istas inimicitias facit inter Deum et hominem. Sic enim Apostolus dicit, quia sapientia carnis inimica est Deo (Rom. VIII, 7). Age ergo, destruamus hunc inimicitiarum parietem, et viam nobis reconciliationis faciamus ad Deum, ut iterum efficiamur ei amabiles et concupiscibiles.« Et post aliquanta: »Nos autem, qui certi sumus de fine, et manifeste novimus, quia si nolumus, neque naufragia animae, neque damna poterimus incurrere, quomodo non arripimus denuo priora exercitia, et negotia quae negligenter amisimus reparamus, sed jacemus resupini et desides, et manus otiosas plicamus ad pectus, et utinam otiosas, [Col. 0244C] et non operantes in perniciem nostri, quod est utique evidentis insaniae?« Et item: »Nam si propterea nos fecisset Deus ut puniret, bene desperares et dubitares de salute tua. Si vero propter bonitatem suam tantummodo nos fecit, ut aeternis ejus bonis et muneribus fruamur, atque quae agit ab initio saeculi usque ad praesens tempus, propterea agit, et propterea monet, ut nos misericordia sua salvet, quae ultra nobis desperandi, quae ambigendi causa supererit?« Et post paululum, ostendens quam amabiliter conversionem suscipiat peccatoris dicit: »Quis dabit cor eorum ita esse in eis, ut timeant me et custodiant mandata mea omnibus diebus vitae suae, ut bene eis fiat et filiis eorum usque in saeculum? Sed et Moyses, docere populum volens quid [Col. 0244D] Deus requirat ab omnibus, ita dicit: Et nunc, Israel, quid Dominus Deus tuus poscit a te, nisi ut timeas Dominum Deum tuum, et incedas in omnibus viis ejus, ut diligas eum ex toto corde tuo et ex tota anima tua? (Deut. X, 12.) Deus vero, qui cupit diligi a nobis, et omnia facit pro hoc, nec unigenito suo parcit pro salute nostra et charitate, et qui optat, ut ita dicam, ut quocunque pacto et quandocunque reconciliemur ei, quomodo poenitentes nos et conversos ad se non libenter suscipiet et amabit ut filios?« et caetera quae plenius et latius in praefatis suis dictis lector quilibet poterit invenire.

Sed et in Commento Evangelii Matthaei dicit: »Jerusalem, Jerusalem, quae occidis prophetas, et [Col. 0245A] lapidas eos qui ad te mittuntur (Matth. XXIII, 37). Omnia futura ante prospiciens Dominus praevidit etiam ruinam civitatis illius, et plagam quae a Romanis ventura fuerat super populum illum. Ideo extollens lamentum lugebat eum 181 dicens: Jerusalem, Jerusalem. Recordabatur quidem sanguinem sanctorum suorum qui effusus erat ab illis, et qui adhuc postmodum fuerat effundendus Sed non tantum dolebat de injuria sanctorum suorum, sciens qualem illis gloriam praeparaverat pro morte carnali: sed de illorum interitu flebat, et in illo pejora. Sicut enim benefacientes non Deo praestamus, sed nobis, Deus autem gaudet non de suo lucro, sed de nostra salute: sic peccantes non Deo nocemus, sed nobis, Deus autem tristatur non de sua injuria, sed [Col. 0245B] de nostra perditione. Sicut rex benignus, audiens criminosas personas, lege quidem ipse mortis sententiam dictat adversus eos: tamen, misericordia instigante, lacrymas fundit super ipsos, et vult eos adjuvare, et non potest, contradicente sibi justitia. Quoniam misericordia tunc est vera misericordia, si sic facta fuerit ut justitia per eam non condemnetur. Si autem, contempta justitia, misericordia observetur, ipsa misericordia non est misericordia, sed fatuitas. Nam et justitia non est vera justitia, nisi habuerit in se misericordiam. Justitia sine misericordia non est justitia, sed credulitas: sic et misericordia sine justitia non est misericordia, sed fatuitas. Sic et Dominus ipse quidem mortis sententiam dictabat super Judaeos dicens: Ecce ego mitto ad vos prophetas, et [Col. 0245C] ex ipsis occidetis, ut veniat super vos omnis sanguis justus (Matth. XXIII, 34), et ipse eos miserabili lamentatione plangebat dicens: Jerusalem, Jerusalem. Nam Deus invitus compellitur cum magno dolore peccatores condemnare. Non enim sic dolet, quia ipse ab eis offenditur, sed quia quasi violenter cogitur perdere aliquem qui omnes cupit salvare. Nam quemadmodum in vobis contra naturam est benefacere? Sed dicet aliquis: Cum in potestate habeat Deus perdere et salvare, quis eum invitum compellit condemnare si non vult? Tu qui non desideras misericordiam Dei. Nam sicut qui desideranti misericordiam denegat crudelis est, sic qui non desideranti misericordiam praestat injustus est. Sed dicis: Quis est homo qui non desiderat misericordiam [Col. 0245D] Dei? Tu, qui permanes in peccatis. Desiderare est autem misericordiam Dei, converti ad Deum. Ille enim desiderat misericordiam Dei, qui timet iram ejus. Non desiderat misericordiam Dei, sed contemnit, qui non convertitur ad Deum qui fecit eum. Jerusalem, Jerusalem, quae usque nunc luctata es contra misericordiam meam tuis peccatis, nunc autem jam superasti. Volo enim in te misereri, sed vires misericordiae faciendae non habeo, nec possum te amplius sufferre. Incessabilibus enim iniquitatibus tuis misericordia mea quasi jam lassata proposito suo defecit. Quae occidis prophetas, et lapidas eos qui ad te mittuntur. Misi ad te Isaiam et serrasti eum: misi ad te Jeremiam, et lapidasti [Col. 0246A] eum: misi Ezechiel, et tractum per lapidem excerebrasti eum. Quomodo saneris, qui nullum ad te medicum venire permittis? quomodo cures infirmitatem tuam, qui omnem medicinam conculcas? Sanctis meis 182 non peperci, ut tibi parcerem peccatrici. Illorum vitam neglexi ne tuam mortem viderem. Omnes medici spiritales in te defecerunt, et tu curata non es: insanabilis passio tua vicit artem divinam. Si de morte tua gavisus fuissem, nunquam ad te misissem prophetas. Si te perdere voluissem, nunquam ad te ipse venissem. Ego tibi quid faciam, si tu ipsa vivere non vis? Quoties volui congregare filios tuos, sicut gallina pullos suos, et noluisti? Cum te in Aegypto quasi sanguinarius accipiter sequebatur Pharao, misi super te Moysem et [Col. 0246B] Aaron, quasi duas mollissimas pennas misericordiae. Liberatos vos de unguibus ejus rapui in desertum, et noluistis, facientes vobis vitulum in Choreb, ut serviretis potius idolo mortuo, quam Deo viventi. Quoties volui congregare filios tuos, sicut gallina pullos suos, et noluisti? Percurrere si vis in judicium, quoties peccaverunt, et tradidit illos Deus, et iterum liberavit.«

Et sanctus Theophilus Alexandrinus episcopus: Cujus rei testis est ille qui loquitur: Omnes declinaverunt, simul inutiles facti sunt (Psal. XIII, 3). Et prophetae Christi auxilium deprecantes: Domine, inclina coelos et descende (Psal. CXLIII, 5): non ut mutaret loca, sed propter salutem nostram carnem humanae fragilitatis assumeret.

[Col. 0246C] Et sanctus Hieronymus, Hebraicae, Graecae, et Latinae linguae peritissimus, qui dicitur ut nucem juxta nucleum frangens, medullas et ipsa viscera Scripturae sanctae investigando, Domino inspirante, penetrare promeruit, in expositione Ezechielis prophetae ita dicit: »Nunquid voluntatis meae est mors impii, dicit Dominus Deus, et non ut convertatur a viis suis et vivat? (Ezech. XVIII, 23.) Ergo Domini voluntatis est omnes salvos fieri, et ad notitiam veritatis venire. Ubicunque autem Dei videtur severa et truculenta sententia, non homines sed peccata condemnat.« Et item supra: »Ad eos sermo fit qui volunt agere poenitentiam, et justitia peccata delere, ut cum fiducia convertantur, et pleno animo agant poenitentiam. Hic autem ad eos loquitur, qui [Col. 0246D] magnitudine peccatorum, imo impietatum suarum, desperant salutem.« Et post pauca: »Quibus respondet Deus, non velle se mortem impii, sed ut revertatur et vivat. Atque ut sciamus qui sint impii ad quos loquitur, sequens sermo demonstrat: Quare moriemini, domus Israel? (Ezech. XXI, 31.) Vita autem et mors in hoc loco non haec significatur, qua omnes communi cum bestiis lege naturae vel vivimus, vel morte dissolvimur: sed illa de qua scriptum est: Placebo Domino in regione viventium (Psal. CXIV, 9). Et, Anima quae peccaverit ipsa morietur (Ezech. XVIII, 10), et a speciali commonitione, qua Israel domui loquebatur, ad generalem transit disputationem, quod et justum praeteritae non [Col. 0247A] salvent justitiae, si novis sceleribus fuerit occupatus, et peccatorem vel impium antiqua peccata non perdant, si operibus justitiae veteres emendarit errores, Deumque non praeterita in utroque judicare, sed praesentia. Si dixero, inquit, justo: Vita vives, et ei praemia justitiae 183 pollicitus fuero, confisusque ille peccaverit, omnes justitiae ejus pristinae oblivioni tradentur, in praesenti iniquitate morietur. Nec mea est mutata sententia, cum non possim in eodem homine peccatori reddere quod justo promiseram. Econtrario, si peccatori et impio fuero comminatus, et dixero: Adhuc tres dies et Ninive subvertetur, et ille egerit poenitentiam, bonisque operibus emendarit errorem, in mandatis vitae ambulet, nec faciat [Col. 0247B] quidquam injustum, nonne habebit vitam, cui est Christus vivere, et nequaquam mori? Comminatio peccatoris justum punire non debeat.«

Et in Osee propheta: Cum sanare vellem Israel (Osee VII, 1): »Ego qui malo poenitentiam peccatoris quam mortem, et postea loquor in Evangelio: Non indigent sani medico, sed hi qui male habent (Luc. V, 51), vulnera populi mei sanare conatus sum. Et cum haec omni arte tractarem, ut miserabilis populus curaretur, subito exstitit Jeroboam de tribu Ephraim, qui vitulos aureos faceret, et malitia Samariae revelata est. Et est sensus: Cum vellem vetera populi mei peccata delere propter antiquam idololatriam, Ephraim et Samaria nova idola repererunt. Sed et hoc dici potest, quod Domino Salvatore, [Col. 0247C] post effusionem sanguinis sui, et Ecclesiam tam de Judaeis quam de gentibus congregatam, volente populi peccata sanare, et eos ad poenitentiam reducere, subito Ephraim, qui ubertatem falsorum dogmatum repromittunt, et populus Samariae, qui se dicit Dei praecepta servare, surrexerunt et operati sunt idolum falsorum dogmatum, et per illos ingressus est fur et latro diabolus in Ecclesiam, sive ipsa doctrina haereticorum ingressa est quasi fur et latrunculus. De quibus et Salvator dicit in Evangelio: Omnes qui venerunt fures fuerunt et latrones (Joan. XIV, 8)« Item: »Non sunt reversi ad Dominum Deum suum, et non quaesierunt in omnibus his (Osee VII, 10). Quod si reversi fuissent ad Dominum, audissent [Col. 0247D] utique per Jeremiam loquentem Dominum: Revertimini ad me, et ego revertar ad vos. Et cum tanta fecerint, non quaesierunt eum quem suo vitio perdiderunt.« Item: »Circumdedit me in mendacio Ephraim (Osee XI, 12). Quod et Ephraim et domus Israel et Juda circumdederint Deum in mendacio et impietate, et tantae clementiae sit Deus, ut non eis abscindat spem salutis, sed ignoscat illis, et paratus sit vocare populum sanctum et populum Dei, qui nunc impietate perversus est. Juxta tropologiam quoque, velle Dominum et haereticos salvari, et ecclesiasticos peccatores, et omnes suo vocabulo nuncupari.« Et item: »Sanabo contritiones eorum (Osee XIV, 5). Hoc tam ad haereticos et Judaeos, quam ad gentes et ad omne dogma perversum referri [Col. 0248A] potest, ut cum egerint poenitentiam veniam consequantur.« Item in prophetia Amos: »Super tribus sceleribus Gazae (Amos I, 6). Hoc est ergo quod dicit: Exspectavi multo tempore ut agerent poenitentiam, et ideo nolui punire peccantes, ut aliquando conversi reciperent sanitatem.« Et item: »Non faciet Dominus Deus verbum, nisi revelaverit (Amos III, 7). Et nota quod clemens et benignus Deus semper futura praenuntiat, 184 ne cogatur inferre supplicia. Qui autem praedicit, non vult punire peccantes.« Et item: »Juravit Dominus in superbiam Jacob (Amos VIII, 7). Ut qui egerit poenitentiam, ascendat cum fluvio ascendente: qui autem perseveraverit in delictis, descendat sicut fluvius Aegypti, et ingressus mare absorbeatur. Ac per hoc ostendit [Col. 0248B] superbiam Jacob, contra quam jurat Deus, aeternis suppliciis devorandam.« Et item: »Si conversa fuerit gens illa a malis suis, et ego agam poenitentiam de his quae cogitaveram facere ei (Hier. XVIII, 8). Non ergo Deus mutatur, qui semper est immutabilis: sed nos cum nostram conversationem mutamus, saevit, irascitur, comminatur, et dicit se illaturum esse supplicia. Si agamus poenitentiam, ipsum quoque suae poenitebit sententiae.« Et item in prophetia Jonae (Jon. IV, 2): »Misericors enim et miserator Dominus, patiens et multae miserationis. Tamen eos qui custodiunt vanitates non relinquit, non detestatur, sed exspectat ut redeant. Illi vero tantam misericordiam, et ultro se offerentem, sponte propria derelinquunt.« Et item: »Afflictus est Jonas (Jonae IV, I). Pulchre autem [Col. 0248C] dolens, quod interpretatur Jonas, affligitur dolore, et tristis est anima ejus ad mortem: quia ne periret populus Judaeorum, quantum in se fuit, multa Christus perpessus est.« Et item: »Confidenter respondit et dixit: Bene irascor ego, vel contristor usque ad mortem, Non enim sic volui salvare alios ut perirent alii, non sic alienos lucrifacere, ut meos perderem. Et revera usque ad praesentem diem Christus plangit Jerusalem, et plangit usque ad mortem, non suam sed Judaeorum, ut moriantur negantes, et resurgant Dei Filium confitentes.«

Et in Michaea propheta: Ante faciem eorum diviserunt (Mich. II, 13): »Quia angeli, sive Pater, et Filius, et Spiritus sanctus, diviserunt quod videbatur obstare, et fecerunt viam volentibus ingredi.« Et [Col. 0248D] item: »Indicabo tibi, o homo, quid sit bonum (Mich. VI, 8). Quia dubitas, o popule Israel, imo universum hominum genus (neque enim loquor ad populum Judaeorum, sed generaliter ad omnem hominem), quomodo pro peccatis tuis possis placare Deum, si nec habes victimas, quibus tua compensetur impietas, ego respondebo tibi, quid quaerat Deus.« Et item idem in Commento Epistolae ad Ephesios: »Nos homines pleraque volumus facere consilio, sed nequaquam sequitur effectus. Illi autem, scilicet Deo, nullus resistere potest, quin omnia quae voluerit faciat. Vult autem ea quae sunt plena rationis atque consilii. Vult salvari omnes, et in agnitionem veritatis venire. Sed quia nullus absque [Col. 0249A] propria voluntate salvatur, liberi enim arbitrii sumus, vult nos bonum velle, ut cum voluerimus, velit in nobis et ipse suum implere consilium.« Et item, »Nolite contristare Spiritum sanctum Dei (Ephes. IV, 30). Moeror sancti Spiritus sic intelligendus, quomodo ira Dei, et somnus, et caeterae in humanam similitudinem passiones. Non quo contristetur Spiritus, et ullam perturbationem Divinitas sentiat: sed quo ex verbis nostris Dei discamus affectus, quod moereat quotiescunque peccamus, et defleat peccatores. 185 Nam et Salvator in corpore constitutus flevit Hierusalem, et omne hominum genus in propheta deplorat, dicens: Heu mihi anima quia periit reverens a terra, et qui corrigat inter homines non est. Omnes in sanguine judicantur (Mich. VII, 2). [Col. 0249B] Et item in homilia undecima Evangelii secundum Lucam: Haec fuit descriptio prima a praeside Syriae Cyrino (Luc. II, 2). O Evangelista, videris significare quia in totius orbis professione describi oportuerit et Christum, ut cum omnibus scriptus sanctificaret omnes, et cum orbe relatus in censum, communionem sui praeberet orbi, ut post hanc descriptionem, describeret quoque ex orbe secum in libro viventium, et quicunque credidissent in eo, postea cum sanctis illius scriberentur in coelis.« Et in duodecima: »Quamobrem angelus descendit de coelo, et ait: Annuntio vobis gaudium magnum (Luc. II, 10), et reliqua. Puto et de universis hominibus generaliter debere credi. Unicuique duo assistunt angeli, alter justitiae, alter iniquitatis. Si bona fuerint in [Col. 0249C] corde nostro, quin nobis loquatur angelus Domini. Sin vero mala fuerint in corde nostro versata, loquitur nobis angelus diaboli. Sic et in singulis provinciis.« Item in tertia decima: »Cum fecissent omnia,« quin angeli, »quae in suis viribus erant, ut sanarentur homines, et noluissent illi recipere sanitatem, cernunt eum qui sanare potuit glorificantes.« Item in decima quinta: »Videns Simeon parvulum a se gestari, qui ad vinctos venerat resolvendos, seque ipsum nodis corporis liberandum, sciens neminem posse de claustro corporis quempiam emittere cum spe futurae vitae, nisi eum quem brachiis continebat. Unde et ad eum loquitur, Nunc dimittis servum tuum in pace (Luc. II, 23). Hoc autem non solum de Simeone, sed de omni humano genere sentiendum [Col. 0249D] est. Si quis e carcere vinctorum domo dimittitur, ut ad Christum vadat, sumat Jesum in manibus, et circumdet eum brachiis suis, totum habeat in sinu suo, et tunc exsultans poterit ire quo desiderat.« Et item in vigesima prima: »Dicendum est baptismo Jesu coelum fuisse reseratum, et ad dispensationem remissionis peccatorum, non illius qui peccatum non fecit, neque inventus est dolus in ore ejus, sed ad totius mundi, apertos esse coelos, et Spiritum sanctum descendisse. Et postquam Dominus ascendit, et in excelsum captivam duxit captivitatem, tribuit ita nobis Spiritum qui a se venerat. Quem quidem et dedit resurrectionis tempore dicens: Accipite Spiritum sanctum.« Haec de sancto [Col. 0250A] Hieronymo testimonia data sufficiant. Quia si omnia quae colligi possunt, et de omnibus illius libris quos habemus testimonia posuerimus, non solum sufficientiam, sed sufficientiae modum excedent.

Et sanctus Cyrillus ad Nestorium (epist. 2). »Itaque is qui ante saecula omnia est natus ex Patre, etiam ex muliere carnaliter dicitur procreatus. Non quia divina ipsius natura de Virgine sumpsit exordium, nec quod propter seipsam opus habuit secundo nasci post illam nativitatem 186 quam habebat ex Patre: est enim ineptum et stultum hoc dicere, quod is qui ante omnia saecula est consempiternus Patri, secundae regenerationis eguerit ut esse inciperet; sed quia propter nos, et propter nostram salutem naturam sibi copulavit humanam, et [Col. 0250B] processit ex muliere, idcirco dicitur natus esse carnaliter.«

Sanctus Augustinus, vir sagacissimus atque eruditissimus, qui contra haereticos haec verba Apostoli, quibus dicit omnes homines Deum velle salvari, multoties et multipliciter exposuit, et in libro Enchiridion hinc plura locutus est, sed et in libris contra Julianum, et de Correptione et Gratia, et de Praedestinatione sanctorum, ac Bono perseverantiae, hanc sententiam saepe revolvit. Unde et expressius atque calcatius in libro de Spiritu et Littera (cap. 33), ita dicit: »Rursus metuendum est ne infideles atque impii non immerito se veluti juste excusare videantur ideo non credidisse quod dare illis Deus istam noluit voluntatem. Nam illud quod dictum [Col. 0250C] est, Deus est enim qui operatur in vobis et velle et operari pro bona voluntate (Philip. II, 13), gratia jam est, quam fides impetrat, ut possint esse hominis opera bona, quae operatur fides per dilectionem, quae diffunditur in cordibus nostris per Spiritum sanctum qui datus est nobis. Sed credimus ut impetremus hanc gratiam, et utique voluntate credimus. De hac quaeretur unde sit nobis. Si natura, quare non omnibus, cum sit idem Deus omnium creator: si dono Dei, etiam hoc quare non omnibus, cum omnes homines velit salvos fieri, et in agnitionem veritatis venire. Prius igitur illud dicamus, et videamus utrum huic satisfaciat quaestioni, quod liberum arbitrium, naturaliter attributum a Creatore animae rationali, illa media vis est, quae vel intendi ad [Col. 0250D] finem, vel inclinari ad infidelitatem potest. Et ideo nec istam voluntatem, qua credit Deo, dici potest homo habere quam non acceperit: quando quidem vocante Deo surgit de libero arbitrio, quod naturaliter cum crearetur accepit. Vult autem Deus omnes homines salvos fieri, et in agnitionem veritatis venire. Non sic tamen, ut eis adimat liberum arbitrium, quo vel bene vel male utentes justissime judicentur. Quod cum fit, infideles quidem contra Dei voluntatem faciunt cum ejus Evangelio non credunt. Nec ideo tamen eam vincunt, verum seipsos fraudant magno et summo bono, malisque poenalibus implicant, experturi in suppliciis potestatem ejus, cujus in donis misericordiam contempserunt. [Col. 0251A] Ita voluntas Dei semper invicta est. Vinceretur autem, si non inveniret quid de contemptoribus faceret, aut ullo modo possent evadere quod de talibus ille constituit. Qui enim dicit, verbi gratia, Volo ut hi omnes servi mei operentur in vinea, et post laborem requiescentes epulentur, ita ut quisquis eorum hoc noluerit, in pistrino semper molat: videtur quidem quicunque contempserit, contra voluntatem Domini sui facere, sed tunc eam vincet, si et pistrinum contemnens effugerit, quod nullo modo fieri potest sub Dei 187 potestate. Unde scriptum est, Semel locutus est Deus (Psal. LXI, 12), hoc est incommutabiliter: quanquam et de unico verbo possit intelligi. Deinde subjungens quid incommutabiliter sit locutus, Duo haec, inquit, audivi, quoniam potestas Dei est, et tibi, Domine, [Col. 0251B] misericordia, qui reddis unicuique secundum opera sua. Ille igitur reus erit ad damnationem sub potestate ejus, qui contempserit ad credendum misericordiam ejus. Quisquis autem crediderit ei, qui se a peccatis omnibus absolvendum, et ab omnibus vitiis sanandum, et calore ac lumine ejus accendendum illuminandumque non contempserit, habebit ex ejus gratia opera bona, ex quibus etiam secundum corpus a mortis corruptione redimatur, coronetur, bonisque satietur, non temporalibus, sed aeternis, supra quam petimus et intelligimus. Haec disputatio, si quaestioni illi solvendae sufficit, sufficiat. Si autem respondetur, cavendum esse ne quisquam Deo tribuendum putet peccatum quod admittitur per liberum arbitrium, si in eo quod dicitur, Quid habes [Col. 0251C] quod non accepisti? propterea etiam voluntas qua credimus dono Dei tribuitur, quia de libero existit arbitrio, quod cum crearemur accepimus: attendat et videat non ideo tantum istam voluntatem divino muneri tribuendam, quia ex libero arbitrio est, quod nobis naturaliter concreatum est, verum etiam quod visorum suasionibus agit Deus ut velimus, et ut credamus, sive extrinsecus per evangelicas exhortationes, ubi et mandata legis aliquid agunt, si ad hoc admonent hominem infirmitatis suae, ut ad gratiam justificantem credendo confugiat: sive intrinsecus, ubi nemo habet in potestate quid ei veniat in mentem, sed consentire vel dissentire propriae voluntatis est. His ergo modis quando Deus agit cum anima rationali ut ei credat, neque enim credere potest quodlibet [Col. 0251D] libero arbitrio, si nulla sit suasio vel vocatio cui credat, profecto et ipsum velle credere Deus operatur in homine, et in omnibus misericordia ejus praevenit nos. Consentire autem vocationi Dei, vel ab ea dissentire, sicut diximus, propriae voluntatis est. Quae res non solum non infirmat quod dictum est, Quid enim habes quod non accepisti? verum etiam confirmat. Accipere quippe et habere anima non potest dona, de quibus hoc audit, nisi consentiendo: ac per hoc quid habeat et quid accipiat Dei est: accipere autem et habere, utique accipientis et habentis est. Jam si ad illam profunditatem scrutandam quisquam nos coarctet, cur illi ita suadeatur ut persuadeatur, illi autem non ita, duo sola occurrunt [Col. 0252A] interim quae respondere mihi placeat, O altitudo divitiarum! et, Nunquid iniquitas apud Deum? Cui responsio ista displicet, quaerat doctiores, sed caveat ne inveniat praesumptores.«

Et in libro V (cap. 3), contra Julianum: »An oblitus es quod idem ipse doctor ait: Ne forte det illis Deus poenitentiam ad cognoscendam veritatem, et resipiscant a diaboli laqueis? (II Tim. II, 25.) Sed judicia ejus sicut multa abyssus. Nos certe, si eos in quos nobis potestas est ante oculos nostros perpetrare scelera permittamus, rei 188 cum ipsis erimus. Quam vero innumerabilia ille permittit fieri ante oculos suos (cap. 26), quae utique si noluisset, nulla ratione permitteret? et tamen justus et bonus est, et quod praebendo patientiam dat locum poenitentiae [Col. 0252B] nolens aliquem perire.« Et in libro de Catechizandis rudibus, in quo qualitercunque hanc sententiam contra haereticos exposuerit, quomodo imbuendis ad fidem tradenda sit, et imbutis tenenda sit, evidenter ostendit, dicens: »Vere, frater, illa magna et vera beatitudo est, quae in futuro saeculo sanctis promittitur. Omnia vero visibilia transeunt, et omnis hujus saeculi pompa, et deliciae, et curiositas interibunt, et secum ad interitum trahunt amatores suos. A quo interitu, hoc est poenis sempiternis, Deus misericors volens homines liberare, si sibi ipsi non sint inimici, et non resistant misericordiae Creatoris sui, misit unigenitum Filium suum, hoc est, Verbum suum, aequale sibi, per quod condidit omnia, et manens quidem in divinitate sua, et non [Col. 0252C] recedens a Patre, nec in aliquo mutatus, assumendo tamen hominem, et in carne mortali hominibus apparendo, venit ad homines, ut quemadmodum per unum hominem, qui primus factus est, id est Adam, mors intravit in genus humanum, quia consensit mulieri suae seductae a diabolo, ut praeceptum Dei transgrederentur: sic per unum hominem, qui etiam Deus est Dei Filius, Jesum Christum, deletis omnibus peccatis praeteritis, credentes in eum omnes in aeternam vitam ingrederentur.« Et in libro de Bono perseverantiae (cap. 23): »Atque utinam tardi corde et infirmi, qui non possunt Scripturas vel earum expositiones intelligere, sic audirent vel non auderint in hac quaestione disputationes nostras, ut magis intuerentur orationes suas, quas semper habuit [Col. 0252D] et habebit Ecclesia ab exordiis suis, donec finiatur hoc saeculum. De hac enim re, quam nunc adversus novos haereticos (cap. 24), non commemorare tantum, sed plane tueri et defensare compellimur, nunquam tacuit in precibus suis, etsi aliquando in sermonibus exerendam, nullo urgente adversario, non putavit. Quando enim non oratum est in Ecclesia pro infidelibus, atque inimicis ejus ut crederent? quando fidelis quisquam amicum, proximum, conjugem habuit infidelem, et non ei petivit a Domino mentem obedientem in Christiana fide? Quis autem sibi unquam non oravit, ut in Domino permaneret? aut quis sacerdotem super infideles Dominum invocantem, si quando dixit: Da illis, Domine, [Col. 0253A] in te sperare usque in finem, non solum voce ausus est, sed saltem cogitatione reprehendere, ac non potius super ejus talem benedictionem, et ore credente, et corde confitente, respondit Amen?« Ecce quomodo sanctus Augustinus consentit et confirmat quod sanctus dixerat Coelestinus: Legem credendi lex statuat supplicandi. Cur autem non omnes salventur cum omnes Deus salvos fieri velit, ipse in libro de Praedestinatione sanctorum (cap. 6) dicit: »Multi audiunt verbum veritatis, sed alii credunt, alii contradicunt. Volunt ergo isti credere, nolunt 189 autem illi. Quis hoc ignoret? quis hoc neget? Sed cum in aliis praeparetur, in aliis non praeparetur voluntas a Domino, discernendum est utique quid veniat de misericordia ejus, quid de judicio. Quod [Col. 0253B] quaerebat Israel, ait Apostolus, hoc non est consecutus, electio autem consecuta est, caeteri vero excaecati sunt, sicut scriptum est: Dedit illis Deus spiritum compunctionis: oculos ut non videant, et aures ut non audiant usque in hodiernum diem (Isa. VI; Rom. XI, 8). Et David dicit: Fiat mensa eorum in laqueum, et in retributionem, et in scandalum illis. Obscurentur oculi eorum ne videant, et dorsum eorum semper incurva (Psal. LXVIII, 23). Ecce misericordia et judicium, misericordia in electione quae consecuta est justitiam Dei, judicium vero in caeteros qui excaecati sunt: et tamen illi quia voluerunt crediderunt, illi quia noluerunt non crediderunt. Misericordia igitur et judicium in ipsis voluntatibus facta est.« Et item: »Est ergo in malorum potestate [Col. 0253C] peccare. Ut autem peccando hoc vel hoc illa mala faciant, non est in eorum potestate, sed Dei dividentis tenebras, et ordinantis eas, ut hinc etiam quod faciunt contra Dei voluntatem, non impleatur nisi voluntas Dei.« Et in libro de Bono perseverantiae (cap. 6): »Petimus ne inferamur in tentationem: et si exaudimur, utique non fit, quia Deus non permittit ut fiat. Nihil enim fit, nisi quod aut ipse facit, aut fieri ipse permittit. Et in libro de Praedestinatione gratiae (cap. 2): Quaestionis ejus, quantum donante Domino possumus, occulta rimemur, quam beatus apostolus Paulus diversis locis, non parum etiam discrepantibus verbis, studiosis proponit scrutatoribus, eisque per ipsam loquitur veritatem. Sententiam siquidem, in Dei gratiae praecedentis [Col. 0253D] latissima et robustissima disputatione confectam, ita concludens ait: Ergo cui vult miseretur, et quem vult obdurat; cum in alia epistola de divina benevolentia ipse sic dicat: Qui vult omnes homines salvos fieri, et in agnitionem veritatis venire (I Tim. II, 4). Occurrit enim cur pereant ex his aliqui, cum Omnipotens omnes salvos fieri velit, et in agnitionem veritatis venire: deinde quare rursum indurat alios, misertus aliorum, aut quo modo velit omnes salvos fieri homines, cum ipse nonnullos ne salventur induret. Hoc quantum ad humanam justitiam videtur injustum. Sed quis ita desipiat, vel potius quis ita blasphemet, ut dicat de justitia Dei lege humanae justitiae disputandum? Quae profecto si justitiae Dei [Col. 0254A] adversatur, injusta est. Ab illo enim qui summe justus est, omne quod qualitercunque justum est, manare manifestum est. Quis ergo erit qui incommutabiliter manentem, et omnia quae sunt condentem, regentem, atque servantem, Dei sapientiam humanae sapientiae pendat arbitrio, de qua idem Apostolus dicit, quia Sapientia carnis inimica est Deo (Rom. VIII, 7), et alibi: Sapientia hujus mundi stultitia est apud Deum? (I Cor. III, 19.) Non est ergo de illa majestate divinae sapientiae humanae vanitatis arbitrio disputandum.« Et paulo post (cap. 3): »Quem ergo movet haec in divinae gloriae dispensatione diversitas, et injustum putat negari alter quod alter acceperit, intelligat quemadmodum 190 divinitus dixerit Psalmista: Universae viae Domini [Col. 0254B] misericordia et veritas (Psal. XXIV); atque cognoscat tali Deum res humanas agitare judicio, ut debitas poenas aut juste reddat, aut misericorditer donet.« Et paulo infra: »Per unum hominem, inquit, peccatum intravit in mundum, et peccatum mors, et ita in omnes homines pertransiit, in quo omnes peccaverunt (Rom. V, 11). Mors intrare non potuit nisi intrante peccato: et quoniam mors non naturae conditio, sed poena peccati est, sequatur necesse est poena peccatum.« Et post pauca: »Quoniam in ipso omnes, quin primo homine, sicut ait Apostolus, peccaverunt, et ipsa jam in principio unde descendimus massa damnata est, nullus de duritia sua, nullus de poena conqueri audeat, quae etiam non existentibus peccatis propriis, sola nascendi conditione [Col. 0254C] debetur. Quod vero Deus aliis gratuita vocatione conversis misericordiam largitur indebitam, non ad dispensatoris injustitiam, sed ad donantis misericordissimam largitatem veritatis ratione referendum est.« Et item post pauca (cap. 4): »Itaque ex superiore hujus parte sententiae, qua dicit cui vult miseretur (Rom. IX, 18), puto quod nullus nisi indignus misericordia audeat disputare. Quod vero sequitur, quem vult indurat, ibi paululum humanae mentis intentio verbi novitate confunditur. Sed non ita intelligendum est, quasi Deus in homine ipsam quae non esset duritiam cordis operetur. Quid est enim aliud duritia quam Dei obviare mandatis? Unde illud beatus Stephanus dicebat ad populum: Dura cervice, et non circumciso corde et auribus, [Col. 0254D] vos semper Spiritui sancto restitistis (Act. VII, 51). Quam qui a Deo fieri putat, propterea quod dictum est quem vult indurat, ipsum praevaricationis intuatur exordium, et Deo donante mandatum, per quod transgressionis culpam in corde fuerit operatus attendat. Quamvis ne ab ipso quidem, si negaret assensum, potuit tentatore compelli. Ergo quidquid post illam praevaricationem natus supplicii homo patitur, juste reddi, meritoque fateatur. Indurare enim dicitur Deus eum quem mollire noluerit (cap. 6), sic etiam excaecare dicendus est eum quem illuminare noluerit, sic etiam repellere eum, quem vocare noluerit.«

Et post aliquanta: »Qui autem pie quaerens aliquid [Col. 0255A] desiderat invenire, illum locum ejusdem Scripturae relegat, ubi primo Moysi in rubo ignis apparuit, atque ita cor ejus ardore divinae charitatis ignivit, ut in conspectu regum, sicut David dicit, testimonia ejus sine confusione loqueretur: et ibi inveniet, totum hoc quod indurasse Deus Pharaonis cor praemittit, non ad operationem Dei, sed ad praescientiam pertinere. Loquens enim Dominus de rubo, sic dicit: Ego autem scio quod non dimittet vos Pharao rex Aegypti, nisi per manum magnam (Exod. III). Sed extendens manum meam, percutiam Aegyptios in omnibus mirabilibus quae faciam, et postea dimittet vos. Haec prima vox Dei est, qua futuram voluntatem Pharaonis sicut praeviderat indicabat. Postea jam inter ipsos miraculorum imbres [Col. 0255B] dixisse legitur: Ego autem indurabo cor Pharaonis, ne dimittat populum (Exod. IV, 21). Ubi jam 191 aperte intelligitur primam iterasse sententiam. Quid est enim indurabo, nisi non molliam? Apparet enim in alios manante justitia, in alios gratia profluente, Scripturae illius sententiam fuisse completam, qua dixit Deus Pharaoni: In hoc ipsum excitavi te, ut ostendam in te virtutem meam, et ut annuntietur nomen meum in universa terra (Exod. IX, 16). Utente enim Deo bene etiam malis, induratione Pharaonis, flagellis Aegypti, et tot ac tantis in illa gente miraculis pariter acervatimque perfectis, quid aliud gestum est, quam ut Dei virtus apud se magna, in se plena, ad humani generis notitiam perveniret, non Deo, sed ipsis relegentibus et credentibus profutura? [Col. 0255C] Pharaonem non esse mutandum, et illam omnem gentem, quae post tot verbera vix sibi erutum Dei populum armis etiam insectari conabatur et bello, alta illa Deus providentiae suae luce praescivit. Sed periturorum interitum praedestinatis a se vasis misericordiae salutis esse voluit argumentum, et aliorum perditione ad salutem usus est aliorum.« Et post plurima (cap. 13): »Dominus noster Jesus Christus Filius Dei, Verbum Patris, aequale et coaeternum Patri, semetipsum, exinanivit formam servi accipiens, et cum peccatum ipse non esset, factus assumpta carne peccatum, ut, peccato carnis homine sanato, peccatum damnaret in carne: venit quaerere quod perierat, sanare quod aegrotabat, erigere quod jacebat, potestatem habens dimittere peccata, quod [Col. 0255D] non debebat donare, quod ei debebatur ignoscere, deletisque omnibus veteris culpae maculis, quam fecerat reparare naturam. De his quibus poenam severitas justa decreverat, secundum ineffabilem dispositionis occultae misericordiam, elegit vasa quae faceret in honorem: et alios a ventura ira dono gratuitae vocationis absolvit, alios derelinquens ad aequalitatis judicium reservavit, nulli tamen agnoscendae veritatis abstulit facultatem: et ita plenitudo divinae praescientiae, in alios manante justitia, in alios gratia profluente completa est, ut pereuntibus quos praescierat Deus esse perituros, et servatis quos in illa secreta sua electione praescierat esse salvandos, toto orbe diffusa multiplicaretur Ecclesia [Col. 0256A] Item ipse in Psalmo XXXII: Dominus dicit in Evangelio: Non ego judico quemquam: sermo quem locutus sum eis, ipse judicabit eos in novissimo die (Joan. VIII, 15). Nec se excuset qui audire non vult, quasi non sit quod ab illo exigatur. Idipsum enim exigitur, quia noluit accipere cum daretur. Aliud est enim non posse accipere, aliud nolle. Illic excusatio necessitatis, hic reatus est voluntatis.« Et in Psalmo XXXV: »Dixit injustus ut delinquat in semetipso: non est timor Dei ante oculos ejus (Psal. XXXV, 2). Non unum hominem, sed genus hominum iniquorum dicit, qui sibi adversantur, non intelligendo ut bene vivant, non quia non possunt, sed quia nolunt.«

Prosper quoque, vir eruditissimus atque religiosissimus, hinc in libro primo de Vocatione gentium [Col. 0256B] (cap. 2) ita dicit: »Credimus et piissime confitemur, quod nunquam universitati hominum divinae providentiae 192 cura defuerit: quae licet exceptum sibi populum specialibus ad pietatem direxit institutis, nulli tamen nationi hominum bonitatis suae dona subtraxit, ut propheticas voces et praecepta legalia convincerentur in elementorum obsequiis ac testimoniis accepisse. Unde et inexcusabiles facti sunt, quia deos sibi Dei dona fecerunt, et quae creata erant ad utendum, venerati sunt ad colendum. In quam impietatem etiam illa gens, quam sibi ab omnibus gentibus Dominus segregavit, tota transisset, nisi misericordiae suae propositum sustentandis electorum lapsibus praetendisset. Nam plenae sunt paginae Veteris Testamenti de Israeliticae defectionis [Col. 0256C] relatu: ut aperte appareat divinae semper fuisse gratiae, quod non omnis ille populus discessit a Domino. Ita humana natura in primi hominis praevaricatione vitiata, etiam inter beneficia, inter praecepta et auxilia Dei, semper in exteriorem est proclivior voluntatem, cui committi non est aliud quam dimitti.« Et post aliquanta (cap. 3). »Quid enim mirum, si quidam ad vitae sacramenta non veniunt, cum plerique qui videbantur venisse discedant? de quibus dicitur: Ex nobis exierunt, sed non erant ex nobis.« Et post pauca: »Tales non invocant nomen Domini, quia non habent spiritum adoptionis filiorum, in quo clamamus Abba pater. Nemo autem potest dicere Dominum Jesum, nisi in Spiritu sancto: et quicunque spiritu Dei aguntur, hi filii sunt [Col. 0256D] Dei, qui ad Deum per Deum perveniunt, et salvari volentes omnino salvantur: quia ipsum desiderium salutis ex Dei inspiratione concipiunt, et per illuminationem vocantis, in agnitionem veniunt veritatis.« Et item post aliquanta (cap. 4): »Cum haec legerint vel audierint qui amant calumniosa certamina, dicent nos per hujusmodi disputationes Apostolo contradicere, definienti quod Deus omnipotens omnes homines velit salvos fieri, et in agnitionem veritatis venire. Quam particulam verborum Apostoli ita nos integre pleneque suscipimus, ut nihil ei de praecedentibus sive subjectis quae ad ipsam pertinent subtrahamus: quia ut caetera divinorum eloquiorum testimonia sequestremus, hic locus sufficit [Col. 0257A] ad evacuandum quod calumniose objiciunt, et ad defendendum quod impie diffitentur. Scribens itaque ad Timotheum magister gentium Paulus apostolus ait: Obsecro igitur primo omnium, fieri obsecrationes, postulationes, gratiarum actiones, pro omnibus hominibus, pro regibus, et pro omnibus qui in sublimitate sunt, ut quietam et tranquillam vitam agamus in omni pietate et castitate (I Tim. II, 1). Hoc enim bonum est, et acceptum coram Salvatore nostro Deo, qui omnes homines vult salvos fieri, et in agnitionem veritatis venire. Unus enim Deus, et unus mediator Dei et hominum, homo Christus Jesus, qui dedit semetipsum redemptionem pro omnibus. De hac ergo doctrinae apostolicae regula, qua Ecclesia universalis imbuitur, ne in diversum intellectum nostro [Col. 0257B] evagemur arbitrio, quid ipsa universalis Ecclesia sentiat, requiramus: 193 quia nihil esse dubium poterit in praecepto, si obedientia concordatin studio. Praecepit itaque Apostolus, imo per Apostolum Dominus, qui loquebatur in Apostolo, fieri obsecrationes, postulationes, gratiarum actiones, pro omnibus hominibus, et pro regibus, ac pro his qui in sublimitate sunt. Quam legem supplicationis ita omnium sacerdotum et omnium fidelium devotio concorditer tenet, ut nulla pars mundi sit in qua hujusmodi orationes non celebrentur a populis Christianis. Supplicat ergo ubique Ecclesia Deo, non solum pro sanctis, et in Christo jam regeneratis, sed etiam pro omnibus infidelibus, et inimicis crucis Christi, pro omnibus idolorum cultoribus, pro omnibus qui Christum [Col. 0257C] in membris suis persequuntur, pro Judaeis quorum caecitati lumen Evangelii non refulget, pro haereticis et schismaticis, qui ab unitate fidei et charitatis alieni sunt. Quid autem pro istis petit, nisi ut, relictis erroribus suis, convertantur ad Deum, accipiant fidem, accipiant veritatem, et de ignorantiae tenebris liberati, in agnitionem veniant veritatis? Quod quia ipsi praestare sibi nequeunt, malae consuetudinis pondere oppressi, et diaboli vinculis alligati, neque deceptiones suas evincere valent, quibus tam pertinaciter inhaeserunt, ut quantum amanda est veritas, tantum diligant falsitatem, misericors Dominus et justus pro omnibus sibi vult hominibus supplicari: ut cum videmus de tam profundis malis innumeros erui, non ambigamus Deum praestitisse quod ut praestaret [Col. 0257D] oratus est, et gratias agentes pro his qui salvi facti sunt, speremus etiam eos qui necdum sunt illuminati, eodem divinae gratiae opere eximendos de potestate tenebrarum, et in regnum Dei priusquam de hac exeant vita transferendos. Quod si aliquos, sicut videmus accidere, salvantis gratia praeterierit, et pro eis oratio Ecclesiae recepta non fuerit, ad occulta divinae justitiae judicia referendum est, et agnoscendum secreti hujus profunditatem nobis in hac vita patere non posse. Ex parte enim scimus, et ex parte prophetamus, et videmus nunc per speculum in aenigmate: nec sapientiores aut scientiores beatissimo Apostolo sumus; qui cum de gratiae potentia disputaret, magnorum mysteriorum ingressus arcanum, [Col. 0258A] his quae impossibilia erant enarrare succubuit.« Et post pauca (cap. 5): »Praemissa enim docentis assertio locum dabat multimodae quaestioni, ut variata per tot populos ac tempora gratiae causa quaereretur, cur scilicet anterioribus saeculis dimissae essent omnes gentes ingredi vias suas, uno tantum Israele, qui divinis eloquiis erudiretur, excepto, et ad cognitionem veritatis electo. Cujus infidelitas locum tandem salvandis gentibus fecerit, tanquam, si unus populus in fide sui generis permaneret, misericordia Dei caeteris nationibus se praestare non posset. Cur denique ipsi, quorum diminutio salus gentium est, ab obcaecatione sua non liberentur priusquam ingrediatur gentium plenitudo, quasi illuminari cum omnibus nequeant, qui omnes facta 194 [Col. 0258B] omnium gentium adeptione salvandi sunt. Aut quomodo omnis Israel sublata obcaecatione salvandus sit, cujus innumerabilis multitudo in sua infidelitate deficiens ad tempora salvantis promissa non pervenit. Vel quomodo ipsarum gentium, quarum prius non est facta vocatio, dicatur nunc ingredi plenitudo, cum tanta promiscuae aetatis et conditionis hominum millia, in omnibus nationibus quae sunt sub coelo, sine Christi justificatione moriantur. Sed horum mysteriorum judiciorumque causas pius et doctus magister maluit ad altitudinem divitiarum sapientiae Dei scientiaeque suspendere, quam justissimae veritatis et misericordissimae bonitatis subtractum ab humana conditione secretum temeraria inquisitione discutere: nihil omittens de his quae non [Col. 0258C] oportet ignorari, nihil contrectans de his quae non licet sciri. Multa enim sunt in dispensatione operum divinorum, quorum causis latentibus soli monstrantur effectus, ut cum pateat quod geritur, non pateat cur geratur, negotio in medium deducto, et in occultum ratione subducta, ut in eadem re et de inscrutabilibus praesumptio comprimatur, et de manifestis falsitas refutetur.« Et post plurima (cap. 7): »Si vero quaeritur cur Salvator omnium hominum non omnibus dederit hunc sensum, ut cognoscerent verum Deum, et essent, id est permanerent, in vero Filio ejus: quamvis credamus nullis hominibus opem gratiae in totum fuisse subtractam, de quo plenius in consequentibus disseremus: tamen ita forte hoc velatum sit, sicut illud absconditum est cur, omnibus [Col. 0258D] gentibus praetermissis, unum sibi populum quem ad veritatis cognitionem erudiret exceperit. De quo judicio Dei si non est conquerendum, multo minus de hoc quod cum electione omnium gentium geritur murmurandum est. Quae enim Deus occulta esse voluit, non sunt scrutanda: quae autem manifesta fecit, non sunt negligenda.«

Et in libro II (cap. 1): »Quamvis enim ad omnium hominum vocationem Evangelium dirigeretur, omnesque Dominus vellet salvos fieri, et in agnitionem veritatis venire: non tamen sibi dispensationum suarum abstulerat potestatem, ut aliter quam occulto justoque judicio statuerat consilii sui ordo decurreret. Unde locum non habent contumacium [Col. 0259A] murmura querelarum, quia quod Deus fieri voluit, constat non aliter fieri debuisse quam voluit.« Et post pauca: »Sed ne in praeteritis quidem saeculis haec eadem gratia, quae post Domini nostri Jesu Christi resurrectionem ubique diffusa est, et de qua scriptum est, Illuxerunt coruscationes tuae orbi terrae (Psal. LXXVI, 19), defuit mundo.« Et paulo post: »Non ita se tamen aeterna Creatoris bonitas ab illis hominibus avertit, ut eos ad cognoscendum se atque metuendum nullis significationibus admoneret.« Et paulo post: »Igitur, sicut dicit Propheta, Misericordia Domini plena est terra (Psal. XXXII, 5); quae nullis unquam saeculis, nullis generationibus defuit, eamque providentiam, qua universitatem rerum administrat et continet, regendis alendisque naturis [Col. 0259B] semper 195 impendit, dispositum habens ex incommutabilis aeternitate consilii, quibus quidque temporibus distribueret, et multiformis gratiae suae inscrutabiles investigabilesque mensuras per quae dona ac sacramenta variaret.« Et item post aliquanta (cap. 3): »Manifestaverunt enim divinorum eloquiorum multae auctoritates, et continua omnium saeculorum experimenta docuerunt, justam Dei misericordiam, misericordemque justitiam, nec alendis unquam corporibus hominum, nec docendis juvandisque eorum mentibus defuisse. Semper etenim pluit super bonos et malos, semper solem suum oriri fecit super justos et injustos.« Et plurima divinae misericordiae dona commemorans prolixe prosequitur. Et post aliquanta (cap. 7): »Cum tamen illud, quod de bonitate Dei [Col. 0259C] piissime creditur, qua omnes homines velit salvos fieri et in agnitionem veritatis venire, non oporteat nisi perpetuum aeternumque sentiri, secundum eas mensuras quibus Deus dona generalia specialibus novit cumulare muneribus, ut et qui exsortes gratiae fuerint, de sua nequitia redarguantur, et qui in ejus lumine enituerint, non in suo merito, sed in Domino glorientur.« Et post aliquanta (cap. 8): »Sive igitur novissima contemplemur saecula, seu media, rationabiliter et pie creditur omnes homines salvos fieri Deum velle semperque voluisse. Et hoc non aliunde monstratur, quam de his beneficiis quae providentia Dei universis generationibus communiter atque indifferenter impendit. Fuerunt enim ac sunt ejusmodi dona ista generalia, ut ipsorum testimonio [Col. 0259D] ad quaerendum verum Deum possent homines adjuvari: quibus donis auctorem suum per omnia saecula protestantibus, specialis gratiae largitas superfusa est. Quae licet copiosus nunc quam ante praestetur, causas tamen distributionum suarum Dominus apud scientiam suam tenuit, et intra secretum potentissimae voluntatis occuluit. Quae si omnibus uniformiter affluerent, non laterent, et quam nulla est ambiguitas de benignitate generali, tam de speciali misericordia nihil quod stupendum esset existeret, ac proinde illa esset gratia, ista non esset. Deo autem placuit, et hanc multis tribuere, et illam a nemine submovere, ut ex utraque appareat, non negatum universitati quod collatum est portioni: [Col. 0260A] sed in aliis praevaluisse gratiam, in aliis resiluisse naturam. Hanc quippe abundantiorem gratiam ita credimus atque expetimus potentem, ut nullomodo arbitremur esse violentiam, quo quidquid in salvandis hominibus agitur, ex sola Dei voluntate peragatur, cum etiam ipsis parvulis per alienae voluntatis subveniatur obsequium.« Et item (cap. 9): »Igitur sicut qui crediderunt juvantur ut in fide maneant, sic qui nondum crediderunt juvantur ut credant. Et quemadmodum illi in sua habent potestate ne veniant. Fitque manifestum, quod diversis atque innumeris modis omnes homines vult Deus salvos fieri, et in agnitionem veritatis venire: sed qui veniunt Dei auxilio diriguntur, qui non veniunt sua 196 pertinacia reluctantur.« Et contra Gallos (sententia 8): »Item qui dicit [Col. 0260B] quod non omnes homines velit Deus salvos fieri, sed certum numerum praedestinatorum, durius loquitur quam loquendum est de altitudine inscrutabilis gratiae Dei, qui et omnes homines vult salvos fieri, et in agnitionem veritatis venire; et voluntatis suae propositum in eis implet, quos praescitos praedestinavit, praedestinatos vocavit, vocatos justificavit, justificatos glorificavit.« Et postpauca: »Quod autem promisit Deus, potens est et facere: ut et qui salvantur ideo salvi sint, quia illos voluit Deus salvos fieri, et qui pereunt ideo pereant, quia perire meruerunt.« Unde et in libro II (cap. 10) de Vocatione gentium: »Nullatenus murmurandum est, quoniam justus et bonus arbiter, nec voluntatis iniquae est, nec discretionis incertae, ut sub immensa misericordia ejus atque [Col. 0260C] justitia putemus quod quisquam pereat qui perire non debeat.« Et de Vincentianorum objectione (object. II), quia Deus nolit omnes salvare, etiamsi omnes salvari velint: »Cum Veritas dicat, Si vos, cum sitis mali, nostis bona data dare filiis vestris, quanto magis Pater vester coelestis dabit bona petentibus se (Matth. VII, 11)? quomodo fieri potest ut Deus, qui etiam illos salvat, de quibus dici non potest quod salvari velint, nolit aliquos salvare etiam qui salvari velint, nisi aliquae causae existant, de quibus, quamvis sunt nobis incognoscibiles, ille tamen bene judicat, de quo aliter dici non potest eum quidquam facere debuisse quam fecerit? Remota ergo hac discretione, quam divina scientia intra secretum justitiae suae continet, sincerissime credendum [Col. 0260D] atque profitendum, Deum velle ut omnes homines salvi fiant. Siquidem Apostolus, cujus ista sententia est, sollicitissime praecipit, quod in omnibus Ecclesiis piissime custoditur, ut Deo pro omnibus hominibus supplicetur. Ex quibus quod multi pereunt, pereuntium est meritum, quod multi salvantur, salvantis est donum. Ut enim reus damnetur, inculpabilis Dei justitia est: ut autem reus justificetur, ineffabilis Dei gratia est.«

Et sanctus Coelestinus sententiam promulgatam ut legem credendi lex nobis statuat supplicandi, videlicet quia pro omnibus a catholica supplicatur Ecclesia, Deum salvos fieri omnes homines velle credamus, sic in conclusione confirmat dicens (post epistolam [Col. 0261A] 8): »Tanta enim est erga omnes homines bonitas Dei, ut nostra velit esse merita quae sunt ipsius dona, et pro his quae largitus est aeterna praemia sit donaturus.«

Sanctus quoque Leo, vir religiosissimus atque doctissimus et facundia honestissimae eloquentiae valde profusus, quia recens ante ordinationis ejus tempora haeresis ista emersit, quanta et qualia contra eam intentet, est solertissime attendendum. Ait enim in epistola ad Leonem Augustum: »Sicut enim negari non posset evangelista dicente quod Verbum caro factum est, et habitavit in nobis (Joan. I, 14): ita negari non potest, beato Paulo apostolo praedicante, quod Deus erat 197 in Christo mundum reconcilians sibi (II Cor. V, 19). [Col. 0261B] Quae autem reconciliatio esse posset, qua humano generi propitiaretur Deus, nisi omnium causa mediator Dei et hominum carnem susciperet?« Et item: »Ut autem repararet omnium vitam, recepit omnium causam, et vim veteris chirographi, quod solus inter omnes non debuit, pro omnibus solvendo vacuavit: ut sicut per unius reatum omnes facti fuerant peccatores, ita per unius innocentiam omnes fierent innocentes, inde in omnes manante justitia, ubi est humana suscepta natura.« Et in epistola ad Flavianum Constantinopolitanum episcopum (epist. 10, cap. 2): »Isdem vero sempiterni genitoris Unigenitus sempiternus, natus est de Spiritu sancto et Maria Virgine. Quae nativitas temporalis illius nativitati divinae et sempiternae nihil minuit, [Col. 0261C] nihil contulit: sed totum se reparando homini qui erat deceptus impendit, ut et mortem vinceret, et diabolum, qui mortis habebat imperium, sua virtute destrueret. Non enim superare nos possemus peccati et mortis auctorem, nisi naturam nostram ille suscepisset et suam faceret, quam nec peccatum contaminare, nec mors potuit detinere.« Et item in eadem (cap. 3): »Salva igitur proprietate utriusque naturae atque substantiae, et in unam coeunte personam, suscepta est a majestate humilitas, a virtute infirmitas, ab aeternitate mortalitas: et ad resolvendum conditionis nostrae debitum, natura inviolabilis naturae est unita passibili, ut quod nostris remediis congruebat, unus atque idem mediator Dei et hominum homo Christus Jesus, et mori [Col. 0261D] posset ex uno, et mori non posset ex altero.« Et item in eodem: »Nam quia gloriabatur diabolus, hominem sua fraude deceptum divinis caruisse muneribus, et immortalitatis dote nudatum, duram mortis subisse sententiam, seque in malis suis quoddam de praevaricatoris consortio invenisse solatium, Deum quoque, justitiae exigente ratione, erga hominem, quem tanto honore condiderat, propriam mutasse sententiam, opus fuit secreti dispensatione consilii, ut incommutabilis Deus, cujus voluntas non potest sua benignitate privari, primam erga nos pietatis suae dispositionem in sacramento occultiore compleret, et homo diabolicae iniquitatis versutia actus in culpam, contra Dei propositum non periret.« [Col. 0262A] Item idem homilia de Epiphania (homil. I, cap. 1): »Ad omnium hominum spectat salutem, quod infantia mediatoris Dei et hominum jam universo declarabatur mundo, cum adhuc exiguo detineretur oppidulo.« Item in sermone de eadem (serm. 3, cap. 1): »Providentia misericordiae Dei, dispositum habens pereunti mundo in novissimis temporibus subvenire, salvationem omnium gentium praefinivit in Christo: ut quia et cunctas nationes a veri Dei cultu impiorum error dudum averterat, et ipse peculiaris Dei populus Israel ab institutis legalibus pene totus exciderat, conclusis omnibus sub peccato, omnium misereretur.« Et item (eod. cap. 3): »Adorent in tribus Magis omnes populi universitatis Auctorem, et non in Judaea tantum Deus, [Col. 0262B] sed in toto orbe sit 198 notus, ut ubique sicut in Israel sit magnum nomen ejus: quoniam hanc electi generis dignitatem, sicut infidelitas in suis posteris convincit esse degenerem, ita fides omnibus facit esse communem.« Item (serm. 5, c. 2): »Quod illi tres viri, universarum gentium personam gerentes, adorato Domino sunt adepti, hoc in populis suis per fidem, quae justificat impios, totus mundus assequitur.«

Sanctus Felix papa in epistola decretali per diversas provincias, ad locum: »Sed quia idem, inquiens, Dominus atque Salvator clementissimus est, et neminem vult perire, usque ad exitus sui diem in poenitentia, si resipiscant, jacere conveniat.«

Et sanctus Gregorius in libro VIII (cap. 6) Moralium: »Ad hoc namque homo conditus fuerat, ut stanti [Col. 0262C] mente in arcem se contemplationis erigeret, et nulla hunc corruptio a conditoris sui amore declinaret.« Et item (cap. 9): »Nunc enim peccator quisque Deum non metuit et vivit, blasphemat et proficit: quia scilicet misericors Creator, quem exspectando vult corrigere, aspiciendo non vult punire, sicut scriptum est: Dissimulas peccata hominum propter poenitentiam (Sap. II, 24).« Et item (cap. 10): »Ad contemplandum quippe Creatorem homo conditus fuerat, ut ejus semper speciem quaereret, atque in solemnitate illius amoris habitaret. Sed extra se per inobedientiam missus, mentis suae locum perdidit, quia, tenebrosis itineribus sparsus, ab inhabitatione veri luminis elongavit.« Et item (cap. 20): »Cur quasi contrarium tibi hominem despicis, qui [Col. 0262D] certus scio quia perire vel ipsum quem despicere crederis non vis?« Et in libro decimo septimo (cap. 4): »Dedit ei Deus locum poenitentiae, et ille abutitur eo in superbia. Quisquis delinquit et vivit, idcirco hunc divina dispensatio in iniquitate tolerat, ut ab iniquitate compescat. Sed qui diutius toleratur, nec tamen ab iniquitate compescitur, munus quidem supernae patientiae percipit, sed reatus sui vinculis ex ipso se munere arctius astringit.« Et in Regula pastorali, cap. 37. »Versa est mihi domus Israel in scoriam. Omnes isti aes, et stagnum, et ferrum, et plumbum in medio fornacis (Ezech. XXII, 18). Ac si aperte dicat: Purgare eos per ignem tribulationis volui, et argentum illos vel aurum fieri quaesivi; [Col. 0263A] sed in fornace mihi in aes, stagnum, ferrum, et plumbum versi sunt, quia non ad virtutem, sed ad vitia etiam in tribulatione proruperunt.« Et item in libro decimo septimo: »Quod qui pereunt, sicut et primus homo, non Dei voluntate, sed sua iniquitate pereunt. Ad vitam, inquiens, conditus homo in libertate propriae voluntatis, sponte sua factus est debitor mortis.« Et item in octavo (cap. 20): »Tunc sibi contrarium Deus hominem posuit, cum homo peccando Deum dereliquit. Justus vero Conditor hunc sibi contrarium posuit, quia inimicum eum ex elatione deputavit.« Et item: »Sunt plerique qui etiam post perceptum redemptionis auxilium, ad desperationis tenebras devolvuntur, et tanto nequius pereunt, quanto et [Col. 0263B] oblata remedia misericordiae contemnunt.« Et 199 item: »Nimirum Deus mirabiliter cuncta dispensat, et juste facit quod malignus spiritus injuste facere appetit, et hoc fieri nonnisi juste permittit.« Et in libro decimo octavo (cap. 10): »Qua in re quaerendum est cur dicatur quod hanc partem atque haereditatem suam pravi ab Omnipotente percipiunt. Sed, si recte consideratur, liquet quia etsi a seipsis habuerunt injuste agere, supernae tamen aequitati suppetit injuste acta juste judicare, ut divina sententia ordinet in poena, quos inordinata sua actio traxit ad culpam.« Et item: »Nam bona faciens et ordinans Deus, male vero non faciens, sed ab iniquis facta, ne inordinate eveniant, ipse disponens, considerat universorum finem, et patienter tolerat omnia, [Col. 0263C] atque intuetur electorum terminum quo ex malo mutentur ad bonum. Intuetur etiam reproborum finem, quo de malo opere dignum se trahantur ad supplicium.« Et item in libro decimo sexto (cap. 18): »Anima ejus quodcunque voluit hoc fecit. Sic itaque ejus anima quodcunque voluit hoc fecit, ut inde quoque voluntatem suam impleat, unde voluntati illius repugnari videbatur.« Item idem in libro vigesimo quinto (cap. 13): »Aliquando facere Dei est, id quod fieri prohibet irascendo permittere.« Item in eodem: »Nemo discutiat cur stante Judaico populo dudum in infidelitate gentilitas jacuit, et cur ad fidem gentilitate surgente Judaicum populum in infidelitatis culpa prostravit. Nemo discutiat cur alius trahatur ex dono, alius repellatur ex merito. [Col. 0263D] Si enim gentilitatem miraris assumptam, ipso concedente pacem quis est qui condemnet? Si Judaeam obstupescis perditam, ex quo absconderit vultum suum, quis est qui contempletur eum? Itaque consilium summae et occultae virtutis satisfactio sit apertae rationis.« Item in libro XXVI (cap. 22): »Si audierint et observaverint, complebunt dies suos in bono, et annos suos in gloria: si autem non audierint, transibunt per gladium, et consumentur stultitia (Job XXXVI, 11). Per bonum recta actio, per gloriam vero superna retributio designatur. Qui vero obedire praeceptis coelestibus student, dies suos in bono complent, annos in gloria: quia et cursum praesentis temporis in recto opere, et consummationem [Col. 0264A] suam perficiunt felici retributione. Si vero non audierint, transibunt per gladium, et consumentur stultitia: quia et vindicta eos in tribulatione perculit, et finis in fatuitate concludit. Sunt enim nonnulli, quos a perditis moribus nec tormenta compescunt: de quibus per prophetam dicitur: Percussisti eos, nec doluerunt: flagellasti eos, et renuerunt accipere disciplinam (Jer. V, 3) et de quibus sub Babylonis specie dicitur: Curavimus Babylonem, et non est sanata (Jer. LI, 9). Et de quibus rursum dicitur: Interfeci et perdidi populum meum (Jer. XV, 7), et tamen a viis suis non sunt reversi. Hi nonnunquam deteriores existunt ex verbere, quia pulsati doloribus, aut contumaci pertinacia duriores existunt, aut, quod pejus est, in blasphemiae etiam exsperatione [Col. 0264B] prosiliunt.« Item in libro vigesimo septimo: »Sicut ignoras quae sit via spiritus, et qua 200 ratione compinguntur ossa in ventre praegnantis, sic nescis opera Dei qui fabricator est omnium (Eccle. II, 5). Ut enim unum e multis loquar (cap. 2), duo ad hanc lucem parvuli veniunt, sed uni datur ut ad redemptionem per baptisma redeat, alter ante subtrahitur quam hunc regenerans unda perfundat. Et saepe fidelium filius sine fide rapitur, et saepe infidelium concesso fidei sacramento renovatur. Sed fortasse aliquis dicat quod hunc Deus acturum prave etiam post baptisma noverat, et idcirco eum ad baptismatis gratiam non perducat. Quod si ita est, peccata quorumdam procul dubio, priusquam sint perpetrata, puniuntur. Et quis ita recta sciens dixerit [Col. 0264C] quia omnipotens Deus, qui alios a perpetratis facinoribus liberat, haec in aliis etiam non perpetrata condemnat? Occulta itaque sunt ejus judicia, et quanta obscuritate nequeunt conspici, tanta debent humilitate venerari.« In libro XXIX (cap. 2): »Cum divini operis mysterium sic misericordia peragat, ut tamen et ira comitetur, quatenus occultus arbiter alios respiciens redimat, alios deserens perdat.« Item in eodem: »Auferetur ab impiis lux sua (Job XXXVIII, 25), quia dum veritati credere renuunt, cogitationem legis in perpetuum amittunt: et dum de accepta lege superbiunt, nimirum de scientiae suae gloria caecantur. Scriptum quippe est, Obscurentur oculi eorum, ne videant; rursumque scriptum est, Excaeca cor populi hujus et aures ejus [Col. 0264D] aggrava (Psal. LXVIII, 24). Et rursum scriptum est: In judicium ego in hunc mundum veni, ut qui non vident videant, et qui vident caeci fiant, et quia semetipsos de legis operibus contra conditorem legis extulerunt, apte subditur, et brachium excelsum conteretur (Joan. IX, 39).« In libro XXXI: »Justi viri securitas recte leoni comparatur, qui contra se cum quoslibet insurgere conspicit, ad mentis suae confidentiam redit, et scit quia cunctos adversantes superat, quia illum solum diligit, quem invitus nullo modo amittit« In libro XXXII (cap. 7): »Superbos enim atque impios justo judicio Dominus in pulvere abscondit, quia eorum corda ipsis, quae despecto amore Creatoris eligunt, terrenis opprimi negotiis [Col. 0265A] permisit.« Item in libro XXXIII (cap. 10): »Ubique nobis occurrit superna medicina, quia et dedit homini praecepta, ne peccet: et tamen peccanti dedit remedia, ne desperet. Unde cavendum summopere est, ne quis delectatione peccati Leviathan istius ore rapiatur, et tamen si raptus fuerit non desperet, quia si peccatum perfecte lugeat, adhuc foramen in maxilla ejus invenit per quod evadat. Jam dentibus teritur: sed adhuc, si evadendi via quaeritur, in maxilla ejus foramen invenitur. Habet etiam captus quo exeat, qui praevidere noluerit ne caperetur.« Et post paululum (cap. eodem): »Misericordia enim et ira ab illo. Divina itaque clementia maxillam Vehemoth istius perforans, ubique humano generi et misericorditer et potenter occurrit; quia nec libero [Col. 0265B] admonitionem praecavendi tacuit, nec capto remedium fugiendi subtraxit.« Item in libro XXXIII (cap. 20): »Ad parcendum reprobis nulla ratione compellor, quia eis debitor ex sua actione non teneor. Idcirco enim tunc 201 nequaquam coelestis patriae praemia aeterna percipiunt, quia ea nunc dum promereri poterant ex libero arbitrio contempserunt.« Et item (cap. eodem): »Leviathan iste beatitudinem quidem meam perdidit, sed dominium non evasit; quia et ipsae mihi potestates inserviunt, quae mihi pravis actionibus adversantur.« Item in eodem (cap. XXIV): »Dum ergo eis Dominus vicem malorum operum redderet, dedit illis scutum cordis laborem suum: quia recto judicio inde illos contra se superbe obstinatos [Col. 0265C] exhibuit, unde ipse pro nobis in infirmitate laboravit. Repulerunt quippe a se verba praedicantium, quia dedignati sunt in Domino infirma passionum.« Item in libro XXXIV (cap. 10): Non fugavit eum vir sagittarius. Unde bene peccatis praecedentibus irascens Dominus, de his quos in manu antiqui hostis deserit, per prophetam dicit: »Immittam vobis serpentes regulos, quibus non est incantatio (Jer. VIII, 17). Ac si diceret: Justo judicio talibus vos immundis spiritibus tradam, qui a vobis excuti exhortatione praedicantium, quasi incantantium sermone, non valeant.« Et post paululum (cap. eodem): »Sed quid mirum si humanas vires despicit, qui ipsa etiam superni in se judicii aeterna tormenta contemnit.« Item in eodem libro (cap. 15): [Col. 0265D] »Omnipotens Deus, quia pius est, miserorum cruciatu non pascitur; quia autem justus est, ab iniquorum ultione in perpetuum non sedatur. Sed iniqui omnes aeterno supplicio, et quidem sua iniquitate puniuntur, et tamen ad aliquid concremantur, scilicet ut et justi omnes, et in Domino videant gaudia quae percipiunt, et injusti respiciant supplicia quae evaserunt: ut tanto in aeternum magis divinae gratiae debitores se esse cognoscant, quanto in aeternum mala punire conspiciunt, quae ejus adjutorio vitare potuerunt.« Et in homilia Evangelii prima: »Dominus et Redemptor noster, paratos nos invenire desiderans, senescentem mundum quae mala sequantur denuntiat.« Et item in eadem: »In potestate [Col. 0266A] et majestate visuri sunt, quem in humilitate positum audire noluerunt, ut virtutem ejus tanto tunc districtius sentiant, quanto nunc cervicem cordis ejus patientiam inclinant.«

Et venerabilis presbyter Beda in tractatu Actuum vapostolorum: »Ipse Petrus sic intellexit omnes homines aequaliter ad Christi Evangelium provocari, nullumque secundum naturam esse pollutum.« Et item: »Incrassatum est enim cor populi hujus, et auribus graviter audierunt (Act. XXVIII, 27). Ne putemus crassitudinem cordis, et gravitatem aurium, naturae esse non voluntatis, subjungit culpam arbitrii et dicit: Et oculos suos compresserunt, ne forte videant oculis. Id est, ipsi meritis praecedentibus causa fuerunt, ut Deus eis oculos clauderet. Vel [Col. 0266B] ad superiora jungendum est, dicente Domino ad prophetam: Vade ad populum istum, et peccata quibus caecitatem meruerunt illis impropera, si forte vel sic audire et ad me converti dignentur.« Et item idem in expositione Evangelii evangelistae Marci (lib. I, c. 3): »Qui ergo manifeste intelligens opera Dei, cum de virtute negare non possit, eadem 202 stimulatus invidia calumniatur et Christum, Deique Verbum, et opera Spiritus sancti dicit esse Beelzebub, isti non dimittetur neque in hoc saeculo, neque in futuro. Non quod negemus et ei, si poenitentiam agere voluerit, posse dimitti ab eo qui vult omnes homines salvos fieri, et in agnitionem veritatis venire: sed quod ipsi judici et largitori veniae credentes, qui et se poenitentiam semper accepturum, [Col. 0266C] et hanc blasphemiam nunquam dicit esse remittendam, credamus hunc blasphemum, exigentibus meritis, sicut nunquam ad remissionem, ita nec ad ipsos dignos poenitentiae fructus esse perventurum. Juxta hoc quod Joannes evangelista de quibusdam blasphemiae suae merito excaecatis veracissime scripsit: Propterea non potuerunt credere (Joan. XII, 39, 40), quia iterum dixit Isaias: Excaecavit oculos eorum, et induravit cor eorum, ut non videant oculis, et intelligant corde, et convertantur et sanem eos.« Et item (in Marcum lib. I, c. 4): »Hi autem sunt, qui circa viam ubi seminatur verbum, et cum audierint confestim venit Satanas, et aufert verbum quod seminatum est in corda eorum, et caetera. In hac Domini oppositione omnis eorum qui audire [Col. 0266D] quidem verba salutis potuerunt, sed ad salutem pervenire nequeunt, distantia comprehenditur. Sunt namque, qui verbum quod audiunt, nulla fide, nullo intellectu, nulla saltem tentandae utilitatis occasione percipere dignantur: quorum indisciplinatis ac duris cordibus mandatum verbum confestim immundi spiritus, quasi viae tritae volucres semen eripiunt.« Et item: »Et non poterat ibi virtutem ullam facere, nisi paucos infirmos impositis manibus curavit. Et mirabatur propter incredulitatem illorum. Non quo etiam illis incredulis non potuerit virtutes multas facere, sed quo ne multas faciens cives incredulos condemnaret.« Et item (ibid., lib. I, cap. 10): »Sedere autem ad dexteram meam, vel ad sinistram, non [Col. 0267A] est meum dare vobis, sed quibus paratum est (Marc. X, 40). Sic intelligendum est, regnum coelorum non est dantis, sed accipientis. Non est enim personarum acceptio apud Deum: sed quicunque talem se praebuerit, ut regno coelorum dignus sit, hic accipiet quod non personae, sed vitae paratum est. Si itaque tales estis qui consequamini regnum coelorum, quod Pater meus triumphantibus et victoribus praeparavit, vos quoque accipietis illud.« Et item: »Et tu si non vis audire in judicio a Christo: Discede a me, maledicte, in ignem aeternum, quia esurivi et non dedisti mihi manducare, arbor esse sterilis in hac vita caveto: quin potius pauperi Christo et esurienti fructum pietatis quo indiget offer.« Et item: »Scriptum est quia domus mea domus orationis vocabitur [Col. 0267B] cunctis gentibus (Marc. II, 17):« Omnibus, inquit, gentibus, non uni genti Judaeae, nec in uno Jerosolymae urbis loco, sed in toto orbe terrarum. Item in Commento Evangelii Lucae: »Nam sicut in quibus venandi ars est, ubi feras, pisces, et volueres plus abundare didicerint, ibi sua maxime retia tendunt: ita et Dominus semper docuit in Synagoga, et in templo, quo omnes Judaei conveniebant, volens omnes salvos fieri, et ad agnitionem veritatis 203 venire.« Et item: »Tulistis clavem scientiae. Hoc est, humilitatem fidei Christi, qua ad divinitatis ejus agnitionem pervenire poteratis, spernentes abjicere maluistis.« Et item (ibid., lib. IV cap. 11): »Nam si petenti datur, et quaerens invenit, et pulsanti aperietur, ergo cui non datur, et qui non invenit, et cui [Col. 0267C] non aperitur, apparet quod non bene petierit, quaesierit, pulsaverit.« Et item: »Verum ille qui vult omnes homines salvos fieri, et ad agnitionem veritatis venire, nunc ad eos, nunc eis audientibus ad discipulos suos verba faciendo, consuetae pietatis dona benignus impendere non cessat.« Et item (lib. V, c. 19): »Venit enim filius hominis quaerere et salvare quod perierat.« Hoc est quod alibi dicit: »Non veni vocare justos, sed peccatores. Pius sane magister, qui murmurantibus turbis sua mysteria non dedignatur exponere, adeo scilicet peccatorum poenitentiam non esse respuendam, ut ipse Dei Filius ob hanc maxime quaerendam sit destinatus ad terras. Qui ut pietatis suae nobis dispensationem inculcet, saepissime se filium hominis appellat, commendans [Col. 0267D] sollicite nobis quod factus est benigne pro nobis.« Et item: »Impietatem Judaeorum, vel omnium reproborum ad Christum converti nolentium, significat in die judicii puniendam.« Et item: »Quia visitationis suae tempus minime cognovit, illis in extremo vitae inimicis traditur, cum quibus in aeterno judicio damnationis suae societate colligatur.« Et item: »Semper ambigere dicitur Deus, ut libera voluntas homini reservetur.«

Et Cassiodorus in psalmo LV: »Ipsum est enim quacunque die, quia Dominus clementi patientia quodlibet tempus nostrae conversionis exspectat. Et ideo culpabiles sustinet, exspectat errantes, dicens: Nolo mortem peccatoris, sed ut convertatur et vivat. [Col. 0268A] Solum est enim, ut in hac vita peccatum omne fateamur, ubi et humana fragilitate delinquimus.« Et in psalmo LXVIII: »Additum est in retributionem, quia subtracta illa mensa et gentibus tradita, malorum retributio fuit. Quippe quando in ea epulari nolentes ab ea merito videntur excludi.« Et in psalmo LXXIII: »In praesenti psalmo civitatis subversio deploratur, ut durissimus animus Judaeorum, vel ipsius civitatis suae calamitatibus terreretur. Totum fecit medicus bonus, si sanitatem recipere voluisset aegrotus.« Et in psalmo LXXV: »Amiserunt ergo et istud, qui majestati ejus nequaquam credere voluerunt.« Et in psalmo LXXXI: »Et benedixit sicut oves, non tamen oves, quia non credendo facti sunt haedi.« Et in psalmo LXXVII: »Genus pravum, [Col. 0268B] quia veritatem recipere noluerunt.« Et item in eodem: »Malitiam hominis in sua indignatione, et ira, et tribulatione dereliquit, ut propriis perversitatibus affligantur, qui divinis jussionibus obedire contemnunt.« Et in psalmo XCIV: »Nam cum quadraginta diebus ad mysticum numerum Dominus jejunaverit, cum alios quadraginta dies cum apostolis post resurrectionem fecerit ut totus mundus crederet, Judaei obstinati reperti sunt. Qui quadraginta annorum 204 beneficiis acquiescere noluerunt. Quibus ideo paratur major ruina, quia in eis grandescit diuturna superbia.« Et item: »Qui ergo ingressus est in requiem ejus, etiam ipse requievit ab operibus suis, sicut a suis Deus. Significat enim beatitudinis illius tempus, quando justi post agonem [Col. 0268C] saeculi istius aeterna requie perfruuntur: quod impiis utique non dabitur, qui sua indignitate duruerunt.« Et in psalmo XCV: »Hic vero dictum est patriae gentium, ut nullus indigena, nullus hospes, nullus peregrinus redderetur exceptus.« Et in psalmo CXIII: »Nullum genus hominum ei credens probatur exceptum, quod sit ab ejus muneribus alienum.« Et in Commento Epistolae ad Romanos plura his concinentia dicit, quae studio brevitatis omittimus.



CAPUT XXVI. Recapitulatio redditae rationis post sanctorum nomina designata de capitulo tertio.

Ecce quid ex hoc capitulo senserunt divino repleti Spiritu sancti Dei homines. Caeterum capitula a nobis ex sanctorum Patrum excerpta, quae reprehendit, [Col. 0268D] domnus Prudentius venerabilis episcopus nobiscum constituit atque firmavit. Quae postea in hac epistola, de qua loquimur, ita confudit atque praeposteravit, ut verbis aliis, et sensu contrario, et ordine immutato, illa quantum ex ipso fuit disperderet. Nec plus invenit quo illa discerperet: verba mutavit, sensum contrarium intulit, ordinem adeo perturbavit, ut de secundo primum, et de tertio quartum redderet. Si adhuc quartum modum invenire potuisset, quo illa dissiparet, manifestum est quia voluntarie faceret. Tamen quidquid ille gesserit, ordo ponendi legitimus iste manebit, ut primo ponatur ab eo qui capitulatim illa cupit describere, De praescientia et praedestinatione electorum, ac [Col. 0269A] praescientia et relictione reproborum, quae ante omnia tempora exstitit. Deinde de arbitrio libero, quod homo in tempore accepit, et diaboli suasione suo vitio infirmavit: atque de Dei gratia, sine qua in primo homine perditi non reparantur electi, et qua non liberantur in generali perditionis massa relicti. Et tunc, quoniam hominis arbitrium liberum, licet merito primae culpae libertatem, id est boni possibilitatem perdiderit, non tamen nomen et rationem amisit, Deus, qui hominem ad imaginem et similitudinem suam condidit, quemque ad aeternitatem consistere voluit, a latronibus vulneratum ac semivivum relictum, verus scilicet medicus, gratia sanare venit plagis mortalibus saucium, et pastor bonus gratis quaerere et salvare perditam venit ovem. Sicque [Col. 0269B] ponendum est quod dicit Joannes apostolus: Quod nos vidimus et testificamur, quoniam Pater misit Filium suum salvatorem mundi (I Joan. I, 14); qui secundum Paulum: vult omnes homines salvos fieri, et in agnitionem 205 veritatis venire (I Tim. II, 4); et juxta Petrum: Neminem vult perire, sed omnes ad poenitentiam converti (II Petr. III, 9). Et tunc demum, quod iterum Joannes dicit: Et in hoc cognoscimus charitatem Dei, quoniam ille pro nobis animam suam posuit (I Joan. III, 16); qui ut Petrus dicit: Semel pro peccatis nostris mortuus est, justus pro injustis (I Petr. III, 18). Fidelis enim sermo, quoniam ut Paulus dicit: Christus venit in hunc mundum peccatores salvos facere, ut omnis qui credit in ipsum non pereat (I Tim. I, 15), Evangelio conclamante, sed [Col. 0269C] habeat vitam aeternam (Joan. III, 15). Unde et idem Dominus omnium, dives in omnes qui invocant illum, discipulis suis jussit: Praedicate, inquiens, Evangelium omni creaturae. Qui crediderit et baptizatus fuerit, salvus erit; qui vero non crediderit, condemnabitur (Marc. XVI, 14). Credentes autem baptizati, et per Dei gratiam salvi facti crediderunt quia voluerunt: non credentes, non baptizati, neque salvi facti sunt, quia credere noluerunt, et ideo perierunt. Qui non credit, inquit, jam judicatus est (Joan. III, 18), id est Dei praescientia jam damnatus est. Quare? Quia non credidit in nomine unigeniti Filii Dei. Hoc est autem judicium, quia lux venit in mundum, et dilexerunt homines tenebras magis quam lucem. Quae sint tenebrae ipse consequenter exponit dicens: Erant enim [Col. 0269D] eorum mala opera. Ut et fides, quae per dilectionem operatur, lux est, sicut item scriptum est: Luceat lux vestra coram hominibus, ut videant opera vestra bona (Matth. V, 16). Quae sine fide non possunt esse bona, quia nec Deo sunt placita. Sine fide enim impossibile est placere Deo. Bona nempe agens venit ad lucem, ut manifestentur opera ejus, quae in Deo sunt facta, qui lux venit in mundum, dicens: Ego sum lux mundi; qui sequitur me non ambulabit in tenebris (Joan. VIII, 12). Quas odit qui nihil odit eorum quae fecit, et perseveranter eas dilexerunt qui perierunt, et quod diligit justus Dominus qui justitias dilexit, diligentes iniquitatem et odientes animam suam oderunt, et ideo perierunt. Juxta [Col. 0270A] quod item miserator misericors miseriam periturae civitatis deflens dicit Jerusalem: Quoties volui congregare filios tuos, quemadmodum gallina congregat pullos suos sub alis suis, et noluisti? (Luc. XIII, 34.) Ac si aperte diceret: Quod volui noluisti, et idcirco peristi; sicut qui omnibus Vigilate dicit, et ad omnes per Salomonem dicit: Vocavi et renuistis: extendi manum meam, et non fuit qui aspiceret. Despexistis omne consilium meum, et increpationes meas neglexistis. Ego quoque in interitu vestro ridebo, et subsannabo cum vobis quod timebatis advenerit. Cum irruerit repentina calamitas, et interitus quasi tempestas ingruerit, quando venerit super vos tribulatio et angustia. Tunc invocabunt me et non exaudiam: mane consurgent, et non invenient me (Prov. I, 24). Quoniam ibi [Col. 0270B] jam a Deo mereri non potest quod petit, qui hic noluit audire quod jussit.

Nam si, ut dicunt isti moderni Praedestinatiani, non est quisquam quem Deus salvari velit et non salvetur, et quicunque non salvantur, penitus non esse voluntatis illius ut salventur, et his qui salvantur imposita est necessitas salutis, et his qui pereunt imposita est necessitas perditionis, atque ideo nec illi juste damnantur qui salvari non potuerunt, 206 nec isti juste remunerantur, quia aliud quam salvandi esse nequiverunt. Ut in utraque parte et perditio et salus non sit ex judicio propriae actionis, sed ex praejudicio divinae praeordinationis, quoniam utrisque aufertur penitus arbitrium voluntatis, cum scriptum de Deo sit: Quia tu reddes unicuique secundum [Col. 0270C] opera sua (Psal. LXI, 13). Et iterum: Nunquid iniquus Deus qui infert iram? Absit (Rom. III, 5). Et venerabilis Beda presbyter in Homilia Evangelii exponens sententiam ipsius ait: »Et cum venerit, qui Spiritus sanctus, ille arguet mundum de peccato, et de justitia, et de judicio (Joan. XVI, 8). Claret namque, quod ipse Filius Dei Dominus noster Jesus Christus, cum esset in mundo, arguebat mundum, id est sectatores mundi, de peccato suae incredulitatis, arguebat de justitia, quia videlicet justitiam fidelium nollent imitari, arguebat de judicio, videlicet quare diabolum, qui jam judicatus et damnatus erat, sequerentur. Sed non sine causa Spiritum, cum venerit, hoc idem dicit acturum: quia profecto per hujus inspirationem corroborandus erat animus [Col. 0270D] discipulorum, ne mundum, qui contra se fremebat, arguere timerent. Exponens sententiam suam Dominus adjunxit: De peccato quidem, quia non crediderunt in me. Peccatum incredulitatis quasi speciale posuit, quia sicut fides origo virtutum, ita solidamentum est vitiorum in incredulitate persistere, Domino terribiliter attestante, qui dicit: Qui autem non credit, jam judicatus est, quia non credidit in nomine unigeniti Filii Dei. At contra, justus ex fide vivit.« Et paulo post: »Justitia caeterorum fidelium, qui Dominum in carne non viderunt, haec est, quod eum quem corporali intuitu nunquam viderunt. Deum et hominem verum corde credunt ac diligunt. De qua profecto justitia fidei arguuntur infideles, cur [Col. 0271A] ipsi videlicet, cum similiter verbum vitae audirent, noluerint credere ad justitiam. Neque enim nequitia malorum ex sua solum fortitudine, verum etiam ex comparatione rectorum, quam sit damnanda monstratur.« Sed et sanctus Augustinus in libro de Agone Christiano (cap. 27) de hac Evangelii sententia dicit: »Qui non credit jam judicatus est. Praescientia utique Dei, qui novit quid immineat non credentibus.« Hinc etiam apparet mentiri Praedestinatianorum scholam dyscolam, quae ex hac Evangelii sententia affirmare luctatur a Deo praedestinatos ad interitum. Et item venerabilis Beda presbyter in Commento Evangelii Lucae, beati Augustini et aliorum Patrum orthodoxorum sequens sententias, ait: »Dico autem vobis, quia omni habenti dabitur, ab [Col. 0271B] eo autem qui non habet, et quod habet auferetur ab eo (Matth. XIII, 11). Haec ad superiora sententia respicit, docens et illum posse amittere munus Dei, qui habens non habet, id est non utitur, et in eo augeri qui habens habet, hoc est bene utitur.« Et paulo superius: »Recte amittit collatam gratiam, quam praedicando aliis communicare neglexit, ut ei augeatur qui inde laboravit, juxta quod angelo Ephesi Ecclesiae dicitur: Et movebo candelabrum suum de loco suo, nisi poenitentiam egerit (Apoc II, 5), et cum regium 207 chrisma, quod superbiendo Saul amisit, David obediendo promeruit: Spiritus, inquit, Domini discessit a Saul, et directus est in David a die illa et deinceps.«

Proferunt quoque Praedestinatiani ad suam confirmandam [Col. 0271C] sententiam, quoniam qui non salvantur non est penitus voluntas Domini ut salventur, psalmorum testimonia: Deus noster in coelo, omnia quaecunque voluit fecit (Psal. CXIII, 11). Et: Omnia quaecunque voluit Dominus fecit in coelo et in terra, in mari et in omnibus abyssis (Psal. CXXXIV, 8). Sed longe sensu alio illa exponunt doctores catholici. Nos autem, antequam sanctorum hinc expositiones ponamus, illos interrogare volumus, utrum voluntate Dei angeli de coelo, et homines in paradiso ceciderint. Si dixerint quia voluntate Domini ceciderunt, plebs universa lapidabit eos: consequens enim est ut dicant Deum casus illorum auctorem. Et omnes sciunt sanctum Gregorium veraciter in homilia 34 dicere: »Angelorum quippe et hominum naturam [Col. 0271D] ad cognoscendum se Dominus condidit, quam dum consistere ad aeternitatem voluit, eam procul dubio ad suam similitudinem creavit.« Si autem veritate convicti verum dixerint, non Dei voluntate, sed proprio illos vitio cecidisse, manifestum est quia non cum eis, sed contra eos prolata ab ipsis faciunt testimonia. Quoniam sicut duo primi homines, non Dei voluntate, sed suo vitio ceciderunt, qui, ut credimus beato Augustino et caeteris sanctis dicentibus, Dei gratia per poenitentiam ad salutem in Christi sanguine redierunt: ita de omnibus in primi hominis peccato perditis, et in ejusdem perditione generatis, quicunque salvantur, gratia Dei, qui vult omnes homines salvos fieri, salvantur, quicunque [Col. 0272A] pereunt, non Dei voluntate, sed debitae perditionis merito pereunt. Nam sicut conditor naturam hominum, id est primum hominem, quia et Eva Adam est, ad aeternitatem consistere voluit, quia aeternaliter bonus est. Quem ab aeternitate contra suam voluntatem cadentem juste damnavit, quoniam justus est. Quemque ad salutem gratia reparavit, quia misericors est. Ita redemptor justus in omnibus viis suis, et sanctus in omnibus operibus suis, omnes ex generali massa perditionis genitos vult salvos fieri, quia bonus est: sed quosdam in eadem massa perditionis judicio deserit quoniam justus est, quosdam a perditione cunctis debita dono gratiae liberat, quia misericors est. Et ne velint nobis illudere, dicentes aemuli rectae fidei, quoniam quosdam in [Col. 0272B] massa perditionis deserit, ideo Deus justus est, aliter enim justus esse non posset, legant Psalmum, ubi inter caetera decantatur: Qui percussit reges magnos, et occidit reges fortes, et dedit terram eorum haereditatem populo suo. Quia in humilitate nostra memor fuit nostri, et redemit nos ab inimicis nostris: per singula, quoniam in aeternum misericordia ejus (Psal. CXXV, 17). Justus in omnibus, bonus in omnibus, et cum punit impios, et cum liberat peccatores, et cum coronat gratia justos.

208 Caeterum de primo quod ponunt testimonio ait sanctus Augustinus in psalmo CXII (In enarrat. sub finem. Psal. CXIII, 11): Deus autem noster in coelo sursum: »In coelo, inquit, sursum, quod transgreditur omnia corpora coelestia et terrestria, in [Col. 0272C] coelis et in terra omnia quaecunque voluit fecit. Nec indiget operibus suis tanquam in eis collocetur ut maneat, sed in sua aeternitate persistit, in qua manens omnia quaecunque voluit fecit in coelo et in terra. Ergo in quibus est ipse tanquam indigentia continet, non ab eis tanquam indigens continetur. Sive sic intelligitur: In coelo et in terra omnia quaecunque voluit fecit, vel in superioribus, vel in inferioribus populi sui voluntariam gratiam suam constituit, ne quis de operum meritis glorietur.« Et sanctus Hieronymus: Deus autem noster in coelo, omnia quaecunque voluit fecit. Deus in coelo sursum, dicunt sancti ad illos infideles qui idola adorant: Vos vestros Deos de manu tangitis, et oculis carnalibus cernitis; sed noster Deus in coelo est sursum, [Col. 0272D] in coelo et in terra omnia quaecunque voluit fecit. In his qui coelestem vitam agunt, et adhuc terrena carne cluduntur, implebit voluntates suas. De altero vero testimonio ex psalmo CXL item sanctus Hieronymus dicit: »Omnia quaecunque voluit fecit in coelo et in terra, in mari et in omnibus abyssis (Psal. CXXXIV, 6). Pro voluntate bonitatis placuit Deo in excelsas animas, in aridas mentes, in saeculi fluctibus, in profunditate malitiae facere mirabilia.« Et sanctus Augustinus ita per loca exponens dicit: »Omnia quaecunque voluit Dominus fecit in coelo et in terra, in mari et in omnibus abyssis. Quis autem comprehendat haec? Si comprehendere omnia non possumus, tamen credere omnia inconcusse et tenere [Col. 0273A] debemus, quia quidquid creaturae in coelis et in terra et in omnibus abyssis est, a Domino factum est. Non omnia quae fecit coactus est facere, sed causa omnium quae fecit voluntas ejus est, necessitas coegit te facere domum, vestem, et caetera.« Et paulo post: »Invenimus aliquid quod libera voluntate facimus, cum ipsum Deum amando laudamus. Non enim ex necessitate, sed quia placet. Unde justis et sanctis Dei placuit Deus, etiam flagellans eos.« Et item: »Deus autem in coelo et in terra omnia quaecunque voluit fecit. Ipse tibi det gratiam, ut in te ipso facias quod vis. Nisi enim ipso adjuvante nec in te facies quod vis, quia caro concupiscit adversus spiritum, et spiritus adversus carnem, ut non quaecunque vultis illa faciatis.« Et post [Col. 0273B] pauca: »Quia non solum in domo sua, nec solum in agro suo, sed in carne sua et in spiritu suo, non implevit quod volebat, clamavit ad Deum qui omnia quaecunque voluit fecit in coelo et in terra, et dixit: Infelix homo, quis me liberabit de corpore mortis hujus? (Rom. VII, 24.) Et ille bonus, ille suavis, tanquam responderet ei continuo subjecit: Gratia Dei per Jesum Christum Dominum nostrum. Hanc ergo suavitatem amate, hanc suavitatem laudate. Intelligite Deum, qui omnia quaecunque voluit fecit in coelo et in terra, ipse et in vobis faciet quod vultis, ipso adjuvante voluntatem 209 vestram implebitis, sed nondum potestis, confitemini cum potueritis, gratias agite, jacentes clamate, erecti superbire nolite.«

[Col. 0273C] Ad quod si veterem pestem evomuerint moderni Praedestinatiani, dicentes quos non vult Deus salvos fieri, quoniam quaecunque voluit fecit in coelo et in terra, non facit eos volentes, non facit confitentes, et non erigit jacentes, quia ad mortem eos praedestinavit aeternam: et ideo postquam ceciderint sic a Deo dispensantur, ut nec possint nec velint per poenitentiam liberari. Respondeat eis Prosper quod ex delegatione sedis apostolicae respondit actione 15 Vincentianis: »Non veraciter, inquiens, nec sapienter hoc dicitur. Qui enim a fide et sanctitate exciderunt, sicut voluntate prolapsi sunt, ita voluntate non resurgunt, et dominatum concupiscentiarum quibus succubuerunt sponte patiuntur. Si qui autem captivitatem suam gemunt, et judicantes semetipsos ad [Col. 0273D] misericordiam Dei mutato corde confugiunt, non sine spiritu divinae visitationis hoc faciunt. Haec enim est immutatio dexterae Excelsi, qui innumeris lapsis dat poenitentiam ut resipiscant a diaboli laqueis, a quo captivati tenentur ad ipsius voluntatem. Nemini autem Deus correctionis adimit viam, nec quemquam boni possibilitate dispoliat, quia qui se a Deo avertit, ipse et velle quod bonum est, et posse sibi sustulit. Non est ergo consequens, sicut putant qui talia objiciunt, ut Deus quibus poenitentiam non dederit, resipiscentiam abstulerit, et quos non levaverit alliserit, cum aliud sit insontem in crimen egisse, quod alienum est a Deo, aliud criminoso veniam non dedisse, quod de peccatoris est merito.«

[Col. 0274A] Praesumunt nihilominus Praedestinatiani sibi beati Job libri sententiam, ut verisimile suum possint ostentare mendacium, qua dicitur: Anima ejus quodcunque voluit hoc fecit (Job XXIII, 13). Quam exponens in Moralibus beatus Gregorius dicit (lib. XVI, cap. 18): »Sic itaque ejus anima quodcunque voluit hoc fecit, ut inde quoque voluntatem suam impleat, unde voluntati illius repugnari videbatur.« Et item: »Aliquando facere Dei est, id quod fieri prohibet irascendo permittere.« Et sanctus Augustinus in libro de Bono perseverantiae (cap. 6) dicit: »Nihil fit, nisi quod aut Deus facit, aut fieri ipse permittit.« Legant adhuc contentiosi cum istis, si non sufficiunt, testimonium quod posuimus ex libro de Spiritu et Littera sancti Augustini. Ob [Col. 0274B] quorum etiam controversiam simplicibus exponenda est Evangelii Lucae sententia qua dicitur: Contendite intrare per angustam portam, quia multi, dico vobis, quaerent intrare et non poterunt (Luc. XIII, 24). Hinc Beda (in Lucam cap. 13): »Quaerunt, inquit, intrare salutis amore provocati, et non poterunt itineris asperitate deterriti. Quaerunt hoc ambitione praemiorum, a quo mox laborum timore refugiunt, non quia jugum Domini asperum et onus est grave, sed quia nolunt discere ab eo quoniam mitis est et humilis corde, ut inveniant requiem animabus suis, eoque fit angusta porta qua intratur 210 ad vitam.« Et post paululum: »Nam foris stantes ostium pulsare est, a beatorum sorte secretos misericordiam quam neglexerant a Deo frustra [Col. 0274C] flagitare. Et respondens dicet vobis: Nescio vos unde sitis: quia tunc velut incognitos Deus deserit, quos modo suos per vitae meritum non agnoscit.« Et Gregorius (hom. 13 in Evang.): »Hinc etenim Paulus dicit: Ignoras quoniam benignitas Dei ad poenitentiam te adducit? secundum duritiam autem tuam et cor impoenitens, thesaurizas tibi iram in die irae et revelationis justi judicii Dei (Rom. II, 4). Hinc Psalmista ait: Deus, judex justus, fortis et longanimis (Psal. VII, 12). Dicturus quippe longanimem, praemisit justum, ut quem vides peccata delinquentium diu patienter ferre, scias hunc quandoque etiam districte judicare. Hinc per quemdam sapientem dicitur: Altissimus est enim patiens redditor (Eccli. V, 4). Patiens enim redditor dicitur, quia peccata [Col. 0274D] hominum patitur et reddit. Nam quos diu ut convertantur tolerat, non conversos durius damnat. Vult enim placari precibus, qui scit quia portari non possit iratus: cum adhuc moram facit venire, legationem pacis sustinet. Venisset jam namque si vellet, et cunctos suos adversarios trucidasset. Sed et quam terribilis veniet indicat, et tamen ad veniendum tardat: quia non vult invenire quos puniat, qui venit quaerere et salvum facere quod perierat, qui vult omnes homines salvos fieri, et neminem vult perire, qui omnes ad salutem dignatus est invitare: Venite, inquiens, ad me omnes qui laboratis et operati estis, et ego reficiam vos (Matth. II, 28).« Hinc Beda in Evangelio Lucae: »Moralis Dominus [Col. 0275A] omnes invitat, nec volentes repudiat, nec invitos alligat, nec adeuntes rejicit, nec rogantibus deest, qui prope est omnibus invocantibus se in veritate, scrutans corda et renes Deus, cui cum Patre in unitate Spiritus sancti debetur omnis honor et adoratio per omnia saecula saeculorum. Amen.«



CAPUT XXVII. Ratio reddenda quarti capituli incipit, quod nos contra Praedestinatianos excerpsimus, quodque capitulorum quae nobis dedistis compositor errore nimio denotavit, devocans in medium, ad exaggerandam reprehensionis nostrae notam, Antichristum et impios in sua impietate defunctos, et ante adventum Christi igne damnatos aeterno.

Rationem reddendam quarti capituli adeuntes, [Col. 0275B] gratiam Christi Domini nostri deposcimus, ut sano fidei intellectu, sanctarumque Scripturarum auctoritatibus, et orthodoxorum testimoniis, ab obtrectatorum nostrorum venundationibus, qui de nostra infamatione sibi quaerunt emere laudis famam, redimat nos qui redemit Israel ex omnibus iniquitatibus suis, et sit nobis semper in omninibus 211 et ubique in Deum protectorem, et in locum munitum, ut salvos faciat nos ab haereticae pravitatis muscipulis captiosis. De hujus capituli sensu veteres Praedestinatiani dixerunt, sicut Yginus scribit, et sanctus Prosper demonstrat objectione 9 Gallorum, quod non pro totius mundi redemptione Salvator sit crucifixus. Et item prima Vincentianorum objectione: Quia Dominus noster [Col. 0275C] Jesus Christus non pro omnium hominum salute et redemptione sit passus. Et Gothescalcus novorum Praedestinatianorum signifer, in libello ad Rabanum archiepiscopum Moguntinum, ita dicit ad locum: »Illos omnes impios et peccatores, quos proprio fuso sanguine Filius Dei redimere venit, hos omnipotentis Dei bonitas ad vitam praedestinatos irretractabiliter salvari tantummodo velit: et rursum, illos omnes impios et peccatores, pro quibus idem Filius Dei nec corpus assumpsit, nec orationem ne dico sanguinem fudit, neque pro eis ullo modo crucifixus fuit, quippe quos pessimos futuros esse praescivit, quosque justissime in aeterna praecipitandos tormenta praefinivit, ipsos omnino perpetim salvari penitus nolit.« Scripsit et alia sub hoc sensu multipliciter [Col. 0275D] replicando, quae hic superfluum duximus ponere, cum hinc quisque sensum illius sufficienter possit cognoscere. Scripsit et domnus Prudentius in saepe memorata epistola ad Wenilonem archiepiscopum suum, pro ordinando Aenea Parisiorum episcopo, capitulo 3, dicens: »Ut credat et confiteatur cum omnibus catholicis, sanguinem Domini nostri Jesu Christi pro omnibus hominibus ex toto mundo in eum credentibus fusum: non autem pro illis qui nunquam in eum crediderunt, nec hodieque credunt, nunquam nec credituri sunt, dicente ipso Domino: Venit enim filius hominis non ministrari, sed ministrare, et dare animam suam redemptionem pro multis (Matth. XX, 28).« Et compositor istorum [Col. 0276A] capitulorum, quibus nos respondere jussistis, quarto capitulo dicit: »Item de redemptione sanguinis Christi, propter nimium errorem qui de hac causa exortus est, ita ut quidam, sicut eorum scripta indicant, etiam pro illis impiis, qui a mundi exordio usque ad passionem Domini in sua impietate mortui aeterna damnatione puniti sunt, effusum eum diffiniant, contra illud propheticum: Ero mors tua, o mors, ero morsus tuus, inferne (Ose. XIII, 14).«

Miramur cur istorum compositor capitulorum omisit quod quidam, ad confutandos nos, quia non recte dixerimus Christum pro omnibus passum, licet non omnes passionis ejus mysterio sint redempti, impiis et peccatoribus, ab initio mundi pro suis sceleribus in infernum demersis et aeternitaliter [Col. 0276B] cruciandis, diabolum cum suis refugis angelis et Antichristum solent apponere. Quos cum aliis stultitia perditis in libro de Consolatione philosophiae (parte I, cap. 9) Boetius complangit, dicens: Eheu quam miseros tramite devios abducit ignorantia! Et sanctus Gregorius in Regula pastorali de talibus dicit, quia quod albugo 212 in oculo, hoc arrogantia agit in mente: quae cum candorem sibi justitiae seu sapientiae tribuit, a luce se supernae cognitionis excludit, et eo claritatem veri luminis nequaquam penetrat, quo se apud se per arrogantiam exaltat, sicut de quibusdam dicitur: Dicentes enim se esse sapientes, stulti facti sunt (Rom. I, 22). Scripsit enim quidam delirus, quem supra memoravimus, contra nos dicens: »De secunda, inquiens, diffinitione, [Col. 0276C] qua in illis capitulis diffinitum est, quod nullus homo est, fuit vel erit, pro quo Christus passus non fuerit, quid aliud respondere possumus, nisi ut primum ipsos qui hoc diffinierunt sedulo interrogemus, et admoneamus, ut vigilanter et fideliter pensare studeant, ne forte minus considerando quod dicendum erat, contra fidem et conscientiam suam talia dixerint et scripserint. Nam ut taceamus de his qui nunc sunt, vel adhuc usque ad finem saeculi futuri sunt, in quibus utique Antichristus erit, certe de illa innumerabili multitudine impiorum, qui fuerunt ab initio mundi usque ad adventum Domini, et in sua impietate mortui et aeternis poenis sunt condemnati, nec ipsos qui hoc dixerunt credere putamus, quod pro his in sua impietate mortuis, et [Col. 0276D] aeterno jam judicio condemnatis, Dominus passus esse credendus sit. Si enim pro his passus esse creditur, cur etiam pro diabolo et angelis ejus similiter passus esse non creditur?« Cui convenienter ex Evangelio verbis Dominicis respondere valemus: Erras nesciens Scripturas, neque virtutem Dei. Paulus apostolus dicit: Nusquam enim angelos apprehendit (Hebr. II, 16), quin Deus, sed semen Abrahae apprehendit. Unde Joannes Chrysostomus: »Quia non quemquam angelorum apprehendit, id est non cujuslibet angeli naturam suscepit, sed semen Abrahae apprehendit. Non enim angelis tanta dignitas donata est, ut in una persona Dei Filius eorum naturae conjungeretur: sed hunc honorem et hanc [Col. 0277A] dignitatem humanae naturae Deus Dei Filius concessit, ut Deus et homo una esset persona. Quare dixit apprehendit? quia nos quasi recedentes ab eo et longe fugientes insecutus apprehendit, et in unam personam nostrae fragilitatis naturam sibi contemperavit. Hoc ergo redimere debuit quod assumpsit. Ut beatus Gregorius in libro IX (cap. 28) Moralium dicit: Angelorum, inquiens, spiritus idcirco irremissibiliter peccaverunt, quia tanto robustius stare poterant, quanto eos carnis admistio non tenebat. Homo vero idcirco post culpam veniam meruit, quia per carnale corpus aliquid quo semetipso minor esset accepit. Unde et apud respectum judicis argumentum pietatis est haec eadem infirmitas carnis.«

[Col. 0277B] Est et alia causa qua perierunt irreparabiliter refugi spiritus, et homo gratia meruit reparari. Scilicet, quia diabolus propria periit iniquitate, homo vero etiam diabolica persuasione, sicut Alcuinus in libro responsionum Geneseos ad Sigulfum demonstrat. Unde et sanctus Ambrosius in psalmo CXVIII dicit: »Fortasse dicas: Qua ratione 213 non dictum sit, misericordia Domini plenum est coelum, quia sunt etiam spiritales nequitiae in coelestibus. Sed non illae ad commune ejus indulgentiae donum remissionemque pertinent peccatorum, quibus ignis servatur aeternus.« Et sanctus Theophilus Alexandrinus episcopus in secunda synodali epistola dicit: »Verum quid ista memoramus, cum in tantam eruperit Origenes vecordiam, imo dementiam, ut [Col. 0277C] aliud Salvatori crimen impingat, dicens eum et pro daemonibus ac spiritalibus nequitiis apud superos affigendum cruci, nec intelligit in quam profundum impietatis corruat barathrum? Si enim Christus pro hominibus passus homo factus est, ut Scripturarum testantur eloquia, consequens erit ut dicat Origenes: Et pro daemonibus passurus daemon futurus est. Hoc enim necessitate cogetur ut inferat, ne ab eo quod coepit discrepare videatur imitator. Et illi enim Christo similiter loquebantur: Daemonium habes (Matth. XI, 18). Et: In Beelzebub principe daemoniorum ejicis daemonia (Matth. XII, 24). Sed absit ut pro daemonibus Christus passus sit, ne et ipse daemon fiat. Et qui hoc credunt, rursum crucifigunt et ostentui habent Filium Dei, qui nequaquam [Col. 0277D] ut semen Abrahae apprehendit, ita assumet et daemonum, ut pro illis quoque crucifigatur. Nec daemones pro se, Deum in passione cernentes, cum propheta clamabunt: Hic peccata nostra portavit, et pro nobis dolet; neque cum Isaia dicent: Livore ejus sanati sumus (Isa. LIII, 5); nec pro daemonibus, sicut pro hominum genere, quasi ovis Christus ducetur ad victimam; nec pro eorum salute dicetur, proprio Filio non pepercit; quia nec daemones clamabunt: Traditus est pro peccatis nostris, et resurrexit pro justificatione nostra. Paulus quidem perspicue scribit: Tradidi enim vobis in primis quod accepi, quia Christus mortuus est pro peccatis nostris secundum Scripturas (I Cor. XV). Illas in testimonium vocans, [Col. 0278A] et volens earum auctoritate firmare quod dubium est. Origenes autem, absque ullo divinae vocis testimonio, vim facere nititur veritati, et exstincta lucerna invenire eam. Fautor daemonum, et non hominum, crebris calumniis lacessit Filium Dei, et denuo crucifigit, non intelligens in quam profundam et horribilem impietatis voraginem detrahatur. Consequens enim est ut qui priora susceperit, suscipiat et quae sequentur, ut qui pro daemonibus Christum dixerit crucifigi, ad ipsos quoque dicendum esse suscipiat: Accipite et edite, hoc est corpus meum. Et: Accipite et bibite, hic est sanguis meus (Marc. XXVI, 26). Si enim et pro daemonibus crucifigetur, ut novorum dogmatum assertor affirmat, quod erit privilegium, aut quae ratio, ut soli homines corpori ejus [Col. 0278B] sanguinique communicent, et non daemones quoque, pro quibus in passione sanguinem fuderit? Sed nec daemones audient: Accipite et edite, et: Accipite et bibite, nec Dominus sua praecepta dissolvet, qui discipulis ait: Nolite dare sanctum canibus, nec mittatis margaritas vestras ante porcos, ne forte conculcent eas pedibus suis, et conversi disrumpant vos (Matth. V, 6). Nam et Apostolus scribens: Nolo vos participes daemonum fieri (I Cor. X. 2). Non potestis 214 calicem Domini bibere et calicem daemonorium, non potestis mensae Domini participari et mensae daemoniorum, impossibile esse demonstrat, daemones de calice Domini bibere, et de mensa ejus participari. Cibus diaboli negatores Dei sunt, Habacuc loquente: Escae ejus electae (Habac. I, 16). Cibus autem [Col. 0278C] impiorum omnium exsecrabilis ipse diabolus, prophetae vaticinio concrepante: Dedisti eum escam populis Aethiopibus (Psal. LXXI, 14). Ex quibus omnibus approbatur, Christum pro daemonibus non posse crucifigi, ne daemones corporis et sanguinis ejus participes fiant. Cum ergo et Apostolus de Salvatore significet: Hoc enim fecit semel seipsum offerens (Hebr. VII, 27), et Origenes tam audaciter illius sententiae contradicat, tempus est illud inferre: Terra, terra, terra, audi verbum Domini, scribe virum istum abdicatum (Jer. XXII). Quis enim infernus haec mala suscipere potest? qui Tartarus de rebus istiusmodi cogitare? quae gigantum insania tam rebellis exstitit, et turrem impietatis exstruxit? quae libido lasciviens, et daemonum amore deperiens, sic universo dogmati [Col. 0278D] transeunti divaricaverit crura mentis suae? Quis intantum de Sodomitica vinea bibit, ut inebriatus vino furoris ejus toto corde conciderit? Quis Babyloniorum ita fluminum gurgitibus irrigatus vivos Israel fontes reliquit? quis egrediens de Jerusalem, et Jeroboam filii Nabath imitator existens, tot errorum fabricatus altaria est, et ararum profana thura succendit? Cur Dathan et Abiron, qui minora peccarunt, non venient ante tribunal Christi, ut sui eum comparatione condemnent, qui extra Ecclesiam Salvatoris variarum doctrinarum thuribula diabolico igne complevit? Neque enim Dominus qui loquitur per prophetam: Ego visiones multiplicavi, et in manibus prophetarum assimilatus sum (Ose. XI, 10), [Col. 0279A] adulterinas eum docuit proferre doctrinas, nec qui a principio ipsi viderunt, et ministri fuerunt verbi Dei. Nec prophetarum chorus, qui olim vocabantur Videntes, haec eum instituit: sed ipse suae mentis arbitrio furori daemonum serviens, et blando cogitationum errore deceptus, gregem, et, ut ita dicam, examen dogmatum perversorum per totum orbem immisit mentibus indoctorum. Iste est qui Assyriis Babyloniisque fluminibus aperuit os suum, qui navem Ecclesiae, bonarum mercium plenam salutis doctrinae, fluctibus operire conatus est, dum imperitorum laude sustollitur, et Scripturarum sensum aliter quam se habet veritas edisserens, gloriatur in confusione. Quis enim tam innumerabiles et garrulos et verbositatis atque imperitiae plenos conscripsit [Col. 0279B] libros, et infatigabili studio dies noctesque conjunxit, ut errorum monumenta dimittens mereretur audire: Multis itineribus tuis deceptus es. Usus est enim duce pessimo aura populari, et plurimis falsae scientiae voluminibus exaratis, ac rebelli contra Deum mente pugnans, unguento coelestium doctrinarum saniem quamdam et putorem sui fetoris immiscuit, ut rursum ad suam animam diceretur: Immunda et famosa et nimia iniquitatibus. Neque enim prophetam audire 215 voluit commonentem: Quare diligitis vanitatem, et quaeritis mendacium? (Psal. IV, 3) Qui pro daemonibus Christum affigit cruci, ut non solum Dei et hominum, sed daemonum quoque mediator fiat. Verum absit tam immane nefas de Salvatore credere, ut templum corporis sui, quod pro nobis [Col. 0279C] suscitare dignatus est, amissurus, aliud sibi templum daemonicae conditionis affigat, ut illorum quoque recepta similitudine pro ipsis patibulum subeat. Obsecro, fratres dilectissimi, ut ignoscatis dolori meo doctrinis impiis resistenti. Dum enim impudentiam sectatorum ejus repercutere nitimur, compagem loricae ipsius et venenati pectoris fraudulentias in medium protulimus, ut illud quoque compleretur in eo: Revelabo ignominiam tuam, et ostendam eam amatoribus tuis (Ezech. XVI, 37).«

De Antichristo autem sanctus Gregorius in libro Moralium XXXI (cap. 2) dicit: »Quia ergo per undenarium numerum transgressio exprimitur, hujus bestiae cornu undecimo ipse auctor transgressionis judicatur, quod videlicet parvulum oritur, quia purus homo [Col. 0279D] generatur, sed immaniter crescit, qui usque ad conjunctam sibi vim angelicae fortitudinis proficit.« Et item (cap. 18): »Principium viarum Dei Vehemoth dicitur: quia nimirum cum cuncta creans ageret, hunc primum condidit, quem reliquis angelis eminentiorem fecit.« Et item (cap. 12): »Quid autem cauda Vehemoth istius, nisi illa antiqui hostis extremitas dicitur, cum vas proprium illum perditum hominem ingreditur, qui specialiter Antichristus nuncupatur?« Et item (cap. eodem): »Tunc Antichristus mundi gloriam temporaliter obtinens, mensuras hominum et honoris culmine et signorum potestate transcendit. Spiritus quippe in illo est, qui in sublimibus conditus, potentiam naturae suae [Col. 0280A] non perdidit vel dejectus.« Et item in Edicto civibus Romanis proposito (libro XI, epist. 3): »Pervenit, inquit, ad me quosdam presbyteros perversi spiritus homines, prava inter vos aliqua, et sanctae fidei adversa seminasse, ita ut die Sabbati aliquid operari prohiberent. Quos quid aliud nisi Antichristi praedicatores dixerim, qui veniens diem Sabbatum atque Dominicum ab omni faciet opere custodiri? Quia enim mori se et resurgere simulabit, haberi in veneratione vult diem Dominicum: et quia Judaizare populum compellet, ut exteriorem ritum legis revocet, et sibi Judaeorum perfidiam subdat, coli vult Sabbatum.« Et Beda in Chronica sua: »Et vidi, inquit, de mari bestiam ascendentem, et dedit illi draco virtutem suam et potestatem magnam. [Col. 0280B] Id est, vidi hominem saevissimi ingenii, de tumultuosa impiorum stirpe progenitum. Cui mox nato, et per magicas artes a pessimis imbuto magistris, adjungens se diabolus, totam virtutis suae potentiam, per quam magica caeteris omnibus majora patraret, individuus comes attulit. Et data est potestas, inquit, illi facere menses 42, id est, tres annos et dimidium. Percusso autem illo perditionis filio, sive ab ipso Domino, sive a Michaele archangelo, ut quidam docent, et aeterna ultione damnato, non continuo 216 dies judicii secuturus esse credendus est. Alioqui scire possent homines illius aevi tempus judicii, si post tres semis annos inchoatae persecutionis Antichristi confestim sequeretur.« Et sanctus Hieronymus, exponens sententiam Danielis: [Col. 0280C] »Beati, inquit, qui interfecto Antichristo supra MCCXX dies, id est tres semis annos dies 45, praestolantur, quibus est Dominus atque salvator in sua majestate venturus.« Et item Gregorius in XXXII Moralium libro (cap. 12): »Quod per Danielem subjungitur: Sine manu conteretur (Dan. VIII, 15), hoc per Paulum exprimitur: Quem Dominus Jesus interficiet spiritu oris sui, et destruet illustratione adventus sui (II Thess. I, 8). Sine manu scilicet conteretur, quia non angelorum bello, non sanctorum certamine, sed per adventum judicis solo oris spiritu aeterna morte ferietur.« Et item (cap. 13): »Sed quia quale sit iniquorum caput audivimus, nunc huic capiti quae membra adhaereant agnoscamus. Quisquis namque in superbia extollitur, [Col. 0280D] quisquis avaritiae desideriis cruciatur, quisquis luxuriae voluptatibus solvitur, quisquis injustae ac immoderatae irae flagris ignitur, quid aliud quam Antichristi testis est? Et in epistola Joannis apostoli scriptum est: Et sicut audistis quia Antichristus veniet, et nunc Antichristi multi sunt (I Joan. XII, 18).«

Hinc venerabilis presbyter Beda dicit: »Antichristos dicit haereticos, sed et illos qui, fidem catholicam quam confitentur, perversis actibus destruunt. Unde constat quia Antichristus contrarius Christo vocatur. Omnes illi maximo Antichristo in fine saeculi venturo quasi suo capiti testimonium reddunt. Sicut et Paulus dicit quia mysterium jam [Col. 0281A] operatur iniquitatis (II Thess. II, 7). De cujus praeconibus iterum scriptum est: Ex nobis exierunt, sed non erant ex nobis (I Joan. II, 19). Non enim exeunt foras nisi Antichristi. Unde et de Juda, praecipuo Antichristo, totius temporis usquequo ille maximus veniat Antichristus, scriptum est quia misit diabolus in cor Judae ut traderet eum, et post buccellam, introivit in eum Satanas, et exivit continuo (Luc. XXII, 3). Qui appellatus est filius perditionis, sicut et maximus Antichristus.« Et item: »Judas antichristus tradidit eum qui veraciter dicitur Christus, et colitur Deus, qui est super omnia benedictus in saecula. Ille autem in tempore suo adversabitur et extolletur super omne quod dicitur Deus, aut quod colitur, ita ut in templo Dei sedeat, ostentans [Col. 0281B] seipsum quasi ipse sit Deus.« De isto autem, id est Juda, post multa in libro Hypomnesticon S. Augustinus dicit: »Talis est periturorum omnium causa, licet culpa sit a culpa dissimilis.« Et de illo ejusque corpore S. Gregorius in libro XXXIII (cap. 19) Moralium dicit: »Et videntibus cunctis praecipitabitur. Cunctis enim videntibus praecipitabitur, quia aeterno tunc judice terribiliter apparente, astantibus legionibus angelorum, assistente tunc ministerio coelestium potestatum, atque electis omnibus ad hoc spectaculum deductis, ista bellua crudelis et fortis in medium captiva deducetur, et cum suo corpore, id est cum reprobis omnibus, aeternis gehennae incendiis mancipabitur cum dicetur: Discedite a me, maledicti, in ignem 217 aeternum, qui paratus est diabolo et angelis [Col. 0281C] ejus (Matth. XXV, 45).« Unde quia homo erit reprobus et caput reproborum, eorum scilicet et aliorum omnium, qui ab initio mundi usque ad adventum Domini, quos istorum compositor capitulorum, in suggillationem nostram, aeternis poenis traditos in testimonium deduxit, sed et eorum qui post adventum Domini usque ad finem mundi in infidelitate et perseveranti iniquitate ad ejus pertinebunt consortium, cum in proximo de eisdem reprobis quid catholici doctores sentiant scribemus, quiscunque calumniator noster se ante se ponat, et utrum nos per Antichristum falsa scripsisse possit revincere videat, et si defensores atque adjutores catholicos magistros contra illum invenire non potuerimus, cum tripudio de nobis triumphet. Hominem quippe, ut praemisimus, et sanctus Paulus [Col. 0281D] et sanctus Gregorius et caeteri quique doctores illum futurum dicunt et nos credimus, et quilibet reprehensor noster denegare non volet. Et si homo erit, licet diabolo comite plenus, in quantum homo quanquam reprobus morietur. Quem Dominus Jesus, sicut scriptum est, interficiet spiritu oris sui, et destruet illustratione adventus sui: quando sicut fulgur, quod exit ab oriente et paret in occidente, erit adventus ipsius Dei et hominis filii. Et quia morietur resurget, sicut item scriptum est: Ad te omnis caro veniet (Psal. LXIV, 3), et videbit omnis caro, quod non sine anima in resurrectione fiet, salutare Dei (Luc. III, 6). Ad cujus adventum, secundum fidem catholicam, omnes homines resurgere habent cum corporibus [Col. 0282A] suis. Si omnes, et ille homo de quo agitur, qui, ut scriptum est, in suo nomine veniet Antichristus. Et si aliquid aliis reprobis, ipsius scilicet membris, passio Christi contulit, nec capiti denegavit, sicut catholicorum sententiis ostendemus. Primo tamen contra compositorem capitulorum, de quibus agitur, de parte istius capituli quod Deus dederit respondebimus, et tunc ex ordine ad respondendum his quae sequuntur, ipso favente, progrediemur.

Non ita scripsimus, sicut compilator iste composuit, et quare capitula a nobis excerpta ponere sicut sunt scripta noluerit, ipse viderit. Credimus tamen quia jam vidit a pictoribus nigrum colorem albo substratum, ut quod erat lucidum ex tenebrosi comparatione clarius videretur: et ideo noluit veritatem, [Col. 0282B] a nobis de veridicis auctoribus sumptam, tenebris mendacii sui componere, ne minus incautos fallere praevaleret, et facilius mendax fidelibus innotesceret. Scripsimus namque de Prosperi verbis, et ipsius ac aliorum orthodoxorum sensibus, cap. 4: »Christus Jesus Dominus noster sicut nullus homo est, fuit, vel erit, cujus natura in illo assumpta non fuerit, ita nullus est, fuit, vel erit homo, pro quo passus non fuerit, licet non omnes passionis ejus mysterio redimantur. Quia vero omnes passionis ejus mysterio non redimuntur, non respicit ad magnitudinem et pretii copiositatem, sed ad infidelium et ad non credentium ea fide quae per dilectionem operatur, respicit partem, quia 218 poculum humanae salutis, quod confectum est de infirmitate nostra et virtute [Col. 0282C] divina, habet quidem in se ut omnibus prosit, sed si non bibitur non medetur.« Paret quia sicut dixit non scripsimus contra illud propheticum, Ero mors tua, o mors; ero morsus tuus, inferne (Ose. XIII, 14), dicentes, quia vero omnes passionis ejus mysterio non redimuntur, non respicit ad magnitudinem et pretii copiositatem, sed ad infidelium et ad non credentium ea fide quae per dilectionem operatur, respicit partem. Neque enim sanctum Gregorium in homilia 22, quando haec scripsimus, dixisse nescivimus: »Per hanc electi, qui quamvis in tranquillitatis sinu, tamen apud inferni claustra tenebantur, ad paradisi amoena reducti sunt. Quod ante passionem dixit, in resurrectione sua Christus implevit, Si exaltatus fuero a terra, omnia traham ad me (Joan. XII, [Col. 0282D] 32). Omnia etenim traxit, qui de electis suis apud inferos nullum reliquit. Omnia abstulit, utique electa. Neque etenim infideles quosque, et pro suis criminibus aeternis suppliciis deditos, ad veniam Dominus resurgendo reparavit: sed illos ex inferni claustro rapuit, quos suos in fide et actibus recognovit.« Et hinc diximus, quia qui non redimuntur, non ad pretii copiositatem, sed ad infidelium respicit partem. Subsequitur sanctus Gregorius: »Unde recte etiam per Osee dicit: Ero mors tua, o mors.« Ac si aperte dicat: Quia in electis meis te funditus perimo, ero morsus tuus, inferne, quia sublatis eis te ex parte transfigo. Et hinc diximus: Nullus homo est pro quo Christus passus non fuerit, licet non omnes passionis [Col. 0283A] ejus mysterio redimantur. Sed et quando haec scripsimus, non ignoravimus sanctum Augustinum, in Catalogo haereseon ad Quodvultdeum diaconum scripto, octogesimo loco haeresim descripsisse de qua dicit: »Est haeresis, quae dicit descendente ad inferos Christo credidisse incredulos, et omnes exinde liberatos.« Et venerabilem presbyterum Bedam in expositione primae Epistolae Petri (cap. 3) scripsisse legimus: »Quidam hunc locum ita interpretatus est, quod consolationem illam, de qua dicit apostolis Dominus, Multi prophetae et justi cupierunt videre quae vos videtis, et non viderunt, et audire quae auditis et non audierunt (Matth. XIII, 17), de qua et Psalmista: Defecerunt, inquit, oculi mei in eloquium tuum, dicentes quando consolaberis me? (Psal. CXVIII, 82.) [Col. 0283B] Sancti quiescentes in inferno desideraverint, quod haec, descendente in inferna Domino, etiam his qui in carcere erant, et increduli quondam fuerant in diebus Noe, consolatio vel exhortatio praedicata fuerit. Haec ille dixerit. Sed catholica fides habet, quia descendens ad inferna Dominus, non incredulos inde, sed fideles solummodo suos educens, ad coelestia regna secum perduxerit: neque exutis corpore animabus, et inferorum carcere scelerum inclusis, sed in hac vita vel per seipsum, vel per suorum exempla sive verba fidelium, quotidie vias vitae demonstret.« Quapropter diximus: »Pro omnibus Christus passus fuit, licet non omnes passionis ejus mysterio redimantur, et quia non omnes redimuntur, non ad pretii magnitudinem, sed ad non credentium respicit partem.« [Col. 0283C] Et quoniam in 219 processu reddendae rationis de isto capitulo ex catholicorum dictis ostendere procurabimus, quod catholice scripsimus, quia Christus pro omnibus passus fuit, licet non omnes passionis ejus mysterio redimantur. Scilicet et pro his, qui ante adventum illius exstiterunt, sed et pro his quos passio illius in carne invenit.



CAPUT XXVIII. Qualiter de impiis in sua impietate defunctis senserunt catholici, pro his etiam passum fuisse Dominum, licet non ejus passionis mysterio ad salutem perpetuam sint redempti.

Verum et pro his qui post passionem et resurrectionem ipsius, et exorti, et exorturi sunt usque in finem saeculi, ut demonstremus non timere nos calumnias [Col. 0283D] istius obtrectatoris nostri, quid de reprobis, quos in suo quarto capitulo ad revincendos nos in medium devocavit, senserunt et scripserunt catholici, utrum quiddam eis passio et resurrectio Christi contulerit, etsi nihil illis, eorum exigentibus culpis, ad salutem profuerit, ostendamus. Quoniam certum est, si aliquid eis passio Domini contulit, pro eis etiam Dominus passus fuit, cujus passio quoniam ad salutem illis non profuit, ad infidelium, sicut sanctus Prosper dicit, et nos ex verbis illius scripsimus, respicit partem, non ad sacramenti virtutem. Dicat autem Paulus et exponat Ambrosius quid passio Christi cunctis generaliter fidelibus et infidelibus contulit, quae solis ad salutem fidelibus [Col. 0284A] profuit. Sicut enim, inquit Paulus, in Adam omnes moriuntur, ita et in Christo omnes vivificabuntur (I Cor. XV, 22). Hinc sanctus Ambrosius in Commento ipsius Epistolae: »Hoc dicit, quia sicut Adam peccans mortem invenit, et tenuit, ut omnes ex ejus origine dissolvantur, ita et Christus non peccans, et per hoc vincens mortem (quia qui non peccat vincit mortem, quia mors ex peccato), omnibus qui sunt ex ejus corpore acquisivit vitam, id est resurrectionem. Quamvis ergo generalem omnibus tribuerit resurrectionem, ut sicut in Adam omnes sive justi sive injusti moriuntur, ita et in Christo omnes tam credentes quam diffidentes resurgant, licet quidam ad poenam: inereduli tamen vivificari videntur, [Col. 0284B] quia corpora sua recipient, jam non morituri, sed passuri poenam in eis sine fine, quod credere noluerunt. Et beatus Joannes Chrysostomus in libro de Reparatione lapsi: »Scriptura, inquit, dicit quia et peccatores induent incorruptionem, scilicet non ad honorem vitae, sed ad diuturnitatem supplicii profuturam.« Et sanctus Hilarius in expositione psalmi CXVIII (vers. 22): »Exprobrat enim superbis atque maledictis cur nihil in sacramento sanguinis sui atque mortis utilitatis suae esse existimaverint, cum ille nostri causa et natus, et passus, et mortuus sit.« 220 Et item idem sanctus Hilarius concordans sancto Ambrosio in psalmo LV (vers. 8), dicit: »Sicut exspectaverunt, inquit, animam meam, pro nihilo salvos facies illos, in ira populos deduces. Novus hic prophetae sermo est, ut eos qui exspectant [Col. 0284C] animam suam ad nihilum Deus salvet. Et cum aliud sit ad nihilum, aliud salvari, nunc salus quae in eos fiet in nihilum sit. Est ergo quod salvetur in nihilum, est plane, quidquid resurrectione concessa demutatione non dignum est. Nam cum omnis caro redempta in Christo sit ut resurgat, et omnem assistere ante tribunal ejus necesse sit, non tamen omnibus gloria et honor est promiscuus resurgendi. Quibus ergo tantum resurrectio, non etiam demutatio est tributa, hi salvantur in nihilum. In ira enim deducentur hi populi quibus ad poenae sensum salus resurrectionis est constituta. A qua ira eripiendos nos Apostolus pollicetur dicens: Quoniam si cum adhuc peccatores essemus, Christus pro nobis mortuus est, multo magis justificati in sanguine ejus [Col. 0284D] salvabimur per eum ab ira. (Rom. V, 8). Pro peccatoribus igitur ad salutem resurrectionis est mortuus, sed sanctificatos in sanguine suo salvabit ab ira.« Et item sanctus Ambrosius in Epistola ad Corinthios: »Quid est autem reos esse, nisi poenas dare mortis Domini? Occisus est enim pro his qui beneficium ejus in irritum ducunt.« Et item sanctus Hilarius in libro III de Fide (lib. III de Trinitate): »Dei Filius crucifigitur, sed in cruce hominis mortem Deus vincit. Christus Dei Filius moritur, sed omnis caro vivificatur.« Et sanctus Augustinus in libro XX de Civitate Dei, capitulo 6 ad locum: »Nec fecit hic ullam differentiam bonorum et malorum. Omnibus enim bonum est audire vocem ejus, et vivere, [Col. 0285A] ad vitam pietatis ex impietatis morte transeundo. De qua morte ait apostolus Paulus: Ergo omnes mortui sunt, et pro omnibus mortuus est, ut qui vivunt jam non sibi vivant, sed ei qui pro ipsis mortuus est, et resurrexit (II Cor. III, 14). Omnes itaque mortui sunt in peccatis, nemine prorsus excepto, sive originalibus, sive etiam voluntate additis, vel ignorando, vel sciendo nec faciendo quod justum est: et pro omnibus mortuis vivus mortuus est unus, id est, nullum habens omnino peccatorum: ut qui per remissionem peccatorum vivunt, jam non sibi vivant, sed ei qui pro omnibus mortuus est propter peccata nostra, et resurrexit propter justificationem nostram: ut credentes in eum qui justificat impium, ex impietate justificati, tanquam ex [Col. 0285B] morte vivificati, ad primam resurrectionem quae nunc est pertinere possimus. Ad hanc enim primam pertinent qui beati erunt in aeternum: ad secundam vero, de qua mox locutus est, et beatos pertinere docebit et miseros. Ista est misericordia, illa judicii. Propter quod in psalmo sciptum est: Misericordiam et judicium cantabo tibi, Domine (Psal. C, 1).«

De istis omnibus, qui aut ad misericordiam, aut ad judicium pertinebunt, quicunque calumniatorum nostrorum voluerit, excipiat si potuerit, de quo supra scripsimus, Antichristum. Propterea et nos 221 ex verbis Prosperi scripsimus, quia »Christus pro omnibus passus est, licet non omnes passionis ejus mysterio redimantur: quia vero omnes passionis ejus mysterio non redimuntur, non ad pretii [Col. 0285C] magnitudinem, sed ad non credentium respicit partem.« Unde et sanctus Gregorius in homilia 9 Ezechielis dicit: »Notandum quia postquam mala parentum defunctorum dixerat, mittens prophetam ad filios dicit: Si forte vel ipsi audiant et forte quiescant (Ezech. III, 11). Quid est dicere vel ipsi, nisi quia eorum patres qui in culpa defuncti sunt, audire noluerunt?« Et Prosper contra Gallos actione 9 dicit: »Redemptor mundi dedit pro mundo sanguinem suum, et mundus redimi noluit, quia lucem tenebrae non receperunt; et tenebrae receperunt, quibus dicit Apostolus: Fuistis aliquando tenebrae, nunc autem lux in Domino« (Ephes. V, 8). Et hoc est, quod compilator iste in capitulo, licet non recto [Col. 0285D] sensu subjungens continuavit. »Illud nobis simpliciter et fideliter tenendum ac docendum placet juxta evangelicam et apostolicam veritatem, quod pro illis datum pretium teneamus, de quibus ipse Dominus noster dicit: Sicut Moyses exaltavit serpentem in deserto, ita exaltari oportet filium hominis, ut omnis qui credit in ipsum non pereat, sed habeat vitam aeternam. Sic enim Deus dilexit mundum, ut Filium suum unigenitum daret, ut omnis qui credit in eum non pereat, sed habeat vitam aeternam (Joan. III, 14). Quod licet expositione non indigeat, quoniam Dominus omnia quae voluit ab omnibus observari tam manifestissime dixit, ut ab omnibus possint intelligi, et nemo sit sanum sapiens, qui apertissime non intelligat quia pro omnibus filius hominis in [Col. 0286A] cruce exaltatus, et unigenitus Dei Filius pro mundo sit datus, ut in eo omnibus parata sit salus, sed omnis qui credit in eum non pereat. Tamen et sanctus papa Leo, in epistola ad Leonem Augustum (epist. 97, cap. 2), breviter et luculenter horum sensum testimoniorum ex sancto Evangelio exponit dicens: Effusio, inquit, justi pro injustis sanguinis Christi tam fuit dives ad pretium, ut si universitas captivorum in redemptorem suum crederet, nullum diaboli vincula retinerent.« Quae sit autem universitas captivorum, Apostolus demonstrat dicens: Ex uno isse omnes in condemnationem, in quo omnes peccaverunt (Rom. V, 16). Quae enim major potest esse captivitas, quam de Dei filiis diaboli filios, et de paradisi incolis fieri aeternae perditioni obnoxios?

[Col. 0286B] Testimonium autem apostolicum, quod subjunxit capitulorum compositor ad suam confirmandam sententiam, quod Christus non sit pro omnibus passus, licet non omnes passionis ejus mysterio redimantur, nihil eum juvat, nisi ut scriptum est: Sicut spina in manu temulenti, sic in ore stulti parabola (Prov. XXVI, 9). Primum enim ipsum assolet vulnerare. Si veraciter veram intelligentiam proponere lectoribus voluisset, convenientius has duas sententias de Epistola Pauli ad Hebraeos, secundum suum ordinem poneret, sicut testimonia evangelica eo ordine quo ab Evangelista sunt posita, ponere studuit. Ait enim Apostolus 222 ad Hebraeos: Gratia Dei pro omnibus gustavit mortem (Hebr. II, 9). Et post plura: Semel, inquit, oblatus est ad multorum [Col. 0286C] exhaurienda peccata (Hebr. IX, 28). Unde videamus qualiter sanctus Joannes Chrysostomus, cujus testimoniis apostolica Sedes, et etiam sanctus Augustinus, in libris suis multoties utuntur, ad revincendos haereticos has duas sententias exposuerit. Ait enim de prima: »Et ille quidem propter Dei gratiam, quae nobis data est, haec passus est. Qui proprio, inquit, Filio non pepercit, sed pro nobis omnibus tradidit illum. Cujus rei gratia? non enim debebantur haec nobis, sed gratia hoc fecit.« Et post aliquanta: »Et ipse quidem pro omnibus mortuus est. Quid autem si non omnes credunt? ille quod suum erat implevit.« Et item de alio testimonio: »Semel, inquit, oblatus est ad multorum auferenda peccata. Quare multorum, et non omnium? Quia non omnes [Col. 0286D] crediderunt. Pro omnibus quidem mortuus, hoc est, quantum in ipso est, ejus momenti est illa mors, cujus momenti est omnium perditio. Non autem omnium peccata abstulit, propter quod noluerunt.« Et sanctus Augustinus in psalmo XLIII: »Nam et crux ipsa et pro ipsis persequentibus facta est. Inde sunt postea sancti, qui in eum crediderunt quem ipsi occiderunt.« Et item idem in libro VI (cap. 1) contra Julianum: »Unus, inquit, pro omnibus mortuus est: ergo omnes mortui sunt: ostendens fieri non potuisse ut moreretur nisi pro mortuis. Ex hoc enim probavit omnes mortuos esse, quia pro omnibus mortuus est unus. Impingo, inculco, infercio recusanti. Accipe, salubre est, nolo moriaris. Unus [Col. 0287A] pro omnibus mortuus est, ergo omnes mortui sunt. Vide quia consequens esse voluit, ut intelligantur omnes mortui, si pro omnibus mortuus est. Quia ergo non in corpore, restat ut in peccato esse mortuos omnes, si pro omnibus Christus mortuus est, nemo neget, nemo dubitet, qui se non negat, aut dubitat esse Christianum.« Et sanctus Dionysius in libro de ecclesiastico principatu, cap. 3: »Pro omnibus enim thearchica beatitudo, etsi benignitate divina procedit ad participantium ejus divinorum communionem: sed non foris secundum substantiam immobilis stationis et stabilitatis fit.« Et sanctus Cyprianus in libro de Oratione Dominica: »Quid docuit, inquit, unitatem? sic orare unum pro omnibus voluit, quomodo in uno omnes ipse portavit.« [Col. 0287B] Et sanctus Hieronymus in libro XIV Isaiae prophetae: »Christus cum iniquis reputatus sit, ut iniquos redimeret a peccato, et omnibus omnia fieret, ut omnes salvos faceret.« Et item Augustinus in libro de Correptione et Gratia (cap. 16 in fine): »Quis magis dilexit infirmos, quam ille qui pro omnibus est factus infirmus, et pro omnibus ex ipsa est infirmitate crucifixus?« Et item Ambrosius in psalmo CXVIII: »Et hic quidem sol quotidie super omnes oritur. Mysticus autem sol ille justitiae omnibus ortus est, omnibus venit: omnibus passus est, et omnibus resurrexit. Ideo autem passus est, ut tolleret peccatum mundi. Si quis autem non credit in Christo, 223 generali beneficio ipse se fraudavit. Sed quod solis est, praerogativam suam servat: quod imprudentis [Col. 0287C] est, communis a se gratiam lucis excludit.« Et sanctus Basilius Cappadocus, in sermone de psalmo quinquagesimo nono: »Moyses quidem sanguine agni Israeliticos postes obsignaverat: tu vero dedisti nobis signum, ipsum sanguinem veri agni immaculati, qui oblatus est victima pro totius mundi salute.« Et item sanctus Leo, in epistola ad Juvenalem episcoporum Hierosolymitanum (epist. 72): »Veram igitur Christi generationem crux vera confirmat.« Et post pauca: »Ut autem repararet omnium vitam, recepit omnium causam, et vim veteris chirographi, quod solus inter omnes non debuit, pro omnibus solvendo vacuavit: ut sicut per unius reatum omnes facti fuerant peccatores, ita per unius innocentiam omnes fierent innocentes. Inde in omnes [Col. 0287D] manante justitia, ubi est humana suscepta natura.« Et sanctus Gregorius in libro Moralium decimo quarto (cap. 22): »Stulti quoque despiciebant me. Ac si aperte diceretur: Ipsi me etiam despexerunt, pro quibus sanandis stultitiam praedicationis assumpsi, id est, ut per carnem Verbi sanarentur: et ab ipsis despectus sum, pro quibus stultus aestimari veritus non sum.« Et in libro tricesimo quinto (cap. 9): »Consolantem quippe in passione Dominus minime invenit, qui ex despectu mortis etiam ipsos hostes pertulit, pro quibus ad mortem venit.« Et sanctus Cyrillus ad Nestorium (epist. 3): »Nam ut mortem, inquit, ineffabili potentia proculcaret, et sua carne primogenitus ex mortuis fieret, et primitiae dormientium [Col. 0288A] viam faceret humanae naturae ad incorruptionis recursum, gratia Dei, sicut supra dictum est, pro omnibus gustavit mortem, et tertia die resurgens exspoliavit infernum.« Et venerabilis presbyter Beda, in exposito Evangelii Marci: »Solus orat pro omnibus, sicut et solus patitur pro universis: et quomodo pro nobis maledictum crucis factus est, et flagellatus, et crucifixus, sic pro omnium salute quasi noxius crucifigitur.« Et in Epistola prima Petri (cap. 1 sub finem.): »Sicut ergo incorruptibile est pretium Dominicae passionis, qua redempti sumus, ita etiam incorruptibile est sacramentum fontis sacri, quo renascimur: quae ita sibi invicem connectuntur, ut unum nobis sine altero salutem conferre nequeat. Quia nimirum Dominus ita nos tempore incarnationis [Col. 0288B] suae, sacro sanguine simul omnes redemit, ut nos quoque nostro tempore viritim per regenerationem baptismi ad consortium ejusdem regenerationis pervenire debeamus.« Et sanctus Prosper contra Gallos, recapitulatione nona: »Qui dicit quod non pro totius mundi redemptione Salvator sit crucifixus, non ad sacramenti virtutem, sed ad infidelium respicit partem, cum sanguis Domini nostri Jesu Christi pretium totius sit mundi: a quo pretio extranei sunt, qui aut delectati captivitate redimi noluerunt, aut post redemptionem ad eamdem sunt servitutem reversi.« Et contra Vincentianos, actione prima: »Cum itaque propter 224 unam omnium naturam, et unam omnium causam a Domino nostro in veritate susceptam, [Col. 0288C] recte omnes dicantur redempti, et tamen non omnes a captivitate sint eruti, redemptionis proprietas haud dubie penes illos est, de quibus princeps mundi missus est foras, et jam non vasa diaboli, sed membra sunt Christi. Cujus mors non ita impensa est humano generi, ut ad redemptionem ejus etiam qui regenerandi non erant pertinerent: sed ita, ut quod per unicum exemplum gestum est pro universis, per singulare sacramentum celebraretur in singulis. Poculum quippe immortalitatis, quod confectum est de infirmitate nostra et virtute divina, habet quidem in se ut omnibus prosit; sed si non bibitur, non medetur.« Ex his verbis sancti Prosperi, et supradictorum catholicorum sensibus, hoc unde ratio agitur capitulum quartum excerpsimus: sicut [Col. 0288D] quilibet lector, cui haec conferre placuerit, facile invenire valebit. Quae numero pauca, virtute praevalida, ad demonstrandam unius Evangelici et duorum ex Apostolo testimoniorum explanationem interim posuisse sufficiat, donec plura nec minus fortia orthodoxorum huic capitulo testimonia subjungamus.



CAPUT XXIX. Ratio redditur de duobus quae, necessitate compulsi, in hoc quarto capitulo verbis beati Prosperi inseruimus.

Duo autem sunt quae, coacti necessitate, expressius diximus, de quibus reddere rationem volemus. Quorum unum est: Sicut nullus homo est, fuit, vel erit, cujus natura in illo assumpta non fuerit, ita [Col. 0289A] nullus est, fuit, vel erit homo, pro quo passus Christus non fuerit, licet non omnes passionis ejus mysterio redimantur. Cum sufficientissime dici potuerit quod Prosper dixit contra Gallos in actione 9: »Nullus, inquiens, omnino est ex omnibus hominibus, cujus natura in Christo Domino nostro suspecta non fuerit.« Et item ad locum: »Cum itaque rectissime dicatur Salvator pro totius mundi redemptione crucifixus, propter veram humanae naturae susceptionem, et propter communem in primo homine omnium perditionem.« Et contra Vincentianos (resp. 1): »Cum itaque propter unam omnium naturam, et unam omnium causam, a Domino nostro in veritate susceptam, recte omnes dicantur redempti, et tamen non omnes a captivitate sint [Col. 0289B] eruti.« Et quae necessitas fuerit demonstramus. Gothescalcus, ut praemisimus, in libello ad Rabanum archiepiscopum scripsit: »Rursus illos omnes impios et peccatores, pro quibus idem Filius Dei nec corpus assumpsit, nec orationem, ne dico sanguinem, fudit, neque pro eis ullo modo crucifixus fuit.« Et post hoc scriptum capitulum, quidam rusticus de illius schola libellum contra haec capitula scripsit, 225 cui ista inseruit: Nam si diligenter consideretur, nescimus si etiam de quolibet homine dici possit, ut omnium hominum naturam nascendo assumpserit. Quae a quibusdam de Gothescalci schola dyscola dici audivimus. Ideo licet non discordantes a verbis Prosperi, et sensu catholico orthodoxorum, expressius ista conscripsimus. Unde et de quorum [Col. 0289C] doctrina illud assumpsimus, rationem devotis quibusque humiliter reddimus. Sanctus siquidem Athanasius, in epistola ad Epictetum, dicere non dubitavit: »In ipso Verbo humanum vere naturaliter ex Maria, secundum divinas Scripturas, et vere erat corpus Salvatoris. Verum autem erat, quia simile erat nostro. Soror etenim fuit nostra Maria, quoniam omnes ex Adam sumus, et hoc nunquam aliquis dubitavit.« Et sanctus Augustinus, exponens psalmum vigesimum nonum (Praefat. in enarrat. 2): »Exaltabo te, Domine, quoniam suscepisti me. Omnis, inquit, homo in Christo unus homo est, et unitas Christianorum unus homo.« Et in psalmo XXXIV: »Maria et Adam: Adam mortuus est propter peccatum, et caro Domini ex Maria mortua [Col. 0289D] est propter delenda peccata.« Et in psalmo XXXV: »Nascimur de Adam, ut moriamur; surgimus per Christum, ut semper vivamus. Quando portamus imaginem terreni hominis, homines sumus, quando portamus imaginem coelestis hominis, filii hominis sumus, quia Christus filius hominis dictus est. Etenim Adam homo erat, sed filius hominis non erat. Ideo illi pertinent ad Adam, qui desiderant carnalia bona. Hortamur illos ut filii sint hominum, et misericordiam desiderent quae in coelo est.« Et in psalmo XXXVII: »Suscepit carnem nostram, vel potius a nobis, id est, a genere humano.« Et sanctus Leo in epistola (97, cap. 2) ad Leonem Augustum: »Quae autem reconciliatio esse [Col. 0290A] posset, qua humano generi propitiaretur Deus, nisi omnium causa mediator Dei et hominum carnem susciperet?« Et item: »Ut autem repararet omnium vitam, recepit omnium causam. Et sanctus Hilarius in libro secundo de Fide, Humani generis causa Dei Filius natus ex Virgine est et Spiritu sancto, ipso sibi in hac operatione famulante, et sua Dei videlicet inumbrante virtute, corporis sibi initia consevit, et exordia carnis instituit, ut homo factus ex Virgine naturam carnis in se acciperet, perque hujus admistionis societatem sanctificatum in eo universi generis humani corpus existeret.« Et sanctus Ambrosius in libro de Paradiso (cap. 10): »Salva tamen, inquit, erit per filiorum generationem (I Tim. II), inter quos generavit et Christum. Nec [Col. 0290B] illud otiose, quod non de eadem terra, de qua plasmatus est Adam, sed de ipsius Adae costa facta sit mulier: ut sciremus unam in viro et muliere corporis esse naturam, unum fontem generis humani.« Et in hymno ecclesiastica consuetudine frequentato dicit ad Christum: Tu Patris sempiternus es Filius. Tu ad liberandum suscepturus hominem, non horruisti Virginis uterum. Tu, devicto mortis aculeo, aperuisti credentibus regna coelorum. Et quomodo intelligi debeat 226 quod sanctus dixit Ambrosius: Tu ad liberandum suscepturus hominem: quia ut a majoribus nostris audivimus, tempore baptismatis sancti Augustini hunc hymnum beatus Ambrosius fecit, et idem Augustinus cum eo confecit, in capite libri de Bono conjugii exponit dicens: »Quoniam, [Col. 0290C] inquit, unusquisque homo humani generis pars est, et sociale quoddam est humana natura, magnumque habet et naturale bonum, vim quoque amicitiae, ob hoc ex uno Deus voluit omnes homines condere, ut sua societate, non sola similitudine generis, sed etiam cognationis vinculo tenerentur.« Exponitur etiam in hoc hymno quia omnium naturam pro omnibus liberandis Christus assumpsit, sed credentibus regna coelorum aperuit. Et sanctus Augustinus in libro de Praedestinatione sanctorum: »Cur diversa est gratia, ubi natura communis est.« Et plura alia, quae in libellis commemoratis contra eosdem collegimus.

Haec de prima quasi non necessaria, sed non irrationabili expressione sint dicta. Alterum autem est [Col. 0290D] quod expressius superaddidimus, ubi in quarto capitulo scripsimus: »quia vero omnes passionis ejus mysterio non redimuntur, non respicit ad magnitudinem et pretii copiositatem, sed ad infidelium et ad non credentium ea fide quae per dilectionem operatur, respicit partem.« Superaddidimus autem verbis Prosperi ad non credentium, ea fide quae per dilectionem operatur. Quod ideo superaddidimus, quia Gothescalcus in saepefato suo libello ad Rabanum archiepiscopum scripsit: »Proinde quod fidelissime credo, fidentissime loquor, et certissime pariter ac fructuosissime confiteor, atque veracissime profiteor, quod Deus noster omnipotens, omnium creaturarum conditor et factor, electorum tantummodo cunctorum [Col. 0291A] gratuitus esse reparator dignatus est et refector: nullius autem reproborum perpetualiter esse voluit Salvator, nullius redemptor, et nullius coronator. Item ad quemdam complicem suum: Absit procul a me, ut vel illud solummodo velim somniare, nedum semel susurrare, ut nullum eorum perpetuariter secum periturum antiquus rapere valeat anguis, pro quibus redimendis tam pretiosus Deo Patri Domini Dei nostri Filii sui fusus est sanguis. Amen.« Haec legentes intelleximus diabolici viri sensum, volentis evacuare copiositatem Christi sanguinis, pretium scilicet nostrae redemptionis. Unde et ad eumdem complicem suum scripsit: »Baptismi enim sacramento eos emit, non autem pro eis crucem subiit, nec mortem pertulit, neque sanguinem fudit.« [Col. 0291B] Unde quod ipse mendose atque perniciose ad copiosam redemptionem Christi sanguinis voluit retorquere, veraciter et fideliter ad modicitatem ac dubietatem, imo et infidelitatem infidelium et non credentium, sacrarum Scripturarum et catholicorum auctoritate suffulti, rejecimus culpam. Et ideo interposuimus: »ad infidelium et non credentium, ea fide quae per dilectionem operatur, respicit partem.« Scilicet quia haec sola fides est, qua salvantur credentes. 227 Caeterum et daemones credunt, et contremiscunt, et nec infidelis est sine fide, sicut sanctus Gregorius in libro quarto Dialogorum dicit (cap. 21): »Audenter, inquiens, dico, quia sine fide neque infidelis vivit.« Et post pauca: »Habent etiam infideles fidem, sed utinam in [Col. 0291C] Deum, quam si utique haberent, infideles non essent.«

Et venerabilis presbyter Beda in Epistola Jacobi (cap. 2): »Ita et fides, si non habuerit opera, mortua est in semetipsa, si non operibus charitatis quibus reviviscat animetur. Neque huic sententiae contrarium est quod Dominus ait: Qui crediderit et baptizatus fuerit, salvus erit (Matth. XVI, 16). Subintelligendum namque ibi est, quod tantummodo vere credat, qui exercet operando quod credit.« Hinc et sanctus Gregorius in homilia Evangelii vigesima nona dicit: »Euntes in universum mundum, praedicate Evangelium omni creaturae: qui crediderit et baptizatus fuerit, salvus erit: qui vero non crediderit, condemnabitur. Fortasse, inquit, unusquisque apud semetipsum [Col. 0291D] dicat: Ego jam credidi, salvus ero. Verum dicit, si fidem operibus teneat.« Et reliqua, quae ibi notissima multis prosequitur. Par quoque est et testimonium, quod iste contradictor noster in suggillationem nostram composuit dicens: »Sic enim dilexit Deus mundum, ut Filium suum unigenitum daret, ut omnis qui credit in ipsum non pereat, sed habeat vitam aeternam (Joan. III, 16). Vera etenim fides est, ut Gregorius in homilia praefata dicit, quae in hoc quod verbis dicit moribus non contradicit.« Hinc est enim quod de quibusdam falsis fidelibus Paulus dicit: Qui confitentur se nosse Deum, factis autem negant (Tit. I, 16). Et de proposito Evangelico testimonio a contradictore nostro: Sicut Moyses exaltavit [Col. 0292A] serpentem in deserto, ita exaltari oportet filium hominis, ut omnis qui credit in ipsum non pereat, sed habeat vitam aeternam (Joan. III, 14). Venerabilis presbyter Beda in homilia 56 dicit: »Quia sicut illi, qui exaltatum pro signo serpentem aeneum aspiciebant, sanabantur ad tempus a temporaria morte, et plaga quam serpentium morsus intulerant, ita et qui mysterium Dominicae passionis credendo, confitendo, sinceriter imitando, aspiciunt, salvantur in perpetuum ab omni morte, quam peccando in anima pariter et carne contraxerant. Unde recte subjungitur, ut omnis qui credit in ipsum non pereat, sed habeat vitam aeternam. Cujus quidem verbi patet sensus, quia qui credit in Christum, non solum perditionem evadit poenarum, sed et vitam percipit [Col. 0292B] aeternam, sicut Gregorius in praefata homilia dicit: Tunc etenim veraciter fideles sumus, si quod verbis promittimus, operibus implemus. Hinc Joannes ait: Qui dicit se nosse Deum, et mandata ejus non custodit, mendax est (I Joan. II, 4).« Et Prosper in libro Sententiarum, cap. 324: »Qui ergo gaudes baptismi perceptione, vive in novi hominis sanctitate: et tenens fidem quae per dilectionem operatur, habe bonum quod nondum habes, ut prosit tibi quod habes.« Et item Beda in Epistola Jacobi: Tu credis quoniam unus est Deus. Bene facis, et daemones credunt et contremiscunt. Ne putes quia magnum aliquid facis 228 credendo unum Deum esse, hoc enim et daemones faciunt: non solum Deum Patrem, sed et Filium Dei credunt. Unde dicit Lucas: Exiebant [Col. 0292C] etiam daemonia a multis, clamantia et dicentia quia tu es Filius Dei, et increpans non sinebat ea loqui, quia sciebant ipsum esse Christum. Et post aliquanta: »Credere vero in Deum soli noverunt qui diligunt Deum, qui non solum nomine Christiani sunt, sed et factis et vita: quia sine dilectione fides inanis est, cum dilectione fides Christiani, sine dilectione fides daemonis.« Et sequentia quae ibi prosequitur.

Et qualiter fideles atque infideles de baptismate sentiant, idem venerabilis presbyter Beda in homilia Evangelii (homilia 1 de Sanctis): Erat homo ex Pharisaeis Nicodemus nomine, latius et catholice prosequitur, et sic ad locum dicit: »Sola haec Ecclesia mater quae generat novit. Caeterum oculis insipientium videtur talis exire de fonte qualis intravit, [Col. 0292D] totumque ludus esse quod agitur.« Beatus quoque Petrus apostolus dicit: Et vos nunc similis formae salvos facit baptisma, non carnis depositio sordium, sed conscientiae bonae interrogatio in Deum (I Petr. III, 21). Ex qua sententia idem Beda dicit (in epist. 1 Petri, cap. 3): »Ubi est enim conscientia bona, nisi ubi est et fides non ficta? Docet namque apostolus Paulus, quia finis praecepti est charitas de corde puro, et conscientia bona, et fide non ficta (I Tim. I, 5).« Et item in epistola Joannis (Beda in epist. I Joan., cap. 4): Omnis spiritus qui confitetur Jesum Christum in carne venisse ex Deo est (I Joan. IV, 2). »Confessionem hoc loco non solum catholicae fidei, sed et operationis bonae, quae fit per charitatem requirit, [Col. 0293A] Alioqui nonnulli haeretici confitentur, multi schismatici, multi falsi catholici, Jesum Christum in carne venisse, sed confessionem suam factis negant, non habendo charitatem. Charitas quippe Dei Filium adduxit in carnem, et ideo quisquis non habet charitatem, negat illum in carne venisse. Talisque spiritum ex Deo non habere convincitur.« Et item, »Haec est victoria quae vincit mundum, fides nostra (I Joan. V, 4). Illa nimirum fides, quae per dilectionem operatur.« Et item Beda (In epistolam Jacobi, c. 2): »Hoc quoque tempore, si qui nuper ad fidem veniens baptismum acceperit, et proponens toto corde Dei servare praecepta, mox de hac luce migraverit, justificatus utique per fidem sine operibus migravit, quia tempus operandi, unde fidem probaret, ipso in [Col. 0293B] quem credidit Deo disponente non habuit. At qui perceptis sacramentis longo supervivunt tempore, nec bonis insistere curant operibus, his inculcandum est quod beatus Jacobus, proposito exemplo fidei simul et operum Abrahae, mox subdidit dicens: Videtis quoniam ex operibus justificatur homo, et non ex fide tantum? (Jac. II, 24). Quod ait ex operibus, significat ex operibus fidei: quia perfecta opera sine fide nullus habere potest: fidem vero sine operibus multi, si illis operum tempus non adsit. De qualibus dictum est: Raptus est ne malitia mutaret intellectum illius, aut fictio deciperet animam illius (Sap. IV, 11).« Sed et in talibus ipsa fides opus est, sicut scriptum est in Evangelio, Hoc est autem opus Dei, ut credatis in eum quem misit ille (Joan. VI, 29). Quod opus [Col. 0293C] operatur qui in eum credit, quia 229 etiam ipsa credulitas vera fides est, quae per dilectionem operatur, credendo in illum qui justificat impium, et cujus omnia opera sunt in fide, sine qua quisque ad baptismatis sacramentum accedit, baptismatis sacramento renovari non valet, quia Spiritus sanctus, quo in filios adoptamur disciplinae, effugit fictum, et aufert se a cogitationibus quae sunt sine intellectu. Unde sanctus Ambrosius in Epistola ad Galatas dicit: »Quia sine spiritu non erat plenum nomen filiorum.« Et item idem in libro de Sacramentis: »In baptismate spiritus mentem renovat, aqua proficit ad lavacrum, sanguis spectat ad pretium. Sacri fontis unda nos abluit, sanguis Domini nos redimit, Spiritus nos per adoptionem filios Dei facit.« De qua in [Col. 0293D] homilia Evangelii 30, sic sanctus dicit Gregorius: »Ipse namque Spiritus sanctus amor est. Unde et Joannes dicit: Deus charitas est (I Joan. IV, 8). Qui ergo mente integra Deum desiderat, profecto jam habet quem amat. Neque enim quisquam posset Deum diligere, si eum quem diligit non haberet.«

Ecce quomodo etiam in baptismate tam in parvis quam in magnis agit fides quae per dilectionem operatur, sicut sanctus Augustinus in libro quarto contra Julianum dicit: »Sed forte dicis: Ergo infantes qui non credunt, vel, sicut tu posuisti, qui non habent eam fidem quae per dilectionem operatur, non renascuntur in Christo, neque per fidem sanguinis Christi in baptismate renovantur in Christo, atque [Col. 0294A] incorporantur Christo. Responde nobis, si placet, fide an infidelitate a parentibus ad ecclesiam deportantur? dilectione salutis, an odio perditionis patronis a parentibus offeruntur, a patronis sacerdotibus itidem offeruntur, a sacerdotibus exsufflantur et exorcizantur, ut a potestate diaboli eruantur? In morte Christi baptizantur, ut mortis ejus similitudini complantati peccato utique moriantur? Velis nolis haec omnia geri fide quae per dilectionem operatur, arctatus arctissime respondebis, nisi impudenti fronte mentiri praesumendo decreveris.« Et item idem in sexto libro (cap. 4): »Nam quomodo reportat bonum ut intret in regnum Dei, si hoc reportat quisque quod gessit, nisi quia pertinet ad parvulum, etiam quod per alterum gessit, id est credidit? Sicut [Col. 0294B] itaque quod credit pertinet ad eum ut reportet bonum, hoc est percipiat Dei regnum, sic ad eum pertinet, etiamsi non credidit, ut reportet condemnationis judicium, quia evangelica est et ipsa sententia dicendo: Qui non crediderit condemnabitur (Marc. XVI, 16).« Et post pauca: »Alienum quippe opus est cum credit per alterum, sicut alienum opus fuit cum peccavit in altero. Nec nos dubitamus quia baptismate delictum omne mundetur, sed renascendo quisque mundatur. Quod ergo non adimit nisi regeneratio, non cessat trahere generatio.« Venerabilis quoque presbyter Beda in expositione Evangelii Marci: »Intuendum sane quantum propria cujusque fides apud Deum valebit, ubi tantum valuit aliena, ut totus homo repente, 230 hoc est interius exteriusque [Col. 0294C] jam salvatus exsurgeret, aliorumque merito alii laxarentur errata. Unde et plura in saepe commemoratis libellis contra obtrectatores nostros exempla posuimus, quae hic congerere nunc superfluum ducimus. Praesertim cum illa quicunque dignatus fuerit legere, collecta quasi in fasciculis sub celeritate et sine aliqua difficultate valebit cognoscere.«



CAPUT XXX. Quod, exceptis his duabus quasi syllabicis sententiis, nihil in hoc capitulo posuimus, nisi quod ex beati Prosperi verbis excepimus.

Modo autem his duabus exceptis superadditionibus, de quibus rationem reddidimus, videamus si transverso ungue, ut dicitur, a sensibus beati Prosperi in descriptione quarti capituli deviavimus. [Col. 0294D] Prosper actione 8 (responsione 9) contra Gallos dicit: »Nullus omnino est ex omnibus hominibus, cujus natura in Christo Domino nostro suscepta non fuerit.« Et item Prosper contra Gallos: »Cum itaque rectissime dicatur Salvator pro totius mundi redemptione crucifixus, propter veram humanae naturae susceptionem, et propter communem in primo homine omnium perditionem.« Et contra Vincentianos (resp. 1): »Et tamen non omnes homines a captivitate sunt eruti.« Et nos scripsimus: Ita nullus est homo pro quo passus non fuerit, licet non omnes passionis ejus mysterio redimantur. Et Prosper in recapitulatione 9, contra Gallos (sententia 9): »Qui dicit quod non pro totius mundi redemptione Salvator [Col. 0295A] sit crucifixus, non ad sacramenti virtutem, sed ad infidelium respicit partem, cum sanguis Domini nostri Jesu Christi pretium totius sit mundi.« Et nos scripsimus: Quia vero omnes passionis ejus mysterio non redimuntur, non respicit ad magnitudinem et pretii copiositatem, sed ad infidelium respicit partem. Prosper actione prima contra Vincentianos (resp. 1) dicit: »Poculum quippe immortalitatis, quod confectum est de infirmitate nostra et virtute divina, habet quidem in se ut omnibus prosit; sed si non bibitur, non medetur.« Et nos scripsimus: Quia poculum humanae salutis quod confectum est de infirmitate nostra et virtute divina, habet quidem in se ut omnibus prosit, sed si non bibitur non medetur. In quibus verbis si aliquam syllabam non autem sensum [Col. 0295B] immutavimus, non per studium, neque per arrogantiam accidit, sed quia librum ejusdem beati Prosperi prae manibus non habuimus, et spatium ut afferri valuisset, instantia Christianae devotionis vestrae cogente, sicut ipsi melius scitis, venerabilis princeps noster Karole rex gloriose, obtinere nequivimus, compellentes nos coarctatione dignissima, dantes exemplum ex libro Hieronymi de optimo genere interpretandi, quia non tantum quaerebatis alienae compositionis verba, quam sincerae et episcopalis conscientiae catholica documenta.

231 Post praemissa de quibus rationem reddidimus, subnexuit ex ordine capitulorum compositor: »Porro, inquit, capitula numero decem et novem, syllogismis ineptissime et mendacissime a quodam [Col. 0295C] Scotto conclusa, ubi non argumentum fidei, sed potius commentum perfidiae patet, nulla omnino philosophica arte, ut arroganter a quibusdam jactatur, constructum, sed inani fallacia et deceptione imperitissime confusum, a pio auditu fidelium penitus explodimus. Et ut talia et similia caveantur, per omnia auctoritate Spiritus sancti interdicimus.« De hoc capitulo quaedam dempta invenimus ex eo quod nobis ante triennium, sicut supra memoravimus, in Nielfa villa Rhotomagensis episcopii commisistis. Ibidem enim scriptum habetur: Porro capitula quatuor, quae consilio fratrum nostorum minus prospecte suscepta sunt, propter inutilitatem, vel etiam noxietatem, et errorem contrarium veritati, sed et alia capitula numero decem et novem, [Col. 0295D] syllogismis ineptissime et mendacissime conclusa, et reliqua sicut et hic compositor iste modo disposuit. Unde miramur, si iste in compilandis illis fuit capitulis, hoc quod tunc in eis tam studiose inseruit, quare de isto eradere maluit. Et si in illis capitulis compositor iste non fuit, quomodo tam consonanter, ut in nullo alio, excepto isto loco, et de sequenti capitulo, de quo unum elinxit apostolicum, sicut suo loco monstrabimus, deviaverit vel immutaverit, neque transverso capillo a concordi sententia exorbitaverit. Si enim nos juste et rationabiliter reprehendere se posse et debere confidit, memor quia Paulus Petro in faciem restitit (Gal. II, 11), apportans scriptorum suorum plenitudinem, his quae perpere [Col. 0296A] dixeramus auctoritative resisteret. Si autem et de errore, conscientia se remordente, corrigere voluit, et ideo de medio ista abrasit, et praecedentes suos errores, et subsequentes nostras indebitas reprehensiones, penitus absumere debuit.



CAPUT XXXI. De decem et novem capitulis, quae compilator capitulorum nobis a regia dominatione datorum, in suggillatione nostra commemorat, et de aliis, sive quae nos passim scripta invenimus, sive quae a quibusdam levibus quaerendo adinventa audivimus.

De decem siquidem et novem capitulis, quae commemorat, nunc ad alia occupationibus devocati scribere supersedimus. Et quia audivimus quoniam [Col. 0296B] ipsi qui illa reprehenderant contra ea scribunt, exspectamus donec videamus si aliquis fuerit qui ipsa nitatur defendere, vel quid contra illa scribens nitatur asserere. Alia nihilominus capitula 77 quodam offerente suscepimus, quorum superscriptio talis est: »Recapitulatio totius operis, et capitulum 232 primum habetur hujusmodi: Dicis quadruvio regularum quatuor totius philosophiae omnem quaestionem solvi. Respondemus nec illud quadruvium, nec ullas mundanae sapientiae sententias, ad omnem quaestionem solvendam sufficere absque gratia Dei et fide, quae per dilectionem operatur, ac veraci studio et sanctarum scientia Scripturarum. Novissimum vero. Dicis anathematizare te eos qui geminam praedestinationem dicunt, aut praedestinationes pluraliter [Col. 0296C] efferunt. Respondemus tibi potius convenire, qui veritatem judiciorum Dei tantisper impugnas, fidem dictorum veracium negas, sensa Patrum per omnia reverendorum fidelissima depravas, et ea insuper novus falsitatum inventor enuntias, quae nullus antehac dixisse vel scripsisse ullatenus reperitur.« Quorum auctores, vel potius sibi compugnatores, et in quibusdam veritatis impugnatores, jactitantur a multis Prudentius episcopus, et Joannes Scottigena. Sed nos nec credere nec confirmare volumus, quod documentis certioribus demonstrare non possumus. Interim tamen illorum contentionibus nos immiscere noluimus, usque dum liquidius cognoscamus ad quem finem contentionem suam quicunque sint illi perduxerint, recordantes Sapientis proverbii: [Col. 0296D] Sicut qui apprehendit auribus canem, sic et qui immiscetur rixae alterius (Prov. XXVI, 17). Sunt et alia quae vocum novitatibus delectantes, unde sibi inanes comparent rumusculos, contra fidei catholicae veritatem dicunt. Videlicet quod trina sit Deitas, quod Sacramenta altaris non verum corpus et verus sanguis sit Domini, sed tantum memoria veri corporis et sanguinis ejus, quod angeli natura sint corporales, quod anima hominis non sit in corpore, quod non aliae poenae sint infernales, nisi tormentalis memoria conscientiae peccatorum. Et forte qui non satagunt ut post finitum universale judicium Dominum videant, qualiter videri debeat, mordaci contentione disquirunt. Et plura alia contra [Col. 0297A] quae orthodoxos Ecclesiae catholicae rectores necesse erit solerti studio vigilare.

Sed et in praefata synodo, capitulis quae nobis dedistis, in quaternunculis unius consacerdotis nostri septem subjunctas invenimus, non veritate, sed nomine regulas: quia non fidei, sicut ibidem scriptum reperimus, regulae, sed ad infidelitatem simplicibus protensa sunt retiacula: quae verborum et sensuum consonantia ejusdem auctoris, cujus et capitula nostrae humilitati a vestra data sublimitate, fore creduntur. Quarum initium est: »Primo loco ponendum, et vehementius, prout nunc pusillitatis nostrae memoriae occurrit, credimus commendandum septem quasdam esse regulas fidei, ex divinarum Scripturarum auctoritate venientes, [Col. 0297B] et a sanctis atque orthodoxis Patribus diligentissime commendatas: de praescientia scilicet et praedestinatione divina: quas et catholicus fidelissime tenere debeat, et quicunque his contraria sapit, non catholice sentire comprobetur.« Et sic per septem illas, non veras regulas, sed fictas reculas, sicut solent 233 sortiariae facere, ad ora vasculi mella, et in inferioribus partibus venena supponere, orthodoxorum verba detruncata praeponens, ad hanc summam intellectus sui deducit sententiam, ut sicut electi ad vitam, ita et reprobi a Deo praedestinentur ad mortem: et secundum praescientiam suam Deus damnaverit, quos in iniquitate et impietate perseveraturos praesciverit, eosdemque perituros praedestinaverit. Quae imitari volens Isidorum, de [Col. 0297C] Ticonio et aliis sapientibus septem in sacris Scripturis regulas excerpentem, satis insulse et non verisimile nausiavit, quaerendo quid diceret qui loqui nesciens tacere non potuit. De quibus superfluum duximus scribere, quia primam, et secundam, ac tertiam, sive quartam, aranearum telas, quasi specialius sanctus Augustinus in libro de Correptione et Gratia, et in libro de Bono perseverantiae, et sanctus Prosper contra Januenses, nullius momenti esse demonstrant. Quintam vero naeniarum et septimam regulam beatus Augustinus, contra veteres Praedestinatianos, in libro de Praedestinatione sanctorum, et sanctus Gregorius in libro vigesimo quinto Moralium Job, in totum et per totum annihilant. Sextam, ut dicitur, sicut fumum pultium, [Col. 0297D] beatus Augustinus inter caetera, in libris de Gratia et Libero arbitrio, et de Bono perseverantiae, de Praedestinatione gratiae, et ad Sixtum presbyterum, exsufflat et facit penitus non parere. Et nostra mediocritas in tribus istum praecedentibus libellis, et in isto, commemoratis ex sanctorum Patrum auctoritatibus, haec figmenta falsissima esse monstravit. Et quae vera sunt de praescientia et praedestinatione Dei, et illic et istic ex Patrum catholicorum sensibus sufficienter collegimus: adeo ut qui veritatem desiderat, ei collectio tanta sufficiat: quibus vero non ista congesta sufficiunt, certum est quia nec plura proderunt, et plus falsis quam veris se committere gestiunt.



CAPUT XXXII. De clausula capituli compilatoris, et de tribus quae huic capitulo subnectere procuravimus; quorum unum est quia turbae quae Dominicum adventum praecesserunt, et quae subsequuntur, una eademque fide conclamant Osanna, quoniam per gratiam Dei salvari credimus quemadmodum et illi.
[Col. 0298A]

Tandem in hac clausula adinventor istorum capitulorum praesens conclusit capitulum dicens: »Novarum etiam rerum introductores, ne districtius feriantur, castigandos esse censemus.« Et nos ita etiam concensemus. Veteres Praedestinatianos, novarum scilicet rerum introductores, sanctus Augustinus in libris de Correptione et Gratia, de Praedestinatione sanctorum, ac Bono perseverantiae, 234 Hypomnesticon nihilominus libro, et libro de [Col. 0298B] Praedestinatione gratiae, sufficientissime et fidelissime atque paterne castigare curavit. Deinde sanctus Coelestinus auctoritate apostolica, instantia sancti Prosperi, et sententia synodali, redarguit atque compressit. Et nunc itidem harum novarum vocum reintroductores, eadem auctoritate sanctarum Scripturarum, et catholicorum atque antiquorum Patrum prolatis sententiis, necesse est castigare, redarguere atque comprimere. Unde tria huic capitulo subnectemus. Quorum unum est, quia turbae, quae Dominicum adventum praecesserunt, et quae subsequuntur (hom. 17), una eademque fide conclamant dicentes: Osanna, id est, ut in tractatu Ezechielis sanctus exponit Gregorius: Salva nos in excelsis. Quoniam, ut Petrus dicit, per gratiam Dei salvari credimus, quemadmodum [Col. 0298C] et illi (Act. XV, 11). Deinde qualiter docent sanctarum Scripturarum auctoritate catholici viri, generaliter Christum fuisse passum pro omnibus. Indeque quomodo orthodoxi et antiqui magistri ex Scripturis authenticis demonstrant, discrete nos debere intelligere, quia licet Christus fuerit passus pro omnibus, non tamen omnes ad aeternam salutem mundi pretio, id est passionis ejus mysterio, sint redempti. A quo pretio extranei sunt, qui aut delectati captivitate redimi noluerunt, aut post redemptionem ad eamdem sunt servitutem reversi. Sicut et hic reprehensor noster, non integro intellectu, de his qui redimi noluerant in Capitulo isto posuit: Sic enim dilexit Deus mundum, ut Filium suum unigenitum daret, ut omnis qui credit in eum non [Col. 0298D] pereat, sed habeat vitam aeternam (Joan. III, 16). Quia profecto, ut venerabilis presbyter Beda exponit: »Idem Dominus et redemptor noster, Filius Dei ante saecula existens, filius hominis factus est in fine saeculorum: ut qui per divinitatis suae potentiam nos creaverat ad perfruendam vitae beatitudinem, perennis ipse per fragilitatem humanitatis nostrae nos restauret ad recipiendam quam perdidimus vitam.«

Beatus quoque Augustinus in psalmo tricesimo sexto (concione 3) dicit: »Dominus enim ipse in corpore suo, quod est Ecclesia, junior fuit primis temporibus, et ecce jam senuit. Nostis, et agnoscitis, et intelligitis, quia in hoc positi estis, et ita credidistis [Col. 0299A] distis, quia caput nostrum Christus est, corpus capitis illius nos sumus. Nunquid soli nos, et non etiam illi qui fuerunt ante nos, omnes qui ab initio saeculi fuerunt justi, caput Christum habent? Illum enim venturum esse crediderunt, quem venisse jam credimus, et in ejus fide et ipsi sanati sunt, in cujus et nos. Ut esset ipse totius caput civitatis Jerusalem, omnibus connumeratis fidelibus ab initio usque ad finem, adjunctis etiam legionibus et exercitibus angelorum, ut fiat illa una civitas sub uno rege, et una quaedam provincia sub uno imperatore. felix et in perpetua pace ac salute, laudans Deum sine fine, beata sine fine.« Et venerabilis presbyter Beda in Exposito Evangelii secundum Lucam (cap. 2): »Vides non solum Novi, sed et Veteris Testamenti justos, [Col. 0299B] 235 spe futurae vitae desiderium habuisse absolvi a corpore.« Et paulo post: »Quibus absque dubio verbis aperit, quam maximum se praesentium calamitatum acturum speret in fine solatium. Quem tantisper advenire desiderat: Quia viderunt oculi mei salutare tuum, quod parasti ante faciem omnium populorum (Luc. II, 31). Illum ipsum, inquit, quod omnibus postmodum gentibus, populis et linguis, mente ac fide conspiciendum parare, spe ac dilectione quaerendum praevidisti, ipse diu desideratum nunc et carnis et cordis oculis tuum salutare contemplor. Lumen quidem utrique populo salutare Dei, id est Christus, a Deo Patre paratur: qui tamen gloria magis Israel, cui diu speratus et ex quo pronuntiatus advenit. Gentium vero dicitur esse revelatio, [Col. 0299C] quarum mentis oculos, profunda jam caecitate demersos, neque ulla spe adventu Dominico erectos, ipse visitare, pariter revelare atque illustrare dignatus est.« Et item: »Dico vobis, quod multi prophetae et reges voluerunt videre quae vos videtis, et non viderunt: et audire quae auditis, et non audierunt (Luc. X, 24). Abraham exsultavit ut videret diem Christi, et vidit et gavisus est. Isaias quoque et Micha, et multi alii prophetae viderunt gloriam Domini, quapropter Videntes sunt appellati.« Et in homilia ejusdem Evangelistae: »Cunctis, inquit, credentibus, sive illis qui incarnationis ejus tempora nascendo praecesserunt, sive his qui eum in carne viderunt, sive nobis qui post ejus ascensionem credimus, communis est hilarissima ejus promissio, qua dicit: Beati mundo corde, [Col. 0299D] quoniam ipsi Deum videbunt (Matth. I, 8).«

Et sanctus Gregorius in homilia 18: »Ad erudiendam ergo Dominus plebem suam, quasi ad excolendam vineam suam, nullo tempore destitit operarios mittere: quia et prius per Patres, et postmodum per legis doctores et prophetas, ad extremum vero per apostolos, dum plebis suae mores excoluit, quasi per operarios in vineae cultura laboravit. Operator ergo mane hora tertia, sexta, et nona, antiquus ille et Hebraicus populus designatur, qui in electis suis ab ipso mundi exordio, dum recta fide Deum studuit colere, quasi non destitit in vineae cultura laborare: quamvis in quolibet modulo vel mensura, quisquis cum fide recta bonae actionis exstitit, hujus vineae [Col. 0300A] operarius fuit.« Et item: »Quanti Patres ante legem, quanti sub lege fuerunt? et tamen hi qui in Domini adventu vocati sunt, ad coelorum regnum sine aliqua tarditate pervenerunt. Eumdem ergo denarium acceperunt qui laboraverunt ad undecimam, quem exspectaverunt toto desiderio et qui laboraverunt ad primam: quia aequalem vitae aeternae retributionem sortiti sunt, cum his qui a mundi initio vocati fuerant, hi qui in mundi fine ad Dominum venerunt.« Et item: »Sed quia antiqui Patres usque ad adventum Domini, quamlibet juste vixerint, ducti ad regnum non sunt, nisi ille descenderet, qui paradisi claustra hominibus interpositione suae mortis aperiret, eorum hoc ipsum murmurasse est, quod et recte pro percipiendo regno 236 vixerunt, et tamen [Col. 0300B] diu a percipiendo regno dilati sunt. Quos enim post peractam justitiam inferni loca quamvis tranquilla susceperunt, eis profecto, et laborasse fuit in vinea, et murmurasse. Quasi ergo post murmurationem denarium accipiunt, qui post longa inferni tempora ad gaudia regni pervenerunt. Nos autem qui ad undecimam venimus, post laborem non murmuramus, et denarium accipimus: quia post mediatoris adventum in hoc mundo venientes, ad regnum ducimur mox cum de corpore eximus, et illud sine mora percipimus, quod antiqui Patres cum magna percipere dilatione meruerunt.«

Et sanctus Petrus in Actis Apostolorum: Sed per gratiam Domini Jesu credimus salvari, quemadmodum et illi (Act. XV, 11). Hinc Beda: »Si ergo et [Col. 0300C] illi, id est Patres, portare jugum legis veteris non valentes, per gratiam Domini salvos se fieri crediderunt, manifestum est quod haec gratia est, quae antiquos justos vivere fecit, quia justus ex fide vivit, et ideo sacramenta esse potuerunt pro temporum diversitate diversa, ad unitatem tamen ejusdem fidei concordissime recurrentia.« Et in epistola Petri prima (cap. 1): Per eos qui evangelizaverunt in vos Spiritu sancto misso de coelo (I Petr. I, 12). »Supra dixerat prophetas spiritu Christi praenuntiasse passiones ejus, et posteriores glorias, et nunc dicit eadem apostolos eis nuntiare Spiritu sancto misso de coelo. Unde patet quia isdem Spiritus Christi erat in prophetis prius, qui postmodum in apostolis. Ideoque eamdem fidem passionis Christi [Col. 0300D] et posterioris gloriae utrique populis praedicabant, illi adhuc venturam, isti jam venisse. Ac per hoc unam esse Ecclesiam, cujus pars carnalem Domini adventum praecesserit, pars sit altera secuta.« Et item (cap. 2): »Vobis honor credentibus, non credentibus autem, lapis quem reprobaverunt aedificantes (I Petr. II, 7). Ut sicut reprobaverunt cum aedificarent actus suos, nolentes eum in fundamento cordis sui ponere, ita et isti reprobentur ab eo in adventu ejus, nolente illo tunc eos, qui se reprobaverunt in aedificationem accipere domus suae, quae est in coelis. Et haec distinctio honoris credentium, non credentium autem reprobatio, huc usque pertingit.« Et item (cap. 5): »In quo eis qui in carne conclusi erant [Col. 0301A] spiritu veniens praedicavit, qui increduli fuerant aliquando (I Petr. III, 19). Qui nostris temporibus in carne veniens iter vitae mundo praedicavit, ipse etiam ante diluvium eis qui tunc increduli erant, et carnaliter vixerant, spiritu veniens praedicavit. Ipse enim per Spiritum sanctum erat in Noe, caeterisque qui tunc fuere sanctis, et per eorum bonam conversationem pravis illius aevi hominibus, ut ad meliora converterent, praedicavit. Conclusos namque in carcere dicit carnalibus desideriis vehementer aggravatos. Unde de illis Scriptura ait: Quia omnis caro corruperat viam suam. Quod autem dicit, In quo, significat in eo quod praemiserat, ut nos offerret Deo, quia et tunc, si qui ad praedicationem Domini, quam per vitam fidelium praetendebat, credere voluissent, et ipsos [Col. 0301B] 237 offerre Deo Patri gaudebat. Ecce de populis qui incarnationem Domini praecesserunt, inexcusabiles sunt qui non crediderunt, quia sine praedicatione salutis non fuerunt, sine sacramentis salutis quibus salvarentur non exstiterunt, quibus salvati sunt Abel Christum in agno offerens, Enoch sola fidei invocatione credens. Noe et in fabricatione arcae praedicavit, et hostias obtulit. Arca Ecclesiae typum gessit, aqua diluvii figura baptismatis fuit. Unde et in eadem epistola scriptum est: Qui increduli fuerunt aliquando, quando exspectabat Dei patientia in diebus Noe, cum fabricaretur arca (I Petr. III, 20). Nam et ipsa Dei patientia praedicatio ejus erat, cum Noe centum annos arcae operibus insistens, quid mundo futurum esset quotidiana operis [Col. 0301C] exsecutione monstrabat. Unde Paulus ait: An ignoras quoniam patientia Dei ad poenitentiam te adducit? In qua pauci, id est, octo animae salvae factae per aquam. Quod et vos nunc similis formae salvos facit baptisma (Rom. II, 4). Formam baptismi assimilatam dicit arcae et aquis diluvii, quod, pereunte orbe toto, pauci, id est, octo animae salvae factae sunt per aquam: quia ad comparationem pereuntium multo brevior est numerus electorum.« Quod ergo aqua diluvii non salvavit extra arcam positos, sed occidit, sine dubio praefigurabat omnem haereticum, licet habentem baptismatis sacramentum, non aliis, sed ipsis aquis ad inferna mergendum, quibus arca sublevatur ad coelum. Abraham in filio Christum immolavit. Melchisedech in figura panis vitae aeternae [Col. 0301D] et calicis salutis perpetuae, panem et vinum obtulit. Moyses agnum paschalem sacrificavit: etenim pascha nostrum immolatus est Christus. Aaron cum vituli sanguine semel in Sancta in anno intravit. Unde Paulus: Christus, inquit, assistens Pontifex futurorum bonorum, per amplius et perfectius tabernaculum non manu factum, per proprium sanguinem intravit semel in Sancta, aeterna redemptione inventa (Hebr. IX, 11).

Unde et Ambrosius in libro de Spiritu sancto (libro I in prooemio), exponens sententiam libri Judicum de Gedeon, quia Christus vitulo sit praesignatus dicit: »Et ipse septennem alium vitulum immolavit Deo. Quo facto manifestissime revelavit, post adventum [Col. 0302A] Domini omnia gentilitatis abolenda esse sacrificia, solumque sacrificium Deo Dominicae passionis pro religione populi deferendum. Etenim vitulus ille erat in typo Christi, in quo septem spiritalium plenitudo virtutum, sicut Isaias dicit, habitabat. Hunc vitulum et Abraham obtulit, quando diem Domini vidit, et gavisus est. Hic est qui nunc in haedi typo, nunc in ovis, nunc in vituli offerebatur. Haedi, quod sacrificium pro delictis sit: ovis, quod voluntaria hostia: vituli, quod immaculata sit victima.« Et patres nostri omnes baptizati sunt in nube, et in mari, et omnes eamdem spiritalem escam manducaverunt, et omnes eumdem potum spiritalem biberunt. Unde Augustinus in expositione Evangelii secundum Joannem (tractatu 26): »Patres, inquit, [Col. 0302B] vestri manducaverunt manna et mortui sunt (Joan. VI, 49). Manducaverunt Moyses et Aaron, et caeteri sancti 238 qui fuerunt in populo manna, et non sunt mortui, quia spiritaliter visibilem cibum intellexerunt, spiritaliter esurierunt. Alii vero manducaverunt et permanserunt in infidelitate. Sicut Judaei audierunt loquentem Christum, sed non spiritaliter verba ejus intellexerunt. Ideo dixit eis: Patres vestri manducaverunt manna in deserto et mortui sunt. Qua morte, nisi infidelitatis? Nam communi morte mortui sunt et sancti qui fuerunt inter eos. Ideo signavit Dominus in his verbis mortem spiritalem, non carnalem: Patres vestri manducaverunt manna et mortui sunt: non quia malum erat manna, sed quia male manducaverunt. Hic est panis qui de coelo [Col. 0302C] descendit (Joan. VI, 50). Hunc panem significavit manna, hunc panem signant altaris Dei sacramenta.« Et ecce de populo, qui Domini praecessit adventum. Dicamus de illo qui sequitur illius adventum. Item in Epistola Petri prima: Scientes quod non corruptibilibus auro vel argento redempti estis de vana vestra conversatione paternae traditionis, sed pretioso sanguine quasi agni incontaminati et immaculati Jesu Christi (I Petr. I, 18). Unde Beda (cap. 2 in Petr. Ep. I): »Quanto majus est pretium quo redempti estis a corruptione vitae carnalis, tanto amplius timere debetis, ne forte ad corruptelam vitiorum revertendo, animos vestri redemptoris offendatis, renati non ex semine corruptibili, sed incorruptibili, per verbum Dei vivi et permanentis in aeternum. Tale est in [Col. 0302D] Evangelio Joannis, his qui credunt in nomine ejus, qui non ex sanguinibus, neque ex voluntate carnis, neque ex voluntate viri, sed ex Deo nati sunt (Joan. I, 13). Sicut ergo incorruptibile est pretium Dominicae passionis, quo redempti sumus, ita etiam incorruptibile est sacramentum fontis sacri, quo renascimur. Quae ita sibi invicem connectuntur, ut unum nobis sine altero salutem conferre nequeat: quia nimirum Dominus ita nos tempore incarnationis suae sacro sanguine simul omnes redemit, ut nos quoque nostro tempore viritim per regenerationem baptismi ad consortium ejusdem regenerationis pervenire debeamus. Ut hinc colligatur, quia sicut ex semine corruptibili caro quae corrumpatur [Col. 0303A] nascitur, sic per aquam verbo Dei consecratam vita nobis quae finem nesciat tribuitur.« Et item (cap. 2): »Ut bene discendo perveniatis ad refectionem panis vivi qui de coelo descendit: hoc est per sacramenta Dominicae incarnationis, quibus renati estis et quibus nutriti, perveniatis ad contemplationem divinae majestatis.« Sed quoniam quidam sunt, et post adventum Domini ante nos fuerunt, atque futuri sunt, qui quod audiunt non recipiunt, item ibi scriptum est: His qui offendunt verbo, nec credunt in quod et positi sunt. »Offendunt verbo, qui eo ipso quod verbum Dei audire eos contigit, offendunt animo, dum nolunt credere quod audiunt. Quorum stultitiam exaggerando subjecit, nec credunt in quod et positi sunt: quia in hoc positi, id [Col. 0303B] est, in hoc per naturam facti sunt homines, ut credant Deo, et ejus voluntati obtemperent, Salomone attestante, cum ait: Deum time, et mandata ejus observa, hoc est enim omnis homo (Eccle. XII, 13): id est, in hoc naturaliter factus est omnis homo, 239 ut Deum timens ejus mandatis obsecundet.« Quidam autem donum quod accipiunt non conservant. Unde in eadem Epistola admonet eos Apostolus dicens: Charissimi, obsecro tanquam advenas et peregrinos, abstinere vos a carnalibus desideriis, quae militant adversus animam (I Petr. II, 11). (Beda ibid.) »Hucusque beatus Petrus generaliter Ecclesiam instituit, explicans vel beneficia quibus nos divina pietas ad salutem vocare, vel dona quibus aliquando Judaeos, nunc autem nos honorare dignata [Col. 0303C] est. Hinc diversas fidelium personas solerter hortatur, ne se tanta spiritus gratia carnaliter vivendo reddant indignos: ne qui regali ac sacerdotali vocabulo sunt insigniti, vitiorum malis subacti, a condonatae vel promissae sibi nobilitatis gloria degenerent.« Et item: »Vos in libertatem vocati estis, fratres: tantum ne libertatem in occasionem carnis detis (Gal. V, 13). Liberi enim recte vocamur, qui per baptisma a peccatorum sumus nexibus absoluti, qui a daemonica servitute redempti, qui filii Dei effecti: non tamen dono libertatis potiorem peccandi facultatem, vel licentiam accepimus: quin imo si peccaverimus, mox libertate perdita, servi efficimur peccati. Et quisque se ad hoc libertatem accepisse a Domino putat, ut licentius [Col. 0303D] peccet, talis suam libertatem in velamen malitiae mutat.«

Et item in eadem Epistola scriptum est: Quia in hoc vocati estis, ut benedictionem haereditate possideatis (I Petr. III, 9). Et tamen de ad benedictionem vocatis, de redemptis, de justificatis quotidie pereunt. Unde et Paulus ad Corinthios dicit: Et peribit qui infirmus est in tua conscientia frater, pro quo Christus mortuus est (I Cor. VIII, 11). Hinc sanctus Ambrosius: »Peribit infirmus, si edat contra unius Dei fidem de sacrificatis, in tua conscientia. Id est, tua peritia illum occidis, quando a te fieri videt quod ille aliter intelligit: et tu eris occasio mortis fratris, quem Christus ut redimeret crucifigi [Col. 0304A] se permisit.« Sed et sicut Patres quidam manducaverunt manna, et a spiritali morte salvi facti sunt, quidam autem manducaverunt et mortui sunt: ita et sicut Paulus dicit ad Corinthios, post passionem Domini factum est, et fit quotidie, futurumque est, quoniam quidam accedunt ad mensam Domini indigne, quidam autem devote: et quidam sibi judicium manducant et bibunt, quidam autem suam in salutem percipiunt. Et de priore populo venerabilis presbyter Beda in homilia octava dicit: »Quia idem salutiferae curationis auxilium circumcisio in lege contra originalis peccati vulnus agebat, quod nunc baptismus agere revelatae gratiae tempore consuevit, excepto quod regni coelestis januam necdum intrare poterant, donec adveniens benedictionem daret qui [Col. 0304B] legem dedit, ut videri posset Deus deorum in Sion. Tantum in sinu Abrahae post mortem beata requie consolati supernae pacis ingressum spe felices exspectabant.« Utraque ergo purificatio, et circumcisionis videlicet in lege, et in Evangelio baptismatis, tollendae praevaricationis primae gratia posita est, et ne cui saeculi labentis aetati superni 240 respectus munera deessent, illi quoque qui a mundi exordio usque ad tempora datae circumcisionis, vel post datam circumcisionem, de aliis nationibus Deo placuerunt, vel hostiarum oblationibus, vel certe sola fidei virtute, suos suorumque animos Creatori commendantes, a primi reatus vinculis absolvere curabant. Sine fide enim impossibile est placere Deo (Hebr. XI, 6); et sicut alias scriptum est: Justus [Col. 0304C] autem ex fide vivit (Rom. I, 17). Et item in Homilia decima tertia de sequenti populo post passionem Domini usque ad finem saeculi: »Qui dilexit nos, inquit, et lavit nos a peccatis nostris in sanguine suo. Non solum autem lavit nos a peccatis nostris in sanguine suo, quando sanguinem suum dedit in cruce pro nobis, vel quando quisquam nostrum in mysterium sacrosanctae passionis illius baptismi aquis ablutus est: verum etiam quotidie tollit peccata mundi, lavatque nos a peccatis nostris quotidianis in sanguine suo, cum ejusdem beatae passionis ad altare memoria replicatur, cum panis et vini creatura in sacramentum carnis et sanguinis ejus ineffabili Spiritus sanctificatione transfertur: sicque corpus et sanguis illius, non infidelium manibus [Col. 0304D] ad perniciem suam funditur et occiditur, sed fidelium ore suam sumitur in salutem. Cujus recte figuram agnus in lege paschalis ostendit. Qui semel populum de Aegyptia servitute liberans, in memoria ejusdem liberationis, per omnes annos immolatione sua populum eumdem sanctificare solebat, donec veniret ipse cui talis hostia testimonium dabat, oblatusque Patri pro nobis in hostiam odoremque suavitatis, mysterium suae passionis, ablato agno, in creaturam panis vinique transferret, sacerdos factus in aeternum secundum ordinem Melchisedech, cujus sanguis veteribus electis regni januas patefecit.«

Et Leo in homilia tertia de Natale Domini: »Adjicienda [Col. 0305A] jicienda erat veritas redemptionis mortalibus institutis, et corruptam ab initio originem novis renasci oportebat exordiis. Offerenda erat pro reconciliandis hostia, quae et nostri generis socia, et nostrae contaminationis esset aliena: ut hoc propositum Dei, quo peccatum mundi Jesu Christi placuit nativitate et passione delere, ad omnium generationum saecula pertineret: nec turbarent nos, sed potius confirmarent mysteria, quae temporum ratione variata, cum fides qua vivimus nulla fuerit aetate diversa. Cessent igitur illorum querelae, qui impio murmure divinis dispensationibus obloquentes, de Dominicae nativitatis tarditate causantur, tanquam praeteritis temporibus non sit impensum quod in ultima mundi aetate est gestum. Verbi enim incarnatio [Col. 0305B] hoc contulit facienda quod facta, et sacramentum salutis humanae in nulla unquam antiquitate cessavit. Quod praedicaverunt apostoli, hoc annuntiaverant et prophetae: nec sero est impletum, quod semper est creditum. Sapientia vero et benignitas Dei, ac salutiferi operis mora, capaciores nos suae vocationis effecit, ut quod multis signis, multis vocibus, multisque mysteriis per tot 241 fuerat saecula nuntiatum, in diebus Evangelii non esset ambiguum. Et nativitas Salvatoris, quae omnia miracula omnemque humanae intelligentiae erat excessura mensuram, tanto constantiorem in nobis gigneret fidem, quanto praedicatio ejus et antiquior praecessisset et crebrior. Non itaque novo consilio Deus rebus humanis, nec sera miseratione consuluit, [Col. 0305C] sed a constitutione mundi unam eamdemque omnibus causam salutis instituit. Gratia enim, qua semper universitas justificata sanctorum, aucta est Christo nascente, non coepta. Et hoc magnae pietatis sacramentum, quo totus jam mundus impletus est, tam potens etiam in suis significationibus fuit, ut non minus eo adepti sint qui illud credidere promissum, quam hi qui suscepere donatum.« Et sanctus Augustinus in libro de Natura et Gratia (cap. 43): »Ea quippe fides justos sanavit antiquos, quae sanat et nos, id est mediatoris Dei et hominum hominis Christi Jesu, fides sanguinis ejus, fides crucis ejus, fides mortis et resurrectionis ejus. Habentes ergo eumdem spiritum fidei, et nos credimus propter quod et loquimur.« Et venerabilis presbyter Beda in expositione [Col. 0305D] Evangelii Lucae (cap. 1): »Ut convertat corda patrum in filios, et incredibiles ad prudentiam justorum, parare Domino plebem perfectam. Corda patrum in filios convertere, est spiritalem sanctorum antiquorum scientiam populis praedicando infundere. Prudentia vero justorum est, non de legis operibus justitiam praesumere, sed ex fide salutem quaerere: ut quamvis in lege positi legis jussa perficiant, gratia se tamen Dei per Christum salvandos intelligant. Justus enim ex fide vivit.« Et Petrus de jugo legis ait: Quod neque patres nostri neque nos portare potuimus, sed per gratiam Domini Jesu credimus salvari, quemadmodum et illi (Act. XV, 10). Et in Tractatu Actuum apostolorum, ex verbis sancti Leonis [Col. 0306A] papae (cap. 4 in Acta): »Et non est in alio aliquo salus. Si in nullo alio, sed in Christo tantum mundi salus est, ergo et Patres Testamenti veteris ejusdem Redemptoris incarnatione et passione salvati sunt, qua nos salvari credimus et speramus. Etsi enim sacramenta pro temporum ratione discrepent, fides tamen una eademque concordat: quia quam nos per apostolos factam, eamdem illi dispensationem Christi per prophetas didicerant esse venturam. Neque enim est redemptio captivitatis humanae, nisi in sanguine ejus, qui dedit semetipsum redemptionem pro omnibus.« Et item venerabilis presbyter Beda in Epistola prima Petri (In cap. 1): »Supra dixerat prophetas spiritu Christi praenuntiasse passiones ejus et posteriores glorias: et nunc dicit eadem apostolos [Col. 0306B] eis nuntiare Spiritu sancto misso de coelo. Unde patet quia idem spiritus Christi erat in prophetis prius, qui postmodum in apostolis. Ideoque eamdem fidem passionis Christi et posterioris gloriae utrique populis praedicabant: illi adhuc venturam, isti jam venisse: ac per hoc unam esse Ecclesiam, cujus pars carnalem Domini adventum praecesserit, pars sit altera secuta.« Sicut et S. Gregorius in homilia Ezechielis decima quinta 242 dicit: »Et quidem ab Abel sanguine passio jam coepit Ecclesiae, et una est Ecclesia electorum praecedentium atque sequentium.« Et in homilia decima septima: »Et qui praeibant, et qui sequebantur, clamabant Osanna. Praecessit quippe Judaicus populus, secutus est gentilis. Et quia omnes electi, sive qui in Judaea [Col. 0306C] esse potuerunt, sive qui nunc in Ecclesia existunt, in mediatorem Dei et hominum crediderunt et credunt, qui praeeunt et qui sequuntur Osanna clamant. Osanna autem Latina lingua salva nos dicitur. Ab ipso enim salutem et priores quaesierunt, et praesentes quaerunt, et benedictum qui venit in nomine Domini confitentur: quoniam una spes, una fides est praecedentium atque sequentium populorum. Nam sicut illi exspectata passione ac resurrectione sanati sunt, ita non praeterita passione illius ac permanenti in saecula resurrectione salvamur.«

De his autem qui non salvantur, idem auctor dicit in homilia nona: »Notandum vero quod postquam mala parentum defunctorum dixerat, mittens Prophetam ad filios dicit: Si forte vel ipsi audiant, [Col. 0306D] et si forte quiescant. Quid est dicere vel ipsi, nisi quia eorum patres, qui in culpa defuncti sunt, audire noluerunt?« Et paulo post: »Et nos adhuc parentes nostros ad iniquitatem sequimur, ab eorum elatione quam vidimus non mutamur; et illi quidem inter gaudia, nos vero, quod est gravius, inter flagella peccamus. Sed ecce omnipotens Deus iniquitates judicans jam priores nostros abstulit, jam ad judicium vocavit: nos adhuc ad poenitentiam exspectat, nos ad revertendum sustinet; et qui in illis jam judicium exercuit, nobis suae patientiae longanimitatem praerogat, ne cum nostris nos prioribus perdat, dicens: Si forte vel ipsi audiant, et si forte quiescant, quia domus exasperans [Col. 0307A] est (Ezech. II, 5).« Ergo et praecedentes et subsequentes quotquot salvantur, per redemptionem illius salvantur, et qui non credentes ut redimantur de subsequenti populo infidelitate pereunt, vel qui pravis moribus et iniquis operibus post redemptionem pereunt, sua infidelitate et iniquitate pereunt. Sic et de populo veteri infidelitate et iniquitate quicunque sunt perditi perierunt, sicut sacrae Testamenti Veteris paginae, a Cain reprobo usque ad Annam et Caipham, evidenter demonstrant: et quicunque salvati sunt credentes in venturum, sicut et nos in eum qui jam venit credimus, per redemptionem quae est in sanguine ipsius salvati sunt, sicut et nos eadem redemptione salvamur, et omnes salvandi sine dubio salvabuntur. Unde et venerabilis presbyter [Col. 0307B] Beda in homilia vigesima quarta Evangelii dicit: »Turbae autem quae praecedebant, et quae sequebantur, clamabant dicentes: Osanna filio David (Matth. XXI, 9). Una eademque confessionis et laudationis voce Dominum qui praecedunt et qui sequuntur exaltant: quia una nimirum fides est eorum, qui ante incarnationem Dominicam et qui postea fuere probati, quamvis sacramenta habuerint pro temporum ratione disparia, Petro attestante, qui ait: Sed per gratiam Domini 243 Jesu credimus salvari quemadmodum et illi (Act. XV, 11).« Et sanctus Hieronymus in Commento Epistolae Pauli ad Galatas: »Haeres iste parvulus, qui nihil differt a servo cum sit Dominus omnium, sed sub tutoribus et actoribus est usque ad praefinitum tempus a patre, totum humanum [Col. 0307C] genus usque ad adventum Christi, et, ut amplius dicam, usque ad mundi consummationem significat. Quomodo enim omnes in protoplasto Adam necdum nati moriuntur, ita omnes etiam qui ante adventum Christi nati sunt, in secundo Adam vivificantur. Atque ita fit, ut nos legi servierimus in patribus, et illi gratia salventur in filiis. Iste intellectus Ecclesiae catholicae convenit, quae et Veteris et Novi Testamenti unam asserit providentiam, nec distinguit in tempore quos conditio sociavit.«

Sic et sanctus Augustinus ad Marcellinum in libro secundo de Baptismo (cap. 34), de redemptione primorum hominum, quae est in sanguine Christi, ita dicit: »Mirandum non est, et mortem corporis non fuisse venturam homini, nisi praecessisset peccatum, [Col. 0307D] cujus etiam talis poena consequeretur, et post remissionem peccatorum, eam fidelibus evenire, ut in ejus timore vincendo exerceatur fortitudo justitiae. Caro enim quae primo facta est, non erat caro peccati, in qua noluit homo inter delicias paradisi servare justitiam. Unde statuit Deus, ut post ejus peccatum propagata caro peccati, ad recipiendam justitiam laboribus et molestiis niteretur. Propter hoc etiam de paradiso dimissus Adam, contra Eden habitavit, id est contra sedem deliciarum: ut significaret quod in laboribus, qui sunt deliciis contrarii, erudienda esset caro peccati, quae in deliciis obedientiam non servavit antequam esset caro peccati. Sicut ergo illi primi homines postea [Col. 0308A] juste vivendo, unde merito creduntur per Domini sanguinem ab extremo supplicio liberati, non tamen in illa vita meruerunt ad paradisum revocari: sic et caro peccati, etiamsi remissis peccatis homo in ea juste vixerit, non continuo meretur eam mortem non perpeti, quam traxit de propagine peccati. Tale aliquid nobis insinuatum est de patriarcha David in libro Regnorum. Ad quem propheta cum missus esset, eique propter peccatum quod admiserat, eventura mala ex iracundia Dei comminaretur, confessione peccati veniam meruit, respondente propheta quod ei flagitium facinusque remissum sit, et tamen consecuta sunt quae Deus fuerat comminatus, ut sic humiliaretur a filio. Quare et hic non dicitur, si Deus propter peccatum illud fuerat comminatus, [Col. 0308B] cur dimisso peccato quod erat comminatus implevit, nisi quia rectissime sic dictum fuerit? Respondebitur remissionem illam peccati factam, ne homo a percipienda vita impediretur aeterna. Subsecutum vero illius comminationis effectum, ut pietas hominis in illa humilitate exerceretur atque probaretur. Sic et mortem corporis, et propter peccatum Deus homini inflixit, et post peccatorum remissionem propter exercendam justitiam non ademit.«

244 Et hinc sanctus Gregorius in epistola ad Eulogium Alexandrinum, et ad Anastasium Antiochenum episcopos (lib. VI, epist. 31): »Adae, inquit, animam mortuam in peccato dicimus, non a substantia vivendi, sed a qualitate vivendi. Quia enim aliud est substantia atque aliud qualitas, non est [Col. 0308C] anima ita mortua ut non esset, sed ita mortua ut beata non esset: qui tamen Adam postmodum per poenitentiam ad vitam rediit.« Et sanctus Ambrosius in libro de Paradiso (cap. 10): »Verum si consideres, quia Deo universitatis est cura, invenies plus placere Domino debuisse id in quo esset causa universitatis, quam condemnandum fuisse illud, in quo esset causa peccati. Et ideo quia ex viro solo non poterat humani esse generis propagatio, pronuntiavit Dominus non esse bonum solum hominem. Maluit enim Deus plures esse, quos salvos facere posset, et quibus donaret peccatum, quam unum solum Adam qui liber esset culpa. Denique quia idem utriusque auctor est operis, venit in hunc mundum ut salvos faceret peccatores. Postremo nec [Col. 0308D] Cain parricidii reum, priusquam generaret filios, passus est interire. Ergo propter generationem successionis humanae debuit mulier adjici viro. Denique hoc ipsa verba declarant dicentis Dei, non bonum solum hominem esse. Nam et si mulier prior peccator erat, tamen redemptionem sibi paritura non debuit ab usu divinae operationis excludi. Quamvis enim Adam non est seductus, mulier autem seducta et in praevaricatione fuerit, salva tamen, inquit, erit per filiorum generationem, inter quos generavit et Christum.« Et sanctus Augustinus in praefato libro ad Marcellinum (libro II, cap. 25): »Talis populus, ut praedixi, eruditus in regno coelorum per duo Testamenta, Vetus et Novum, non [Col. 0309A] declinans in dexteram superba praesumptione justitiae, neque in sinistram secura dilectione peccati, in terram repromissionis intrat: ubi jam peccata ulterius nec nobis donanda optemus, nec in nobis punienda timeamus, ab illo Redemptore liberati, qui non venundatus sub peccato redemit Israel ab omnibus iniquitatibus ejus, sive propria cujusquam vita commissis, sive originaliter tractis.« Unde constat, sicut sanctus Ambrosius tractans sententiam Apostoli: Et peribit qui infirmus est in tua scientia frater, pro quo Christus mortuus est (I Cor. VIII, 11) exponit, id est, »tua peritia illum occidit, et tu eris occasio mortis fratris, quem Christus ut redimeret crucifigi se permisit.« Potest perire qui jam donum redemptionis suscepit, videlicet quia dono [Col. 0309B] abusus periit: cur non dicatur etiam Christus pro eis passus qui redimi noluerunt, qui si credidissent, utique redimerentur, sicut et illi redempti sunt qui crediderunt? Quod et Prosper contra Vincentianos objectione prima demonstrat dicens: Contra vulnus originalis peccati, quo in Adam omnium hominum corrupta et mortificata natura est, et unde concupiscentiarum morbus inolevit, verum et potens ac singulare remedium est mors Filii Dei Domini Jesu Christi, qui liber a mortis 245 debito, et solus absque peccato, pro peccatoribus et debitoribus mortis est mortuus. Quod ergo ad magnitudinem et potentiam pretii, et quod ad unam pertinet causam generis humani, sanguis Christi redemptio est totius mundi. Sed qui hoc saeculum sine fide Christi, [Col. 0309C] et sine regenerationis sacramento pertranseunt, a redemptione alieni sunt.

Et quia una eademque fide salvatae sunt turbae quae praecesserunt et quae subsequuntur, constat licet sint sacramenta disparia, quia simili infidelitate et iniquitate pereuntium turbae quae praecesserunt et quae subsequuntur intereunt. Sed et Apostolus demonstrat quia uno eodemque bono odore alii salvantur, alii pereunt, dicens: Christi bonus odor sumus Deo; in his qui salvantur, et in his qui pereunt. Et Ambrosius, exponens sermonem Apostoli de coena Dominica, in Epist. ad Corinthios prima, ita dicit de his qui ex ea salutem accipiunt. »Medicina enim spiritalis est, quae cum reverentia degustata purificat sibi devotum. Memoria enim redemptionis nostrae est, [Col. 0309D] ut Redemptoris memores majora ab eo consequi mereamur.« Item de his qui ex ea vitio suo judicium sibi accipiunt: »Futurum est, inquit, ut quemadmodum accedit unusquisque reddat causas in die Domini Jesu Christi - quia sine disciplina traditionis et conversationis qui accedunt, rei sunt corporis et sanguinis Domini. Quid est autem reos esse, nisi poenas dare mortis Domini? Occisus est enim etiam pro his qui beneficium ejus in irritum ducunt.« Ecce pro his passus dicitur, qui non ejus passione salvantur. Quod in Evangelio secundum Lucam apertissime demonstratur, cum dicitur: Et accepto pane, gratias egit et fregit, et dedit eis dicens: Hoc est corpus meum, quod pro vobis datur, hoc facite in meam commemorationem. [Col. 0310A] Similiter calicem postquam coenavit dicens. Hic est calix novum testamentum in sanguine meo, qui pro vobis fundetur (Luc. XXII, 19). Et ibi erat Judas inter apostolos, licet quidam de praecipuis doctoribus catholicis aliter dicat. Sed Joannes Chrysostomus in homilia de proditione Judae, et sanctus Augustinus in expositione psalmi decimi, et Leo in homilia tertia de Passione Domini, eumdem proditorem ibi fuisse demonstrant. Et post praemissa Evangelii verba mox ibidem subsequitur: Verumtamen ecce manus tradentis me mecum est in mensa (Joan. XIII, 11). De quo scriptum est: Et nemo periit, nisi filius perditionis: quem et praesciebat se traditurum, sicut scriptum est: Ipse enim sciebat quis esset eum traditurus: propterea dixit: Non estis mundi omnes. Et hic veraciter [Col. 0310B] scriptum est: Hoc est corpus meum, quod pro vobis datur. Et: Hic est calix novum testamentum in sanguine meo, qui pro vobis fundetur. Hinc quisque contradictor respondeat, utrum pro illis solis, qui de manu illius illa sacra acceperant, vel qui ibi aderant, an et pro aliis, nobis scilicet, qui in eum credituri eramus. Scimus quia facile respondebit, et pro omnibus in eum credentibus, quia ibi scriptum est: Hoc facite in meam commemorationem (Luc. XXII, 19). Ergo quia turbae, quae praecedebant et 246 quae sequebantur, clamabant dicentes Osanna filio David, sicut pro subsequentibus, ita et pro praecedentibus, ut Petrus dicit, per gratiam Dei credimus salvari, quemadmodum et illi (Act. XV. 10).

Ad alterum modo eum respondere non pigeat, [Col. 0310C] quando dixit: Hoc est corpus meum quod pro vobis datur; et: Hic est calix qui pro vobis fundetur, quia Judam non excepit, utrum illum excipere audebit? Scimus quia Dominum mentitum fuisse, licet multa praesumat, dicere non audebit. Et si Dominus a redemptione illum non excepit, sed ipse licet illam indignus susceperit, se alienum effecit, quid peccant doctores catholici dicentes: Pro omnibus Christus passus est, licet non omnes passionis ejus mysterio redimantur, qui omnium suscepit naturam, et omnes vult salvos fieri, et neminem vult perire, ut Paulus et Petrus dicunt, licet non omnes salventur? Et nos quid contrarium fidei catholicae diximus, quando illorum et sensum et verba ponentes scripsimus: Pro omnibus Christus passus est, licet non omnes [Col. 0310D] passionis ejus mysterio redimantur: quia vero omnes passionis ejus mysterio non redimuntur, non respicit ad magnitudinem pretii, sed ad infidelium partem; quia poculum humanae salutis, quod confectum est de infirmitate nostra et virtute divina, habet quidem in se ut omnibus prosit, sed si non bibitur, non medetur? Quod spiritaliter biberunt et sancti in Veteri Testamento ac salvati sunt, testante Apostolo, Bibebant de spiritali (I Cor. X, 4): sicut et nunc bibunt devoti in Testamento Novo et salvi fiunt. Biberunt increduli in Testamento Veteri, licet impari fidei devotione cum sanctis, et damnati sunt, sicut et manducaverunt manna et mortui sunt. Quomodo manducavit et bibit Judas, et non solum temporaliter, sed et aeternaliter [Col. 0311A] naliter mortuus est. Et sicut Apostolus de quibusdam irreverenter manducantibus et bibentibus dicit: Ideo multi in vobis invalidi, et aegroti, et dormiunt multi (I Cor. XI, 30). Quia vero de manna ex verbis sancti Augustini supra ostendimus, de potu spiritali, unde Apostolus dixit: Et omnes eumdem potum spiritalem biberunt (I Cor. X, 4), verbis sancti Ambrosii ex libro vide Sacramentis dicamus (cap. 1): »Cum sitiret populus Judaeorum, et murmuraret quod aquam invenire non posset, jussit Deus Moysi ut tangeret petram de virga. Tetigit petram, et petra undam maximam fudit, sicut Apostolus ait: Bibebant autem de consequenti petra, petra autem erat Christus. Non immobilis petra, quae populum sequebatur: et tu bibe, ut te Christus sequatur.« Et sanctus Augustinus [Col. 0311B] in Exposito Evangelii Joannis, paulo ante dixit: Nisi manducaveritis carnem filii hominis, et biberitis ejus sanguinem, non habebitis vitam in vobis (Joan. VI, 54), et modo dicit: Caro non prodest quidquam (ibid., 63), id est, si carnaliter vultis intelligere. Quocirca in Veteri Testamento spiritales spiritaliter intelligentes spiritalem potum biberunt, et a peccatis ac poenis salvati sunt, donec venit ille verus Agnus qui tollit peccata mundi, in cujus figura, per immolationem agni Paschae veteris, de Aegyptia servitute redempti sunt. Cujus sanguine, sicut verbis sanctorum Augustini 247 atque Ambrosii supra ostendimus, et primi homines redempti sunt, et omnibus incarnationis ac passionis ejus mysterium credentibus coelestis regni januam patefecit. Credere autem nolentibus, [Col. 0311C] et carnaliter intelligentibus atque viventibus, et in infidelitate atque iniquitate perseverantibus, et spiritalis ille cibus ac potus, et veri agni sanguis, in judicium damnationis est: sicut et post passionem illius, non credentibus, vel in judicium, ut Apostolus dicit, ad hoc sacrum mysterium suscipiendum convenientibus, existere noscitur. Et sicut sanctus Gregorius de Sanctorum persecutoribus, quod et aeque in reproba vita finientibus debet intelligi, in homilia trigesima octava dicit: »Quia nec ad memoriam nostram vel in mortuorum numero veniunt.« Ita et illi spiritales viri in Testamento Veteri de reprobis illius temporis sensisse creduntur: quanto magis nos hoc sentire iste contradictor noster credere debuerat, qui Domini apostolorumque ejus, ac catholicorum [Col. 0311D] magistrorum doctrina manifestissime revelata, cognoscimus quae illis in figura velato mysterio, ut dicit Apostolus, contigerunt.



CAPUT XXXIII. Ab hinc sequitur qualiter docent sanctarum Scripturarum auctoritate catholici viri generaliter Christum fuisse passum pro omnibus.

Claret ex his supra positis testimoniis, quia redemptio captivitatis humanae, Christus Jesus, omnibus ante incarnationem et passionem illius ventura erat, et quicunque credere voluerunt, ac fidei congruis operibus vivere studuerunt, per passionis ejus mysterium redempti atque salvati sunt: qui autem credere noluerunt, neque fide dignis operibus vivere [Col. 0312A] studuerunt, ipsi se, sicut in passione sua et post passionem suam fecerunt, faciunt, et facturi sunt, a redemptione proposita alienos fecerunt. Et sicut nunc ipsius passio illis non prodest, sed in judicium erit, qui in infidelitate vel pravis operibus de isto saeculo exeunt: sic et nec illis profuit, imo in judicium illius passio exstitit, exstat, atque exstabit, qui per illam redimi poterant si voluissent, sicut redempti sunt qui in illum venturum crediderunt, et ejus passione salvari meruerunt. Sic et sanctus Augustinus, ut praemisimus, de his qui manna comederant dicit: Manducaverunt Moyses et Aaron, et caeteri sancti qui fuerunt in populo, manna et non sunt mortui, quia spiritaliter visibilem cibum intellexerunt, spiritaliter esurierunt; alii manducaverunt [Col. 0312B] et permanserunt in infidelitate, ac mortui sunt, non solum morte corporali, verum etiam morte spiritali. Sic et de baptismo quo baptizati sunt constat debere intelligi, et ex testimonio beati Petri ex 248 arca et diluvio supra ostendimus. Nunc quia manifestum est, nobis mendaciter fuisse calumniatos, quia dixerimus quod non diximus, pro illis impiis Dominum passum fuisse, qui a mundi exordio usque ad passionem Domini in sua impietate mortui, aeterna damnatione puniti sunt, quasi illi redempti sint sanguinis ipsius effusione. Sed sic diximus omnibus paratam esse salutem, qui ante incarnationem illius fuerunt, sicut et his qui post passionem illius nati sunt, et nascituri sunt: tantum ut credant ea fide quae per [Col. 0312C] dilectionem operatur, sicut crediderunt illi qui salvi facti sunt, et qui nunc salvantur, quique salvandi sunt. Et sicut salvati sunt ab originali peccato a mundi exordio usque ad tempora datae circumcisionis, vel post datam circumcisionem, de aliis nationibus qui Deo placuerunt, vel hostiarum oblationibus, vel certe sola fidei virtute, suas suorumque animas Creatori commendantes. Sicut etiam ab originalis peccati vulnere, post tempora datae circumcisionis, hi qui circumcidendi erant secundum legem, circumcisione purificati, et per fidem mediatoris tunc venturi, nunc jam a fidelibus suscepti, salvati sunt. Et quia istorum capitulorum conjector testimonium apostolicum posuit, quo sicut nobis videtur demonstrare voluit, quia non pro omnibus [Col. 0312D] Christus passus sit, licet non omnes, sicut nos scripsimus, passionis ejus mysterio redimantur, redempti ac redimendi sint, scribens Christus, inquit, semel oblatus est ad multorum exhaurienda peccata (Hebr. IX, 28); et domnus Prudentius ex Evangelio, et aliis Scripturis sanctis, ad hanc confirmandam assertionem plura ponit exempla, dicitque in supra memorata epistola capite tertio: »Ut credat et confiteatur, scilicet ordinandus, cum omnibus catholicis, sanguinem Domini nostri Jesu Christi pro omnibus hominibus ex toto mundo in eum credentibus fusum: non autem pro illis qui nunquam in eum crediderunt, nec hodieque credunt, nunquam nec credituri sunt, dicente ipso Domino, Venit enim [Col. 0313A] filius hominis non ministrari, sed ministrare, et dare animam suam redemptionem pro multis (Matth. XX, 28).« Sed et Gothescalcus in hanc venit sententiam: relinquentes interim has naenias, potiusque blasphemias, quid Patres catholici senserint de mysterio Dominicae passionis, utrum pro omnibus passus sit, licet passionis ejus mysterio omnes non redimantur, an tantummodo pro his solis qui effusione ipsius sanguinis redimuntur atque salvantur, designatis singulorum nominibus, ac positis singillatim singulorum sententiis, demonstrare curemus.

Sanctus Dionysius Areopagites in libro de coelesti Hierarchia capite decimo quinto: »De sensuali enim igne est dicere, in omnes et per omnes immiste [Col. 0313B] venit, et praecellit omnibus, et omnibus lucens cum sit, simul est et sicut occultus: ignotus ipse a se non in porro jacenti materie ostendens propriam operationem, innumerabilis et invisibilis neque tenibilis, et omnes in quibus fit ad 249 suam operationem mutans, tradalis sui ipsius omnibus sibi approximantibus.« Item in libro de ecclesiastico Principatu (cap. 3): »Pro omnibus enim thearchica beatitudo, et si benignitate divina procedit ad participantium ejus divinorum communionem, sed non foris secundum substantiam immobilis stationis et stabilitatis fit.«

Sanctus Cyprianus in libro de Oratione Dominica ita dicit: »Hoc jam per Isaiam prophetam fuerat ante praedictum, cum plenus Spiritu sancto de Dei [Col. 0313C] dignatione ac pietate loqueretur: Verbum consummans et brevians in justitia, quoniam sermonem breviatum faciet Deus in toto orbe terrae (Isa. X, Rom. IX). Nam cum Dei sermo Dominus noster Jesus Christus omnibus venerit, et colligens doctos pariter et indoctos, omni sexui atque aetati praecepta salutis ediderit, praeceptorum suorum fecit grande compendium, ut in disciplina coelesti discentium memoria non laboraret, sed quod esset simplicis fidei necessarium velociter disceret.« Et item in eodem libro: »Qui docuit unitatem, sic orare unum pro omnibus voluit, quomodo in uno omnes ipse portavit.«

Sanctus Hilarius in libro secundo de Fide dicit: »Humani generis causa Dei Filius natus ex Virgine est et Spiritu sancto, ipso sibi in hac operatione [Col. 0313D] famulante, et sua videlicet Dei obumbrante virtute, corporis sibi initia consevit, et exordia carnis instituit, ut homo factus ex Virgine naturam in se carnis acciperet, perque hujus admistionis societatem sanctificatum in eo universi generis humani corpus existeret: ut quemadmodum omnes in se per id quod corporeum se esse voluit conderentur, ita rursum in omnes ipse per id quod ejus est invisibile referretur.« Et in psalmo CXVIII: »Aufer, inquit, a me opprobrium et contemptum. Peccata opprobrio sunt digna, et idcirco peccatores exsurgent in opprobrium aeternum. Quod autem peccata omnia opprobrio sint digna, in Evangeliis discamus, tum cum Dominus exprobrare illis civitatibus coepit, in quibus plures virtutes ejus [Col. 0314A] effectae essent, nec poenituissent Corozain et Bethsaida. Quod ab illis coeptum, necesse est ut in omnes ejusdem criminis pares fiat, et tunc humano generi exprobret non poenitenti, neque in viam evangelicam pergenti, id quod psalmo continetur: Quae utilitas in sanguine meo, dum descendo in corruptionem (Psal. XXIX, 10)? Exprobrat enim superbis atque maledictis, cur nihil in sacramento sanguinis sui atque mortis utilitatis esse existimarint, cum ille nostri causa et natus, et passus, et mortuns sit.« Item idem in psalmo LIX: »Idcirco tituli inscriptio pro his qui immutabuntur ascribitur gloriae mortis ejus qui pro omnibus mortuus est.« Et post aliquanta: »Ita iram misericordia consecuta est, dum damno terrenorum praesentium ingens aeternorum retributio repensatur. [Col. 0314B] Et haec quidem non magis ad Israel, quam ad universitatem humani generis aptata sunt, quia ex uno in omnes sententia mortis et vitae labor exiit, cum dictum est, Maledicta terra in operibus tuis (Gen. III, 17). Nunc autem per unum in 250 omnes vitae justificationis gratia abundavit, ut quorum terra maledicta est, horum nunc conformia Deo corpora sint, et quae commota metu, et ignoratione turbata, et labore contristata est, et ipso illo laetificantis vini compuncta potu, nunc susceptae significationis secura virtute, futurae irae defugiat potestatem.« Item in psalmo LXI: »Posteaquam Dei spiritum, Dei virtutem, Dei sapientiam, Dei Filium, et unigenitum Deum, ad remissionem peccati, condemnationemque peccati legis hominem natum esse cognoverit, qui [Col. 0314C] humanarum passionum sorte perfunctus, ad condemnanda in se coelestium nequitiarum impia tentamenta sit mortuus, ut aeternitatem omnibus, qui per habitantem in carne nostra peccati legem moriebamur, inveheret, tum hoc sacramento pietatis accepto, post ignorationis noctem in scientiae lumine collocatus, ita dicit: Nonne Deo subdita erit anima mea?« Item in psalmo LXIV: »Habemus etiam et cibum paratum. Et quis hic cibus est? Ille scilicet, in quo ad Dei consortium praeparamur, per communionem sancti corporis, in communionem deinceps sancti corporis collocandi. Id enim praesens psalmus significat dicens: Parasti cibum illorum, quoniam ita est praeparatio tua: quia cibo illo quamvis in praesens salvemur, tamen in posterum praeparamur.« Item [Col. 0314D] in LXVII: »Et primum quidem non alienum a Dei misericordia et bonitate videri potest, ut vitam omnibus in se ipso restitueret ex mortuis.« Item in psalmo LXVIII: »Haec sanctorum exspectatio fuit, ut omnis caro redimeretur in Christo, ut in eo aeternae resurrectionis primitiae existerent.« Et item in eodem: »Hoc enim in multitudine misericordiae beneplacitum est tempus, cum in se universorum hominum vitam Deus miserans, ut miserator Deus vitam esset largiturus ex mortuis.« Item in eodem: »Cum ergo accepisset Jesus acetum dixit: Consummatum est (Joan. XIX, 30). Venerat ad oves perditas domus Israel, et exspectans consolantem commoerentemque non habuit: non quod consolatione eguit [Col. 0315A] volens pati atque mori, sed qui secum super totius populi impietate moereret, et qui seipsum ipsa moerentis secum salute consolaretur, ut omnibus tanto scelere perfunctis, solatium in his saltem qui salvi fierent acciperet, secundum illud, Et in servis suis consolabitur (II Mach. VII, 6).« Item in psalmo CXXIX: »Quia apud te propitiatio est. Est enim unigenitus Dei Filius Deus Verbum redemptio nostra, pax nostra, in cujus sanguine reconciliati Deo sumus. Hic est qui venit tollere peccata mundi, qui cruci chirographum legis affigens, edictum damnationis veteris delevit.« Et post aliquanta: »Quia misericors est, quia copiosa apud eum redemptio est, quia redimet ab iniquitatibus suis universos.« Item in psalmo CXXXV: »Redemit nos per sanguinem suum, [Col. 0315B] per passionem suam, per resurrectionem suam: haec magna vitae nostrae pretia sunt. Magno enim, ait Apostolus, pretio redempti estis (I Cor. VI, 20), et redempti ab inimicis, a diabolo, ab angelis ejus, a filio perditionis, a principibus aeris, a mundi potestatibus, ab inimica morte: et redemit escam dando omni carni. Qui dat escam omni carni, id est, quae redempta 251 est, dat escam incorruptam et aeternam panis vivi, panis coelestis. Et in his singulis, quod redempti sumus, quod omnis redemptorum caro escam accipit, ea causa est, quoniam in saeculum misericordia ejus. Quod coelum, quod terra, quod caetera sunt, et ipsum illud quod sumus qui non fuimus, quod erimus quod non sumus, causam aliam non habet, nisi misericordiae Dei, qui ad consortium [Col. 0315C] bonorum suorum nasci nos voluit ille qui bonus est Dominus noster Jesus Christus.«

Et sanctus Athanasius ad Epictetum: »Propterea quia natura Deus manens Verbum est impassibile, et ipse quidem incorporalis erat in corpore passibili, corpus autem habebat in se Verbum impassibile, destruens infirmitates ipsius corporis. Faciebat autem hoc et fiebat, ita ut nostra ipse suscipiens et offerens in sacrificium destrueret, et suis nos jam operiens, faceret Apostolum dicere, Oportet corruptibile hoc induere incorruptionem, et mortale hoc induere immortalitatem (I. Cor. XV, 53). Absit autem, ut figurate ista facta sint, sicut quidam iterum arbitrantur; sed vere homine facto Salvatore, totius hominis facta est salus.« Et item: »Si propter quod est et dicitur in [Col. 0315D] Scripturis ex Maria esse et humanum corpus Salvatoris, putant pro Trinitate quaternitatem dici, quod facta adjectione propter corpus, multum errant facturam coaequantes factori, et suspicantur posse deitatem aliquid adjectionis accipere, et ignorarunt, quia non propter adjectionem deitatis Verbum caro factum est, sed ut caro resurgat: neque ut melioraretur Verbum processit ex Maria, sed ut humanum genus liberaret.«

Gregorius Nazianzenus in libro Apologiae dicit: »Propterea namque Deus corpori anima mediante commistus est, ut conjungeret separata, atque in concordiam et pacem discordantia revocaret, in unum se et per se revocans omnia. Ab uno patre [Col. 0316A] generis nostri prius proditam animam suscepit, propter inobedientem animae carnem, propter malam obedientiam, pro qua et simul condemnata est, ut sicut in carne et anima fuerat condemnatio, ita et in carne et anima fieret salus. Christus ergo pro Adam, pro eo qui factus est sub peccato, ille qui erat sine peccato introducitur, pro vetere novus, ut hujus passione voluntaria ille qui invitus passus fuerat curaretur: quo scilicet et pro singulis nobis hoc quod supra nos est redderetur.« Item in sermone de Natale Domini: »Haec est ista solemnitas, haec est diei hujus magna et gloriosa festivitas. Adventum Domini factum ad homines celebramus, ut nos ad Deum proficiscamur, imo ut revertamur ad Deum. Sic enim rectius dicitur, ut vetere homine [Col. 0316B] deposito, novo induamur, et sicut in Adam omnes mortui sumus, ita in Christo cruci affigamur, et consepeliamur ei in morte, ut cum ipso etiam resurgamus ad vitam (Rom. VI, 4). Necesse est enim nos perpeti utilem hanc et necessariam vicissitudinem, ut sicut ex bonis 252 ad tristia devoluti sumus, ita ex tristibus ad meliora reparemur. Ubi enim abundavit peccatum, superabundavit gratia (Rom. V, 20), ut quos gustus ligni vetitus condemnavit, Christi crux gratia largiore justificet.« Et item in eodem: »Sed quid aiunt nobis in hoc loco calumniosi isti, qui nobis velut severissimi quidam discussores divinitatis procedunt, accusantes ea quae omni veneratione digna sunt et honore? tenebrosi etiam in luce, imperiti erga sapientiam, pro quibus Christus gratis [Col. 0316C] mortuus est, creaturae ingratae adversus Creatorem suum, figmenta diaboli, exprobrantes Deo beneficia sua. Propterea minor est, quia propter te humilis est?« Item in sermone de Epiphania: »Nam quoniam inimicus noster artem suam sophisticam vinci non posse praesumpserat, sicut ipse nos spe deceperat Deitatis promissae dicens: Eritis sicut dii (Gen. III, 5), ita nunc ipse carnis objectione decipitur, et velut hamo esca adoperto, natura Adam carneum cupit vorare, Deum intrinsecus invenit adopertum: et ita novus hic Adam veterem reparat, et condemnatio prioris absolvitur; dum caro pro carne restituitur, et pro morte mors redditur, imo dum per mortem ipse auctor mortis punitur.« Et item in eodem: »Nec confundit te Jesu misericordia, qui [Col. 0316D] infirmitates nostras accepit, et aegritudines nostras portavit (Isa. LIII, 4), qui non venit vocare justos sed peccatores in poenitentiam (Marc. II, 17), qui magis misericordiam vult quam sacrificium (Matth. IX, 13), qui septuagies septies poenitenti vult peccata laxari (Matth. XVIII, 22).« Item in sermone intercessionis pro quodam ad imperatorem: »Ipsum tibi adhibeo Christum, qui semetipsum exinanivit, ut nobis hominibus loqueretur: ipsius impassibilis tibi adhibeo passiones, offero tibi ad intercessionem crucem ejus et clavos, quibus sacrosanctae confixae sunt manus, sanguinem quem pro totius mundi salute profudit, sepulturam, resurrectionem, atque ascensionem ejus ad coelos. Adhibeo tibi istud altare, ad quod communiter [Col. 0317A] omnes accedimus, in quo typum salutis nostrae hoc ipsomet ore, quo nunc te deprecor, celebramus. Mecum adhibeo ad mitigandum te etiam sacrosancta illa mysteria per quae virtutibus coelestibus sociamur.«

Et Sanctus Basilius Cappadocus in sermone de psalmo LIX: »Finis autem dicitur, quod in fine saeculi in consummatione ejus aptatur: propter quod et pro his qui immutabuntur scribi dicitur psalmus, quod est, ut omnia simul dicam, de universo genere humano intelligendum. In omnes etenim debet psalmi intelligentia pervenire.« Et post aliquanta: »Deus ergo, inquit, abjecisti nos (Psal. CVII, 12). Quos? Qui longe nos fecimus ab eo. Interventu ergo peccatorum, et mediis inter nos et Deum intercedentibus [Col. 0317B] iniquitatibus, abjecisse nos dicitur Deus. Ait enim et alius propheta: Quia inter vos et Deum peccata separant (Isa. LIX, 2).« Et post pauca: »Moyses quidem Israeliticos postes sanguine agni obsignaverat (Exod. XII, 7): tu vero dedisti nobis signum, ipsum sanguinem veri Agni immaculati, qui oblatus est victima pro totius mundi salute.«

253 Beatus quoque Ambrosius in psalmo CXVIII, ubi dicit, Misericordia Domini plena est terra, »Quomodo, inquiens, plena est terra misericordia Domini, nisi per passionem Domini nostri Jesu Christi, quam futuram praevidens, quasi promissam propheta concelebrat? Plena est ergo terra misericordia Domini, quia omnibus data est remissio peccatorum. Super omnes sol oriri jubetur, et hic quidem sol quotidie [Col. 0317C] super omnes oritur (Matth. V, 45): mysticus autem sol ille justitiae omnibus ortus est, omnibus venit, omnibus passus est, et omnibus resurrexit. Ideo autem passus est, ut tolleret peccatum mundi, Si quis autem non credit in Christum, generali beneficio ipse se fraudavit. Sed quod solis est, praerogativam suam servat: quod imprudentis est, communis a se gratiam lucis excludit. Super omnes pluvia est.« Item ubi dicit, Principium verborum tuorum veritas (Psal. CXVIII, 160): »Credo unum Deum esse, non plures deos. Cum autem coeperis legere, Dominum Jesum Dei Filium in carne venisse propter totius mundi redemptionem, distingue sapienter unum Deum Patrem esse, ex quo omnia et nos in illo, et unum Dominum Jesum, per quem omnia [Col. 0317D] et nos per ipsum.« Item ubi exponit Iniquitatem odio habui (ibid., 163): »Qui quotidie advocatus pro nobis est apud Patrem, ut pro quibus in diebus carnis suae misericordi est compassus affectu, pro his operetur remissionem quotidie peccatorum. Quae est enim spes alia generi humano, nisi ut omnium viventium delicta donentur?« Item ubi exponit Misericordiae tuae multae, Domine (ibid., 156): »Et si longe est, inquit, a peccatoribus salus (ibid., 155), tamen nemo desperet, quia multae sunt misericordiae Domini, quia qui suo peccato pereunt, misericordia Domini liberantur. Miserebor, inquit, cujus misertus ero (Exod. XXXIII, 19). Palam apparuit non quaerentibus, vocavit refugientes, congregavit [Col. 0318A] ignaros, pro omnibus se obtulit passioni. Non ergo multum misericors? Misericordia enim hominis in proximum suum, misericordia Domini in omnem carnem, ut omnis caro ad Deum ascenderet illa Domini miseratione donata. Denique qui Susannam absolvit tacentem, se obtulit morti: in illa causa ut nemo desperaret, in hac ut redimendae universitatis sacrificium non negaret.« Et item: »Quis est autem qui se longe facit a Domino, nisi qui non requirit justitias ejus? Qui vero justitias exquirit, prope est, adhaeret Deo. Et ideo justitias Dei quaerentibus dicit Apostolus: Vos qui eratis longe, facti estis prope in sanguine Christi (Ephes. II, 13). Sanguis Christi justitia est. Denique ipse ait ad Joannem: Sine nos implere omnem justitiam (Matth. III, 15).« [Col. 0318B] Item ubi exponit, Retribue servo tuo (Psal. CXVIII, 17): »Responde, inquit et Christus, Ecce bona est proxima mea (Cant. I). Quoniam cognoverat Ecclesia mysterium, et pro totius mundi redemptione crucifixum Dominum Jesum praedicabat, meretur audire: Ecce bona es, quia Dominus Jesus mundum venit salvare, non perdere. Ideoque immemor est injuriae, memor gratiae.« Item ubi exponit, Aufer a me opprobrium et contemptum (Psal. CXVIII, 22). »Adversum me, inquit, 254 detractabant. Ego eorum redemptor adveneram, ego veneram ut omnium peccata mundarem; ut recuperarem amissos, restituerem paradiso sancti Jacob haereditatem, et illi adversum me detractabant (Psal. CXVIII, 58).« Item ubi exponit, Miserere mei secundum eloquium tuum: »Justitia, [Col. 0318C] inquit, quae est crucis, nisi quod ascendens illud patibulum Dominus noster Jesus Christus peccatorum nostrorum chirographum crucifixit (Col. II, 14), et totius orbis peccatum suo cruore mundavit?« Et item: »Mala Evae successio totum hominem devoravit, praeclara Christi haereditas totum hominem liberavit. Non ad unum quidem, non ad paucos, sed ad omnes testamentum suum scripsit Jesus. Omnes scripti haeredes sumus, non pro portione, sed pro universitate. Communis est enim omnium haereditas universorum, et soliditas singulorum. Novum Testamentum singuli adeunt, et omnes possident, nec minuitur haeredi quidquid a cohaeredibus vindicatur. Manet emolumentum integrum, et eo magis singulis crescit, quo pluribus fuerit acquisitum. Haereditas [Col. 0318D] Christi est resurrectio. Hanc quisquam damnum suum duxerit, quae in uno communis gratiae nomen invenit? Christus enim resurgens omnibus resurrexit, quoniam per hominem resurrectio mortuorum. Omnium igitur potest singulorum esse dispendium, quod est totius corporis et humani generis reformatio?« Item cum tractaret de littera Hebraea decima quinta, ait: »Verum quia passio Salvatoris omnes redemit, non absurdum est intelligere ita hos movisse capita sua, sicut prophetabat princeps ille Synagogae, Expedit unum hominem mori pro populo (Joan. XVIII, 14).« Item cum tractaret, Adolescentulus sum ego et contemptus (Psal. CXVIII, 141), ait: »Rex ille durus indignatur, et irascitur diabolus, eo quod canerent [Col. 0319A] juvenculae, quia duritiae filius paucos decepit; Christus totum mundum redemit.« Item cum tractaret, Tribulatio et angustiae invenerunt me (Psal. CXVIII, 143): »Noli iterum peccare, ait, post baptismum. Omnibus in commune simul mortuus est Christus, et singulis semel moritur, non frequenter.« Item: »Calix Domini remissio peccatorum est, quo sanguis effundetur qui totius redemit peccata mundi.« Item in tractatu epistolae ad Romanos (cap. 3): »In hoc enim Christus et vixit, et mortuus est, et resurrexit, ut et vivorum dominetur, et mortuorum. Per Christum Dominum facta est creatura, quae pro peccato alienata est, ab auctore facta captiva. Quam Deus Pater, ne opus ejus periret, misso Filio de coelis ad terras, docuit quid faciendo manus piratarum [Col. 0319B] effugeret. Propter quod et occidi se passus est ab inimicis, ut descendens ad inferos, quia innocens erat occisus, reum faceret peccatum, ut quos tenebat apud inferos amitteret. Quoniam ergo vivis ostendit viam salutis, ac se obtulit pro eis, mortuos vero liberavit de inferno, tam vivorum quam mortuorum dominatur. Ex perditis enim iterum reformavit sibi illos in servos.« Et item (cap. eod.): »Qui enim in hoc servit Christo, placet Deo, quoniam Christus nos redemit. Ideo, ait, qui in hoc servit Christo, quare? 255 Quia ipse misit Christum ut redimeret genus humanum.« Item in epistola ad Corinthios (epist. I, c. 1): »Verbum enim crucis pereuntibus quidem stultitia est (I Cor. I, 18). Manifestum est quia quibus crux Christi stultitia est, in perditione [Col. 0319C] sunt; infernae enim morti non sunt erepti. His autem qui salvi fiunt virtus Dei est (ibid.). Non est obscurum, quia his qui credunt Dei virtus est. Credunt enim, non infirmitatem esse crucem Christi, sed virtutem: intelligentes mortem victam in cruce, cujus signum qui habent salvi sunt, qui ab illa teneri non possunt. (Cap. 6) Non estis vestri, empti enim estis pretio (I Cor. VI, 19). Manifestum est quia qui emptus est, non est sui arbitrii, sed ejus a quo emptus est, ut non suam, sed illius faciat voluntatem: et quia charo empti sumus, propensius Deo servire debemus, ne offensus a qua nos redemit morti nos reddat. Quam enim charissimo pretio nos emit, ut sanguinem suum daret pro nobis?« Et item (cap. 9): »Omnis autem qui in agone contendit, [Col. 0319D] ab omnibus se abstinet (I Cor. IX, 25), ab his omnibus, quae vitanda eadem tradit disciplina, cum sciant unum coronandum: quanto magis observandum nobis est, qui omnibus promissa est?« Et item (cap. 10): »Non potestis mensae Domini communicare et mensae daemoniorum. Idcirco enim Christus crucifixus est, quia dissolvit opera diaboli? Qui ergo facit opera diaboli, Christo repugnat.« Et item (cap. 11) »Reus erit corporis et sanguinis Domini (I Cor. XI, 27). Quid est autem reos esse, nisi poenas dare mortis Domini? Occisus est enim etiam pro his qui beneficium ejus in irritum ducunt.« Et iterum (cap. 5): »Charitas enim Christi urget nos, hoc judicantes, quod si unus pro [Col. 0320A] omnibus mortuus est (II Cor. V, 14), quoniam Christus diligens genus humanum, ut eos redimeret morti se dedit.« Et item (ibid.): »Ergo omnes mertui sunt, et pro omnibus mortuus est. Quia omnes necesse est mori causa Adae, pro omnibus mortuus est Christus, ut eos a secunda morte liberaret. Ideoque qui vivunt in corpore, scientes Christum mortuum esse pro se, sint ei subditi profitentes hunc Dominum. Quibus enim prodest mors ejus, testimonium perhibet resurrectionis.« Et item epistola ad Ephesios (cap. 4), Veritatem autem facientes, in charitate augeamus in ipsum omnia qui est caput Christus (Ephes. IV, 15), »Hanc dicit esse veritatem, ut amorem Christi respicientes, quo dilexit nos, et tradidit se pro nobis, omnes subjiciamur [Col. 0320B] ei, scientes quia omnium auctor est vitae, ut quasi capiti membra subdantur, ut si alii, errore vel malivolentia, non fatentur omnium caput haberi Christum, quia ab ipso facta sunt voluntate Patris: nos tamen qui catholicae fidei adhaeremus, hoc omni devotione et cura agere debemus, ut huic fidei nos damnum, sed lucrum afferamus, persistentes in hac asseveratione, ut comprimantur pravae mentis colloquia adversus veritatem armata.« Item in epistola ad Timotheum (cap. 11), Qui dedit semetipsum redemptionem pro omnibus (I Tim. II, 6). »Quoniam homo jam reconciliatus Deo obnoxius erat morti infernae, ne ad eum cui reconciliatus fuerat posset ascendere, Salvator ut arbitrium suum ad effectum perduceret, mori se passus est contra [Col. 0320C] jus, ut descendens ad 256 inferos, mortem de impietate quam in eo gesserat damnaret, auferens eis quos tenebat: ut de caetero quisque signum ejus haberet, ab ea teneri non posset. Cujus rei testimonium tempore quo resurrexit ostendit. Destructio enim mortis resurrectio mortuorum est.« Item idem sanctus Augustinus in libro de Spiritu sancto (In proaem. lib. I), exponens sententiam libri Judicum de Gedeon (Jud. VI): »Cum audisset Gedeon, quod deficientibus licet populorum millibus in uno viro Dominus plebem suam ab hostibus liberaret, obtulit haedum caprarum, cujus carnem, secundum praecepta angeli, et azyma supra petram posuit, et ea jure perfudit. Quae simul ut virgae cacumine quam gerebat angelus Dei contigit, de petra ignis erupit, [Col. 0320D] atque ita sacrificium quod offerebatur absumptum est. Quo indicio declaratum videtur quod petra illa typum habuerit corporis Christi, quia scriptum est, Bibebant de consequenti eos petra, petra autem erat Christus (I Cor. X, 4). Quod utique non ad divinitatem ejus, sed ad carnem relatum est, quae sitientia corda populorum perenni rivo sui sanguinis inundavit. Jam tunc igitur in mysterio declaratum est, quia Dominus Jesus in carne sua totius mundi peccata crucifixus aboleret, nec solum delicta factorum, sed etiam cupiditates animorum. Caro enim haedi ad culpam facti refertur, jus ad illecebras cupiditatum, sicut scriptum est, Quia concupivit populus cupiditatem pessimam, et dixerunt: Quis nos [Col. 0321A] cibabit carne (Num. XI)? Quod igitur extendit angelus virgam, et tetigit petram de qua ignis exivit, ostendit quod caro Domini, Spiritu repleta divino, peccata omnia humanae conditionis exureret. Unde et Dominus ait: Ignem veni mittere in terram (Luc. XII, 49).« Et item (ibid.): »Sicut ipse dixisti, Domine, sequentibus te, serpentes et scorpiones possim calcare vestigio (Luc. X, 19). Redemisti mundum, redime unius animam peccatoris. Haec est specialis tua praerogativa pietatis, qua totum mundum in singulis redemisti.« Et in libro Apologiae David: »Non liquet quod etiam sanctum David, fide nobilem, praestantissimum mansuetudine, manu fortem probare voluerit, quemadmodum vitium tegeret, lapsum emendaret, ut non doceret quemadmodum [Col. 0321B] possimus admissum operire peccatum. Nisi forte vilis causa alicui videtur, ut propter nostram correctionem tantus erraret propheta, cum propter omnium redemptionem infirmitates nostras Christus susceperit, qui peccatum pro nobis factus est, cum peccatum non cognoverit. Nec verisimile creditur, quod David propter posteritatis profectum unius lapsus opprobrium inciderit, cum ipse Dominus pro nobis sit factus opprobrium, sicut ipse ait, Ego autem sum vermis et non homo, opprobrium hominum et abjectio plebis (Psal. XXI, 7). Et alibi: Opprobria exprobrantium ceciderunt super me (Psal. LXVIII, 10).« Et item: »In figura aereus serpens tanquam confixus est cruci, quia verus crucifigendus generi annuntiabatur humano, qui serpentis diaboli venena vacuaret, [Col. 0321C] in figura maledictus, in veritate autem qui totius mundi maledicta deleret.« Et item: »Convenienter 257 etiam illud adjecit quia non pepercit. Non enim pepercit sibi Christus, ut omnibus subveniret.« Et item in libro de Joseph (cap. 7): »Eme igitur tibi Christum, non eo quod pauci habent, sed eo quod omnes habent. Omnes habent per naturam, pauci offerunt per timorem. Suum est quod a te Christus reposcit. Ipse vitam omnibus dedit, ipse pro omnibus mortem suam obtulit. Solve pro auctore quod soluturus es lege.« Et in libro de Patriarchis (cap. 4): »Ex germine, fili mi, ascendisti, eo quod tanquam frutex terrae in alvo Virginis germinavit, et ut flos boni odoris, ad redemptionem mundi totius maternis visceribus in splendore novae lucis emissus ascenderit.« [Col. 0321D] Et item (cap. 4): »Lavabit in vino, inquit, stolam suam (Gen. XLIX, 11). Bona stola est caro Christi, quae omnium peccata operuit, omnium delicta suscepit, omnium errores texit. Bona stola quae universos induit veste jucunditatis.« Et item (cap. 11): »Primogenitus tauri decus ejus, habens cornua unicornui, in quibus gentes ventilabit. Et bene taurus, quasi hostia pro delictis, et totius mundi victima, ut pacificaret omnia.« Et item in libro primo de Poenitentia (cap. 15): »Etenim Pascha nostrum immolatus est Christus (I Cor. V, 7), hoc est, passio Domini omnibus praefuit, et peccatoribus donavit redemptionem, quos flagitii poenituit admissi.« Et item in libro secundo (cap. 3): »Etenim quotiescunque [Col. 0322A] sanguinem Domini sumimus, mortem Domini annuntiamus. Sicut ergo semel pro omnibus immolatus est, ita quotiescunque peccata donantur, corporis ejus sacramentum sumimus, ut per sanguinem ejus fiat peccatorum remissio.« Et item: »Qui lapsu alieno gaudet, diaboli gaudet victoria, et ideo dolere magis debemus, cum audimus perisse hominem, pro quo Christus mortuus est.« Et in libro primo de excessu fratris: »Propterea enim pro omnibus secundum carnem Christus mortuus est, ut nos non solis nobis vivere disceremus.« Et item: in libro secundo: »Venit enim, ut legimus, Christus salvum facere quod perierat (Matth. XVIII, 11). Sed ut non solum vivorum, sed etiam mortuorum dominetur. Lapsus sum in Adam, de paradiso ejectus sum in [Col. 0322B] Adam, mortuus sum in Adam, quem revocat, nisi me in Adam invenerit? ut sicut in illo culpae obnoxium, morti debitum, ita in Christo justificatum.« Et item: »Unius morte mundus redemptus est. Potuit enim Christus noster non mori, si voluisset. Sed neque refugiendam mortem quasi ignavem putavit, neque melius nos quam moriendo servasset. Itaque mors ejus vita est omnium: sicut per hominem mors, ita et per hominem resurrectio mortuorum. Ergo resurrexit homo, quoniam homo mortuus est: resuscitatus homo, sed resuscitans Deus. Tunc secundum carnem homo, nunc per omnia Deus. Nunc enim secundum carnem jam non novimus Christum, sed carnis gratiam tenemus, ut ipsum primitias quiescentium, ipsum primogenitum ex mortuis noverimus. [Col. 0322C] Primitiae utique ejusdem sunt generis atque naturae, cujus et reliqui fructus, quorum prolixiore proventu primitiva Deo munera deferuntur. Sacrum munus pro omnibus, et quasi 258 reparatae quaedam libamina naturae. Primitiae ergo quiescentium Christus, sed utrum suorum quiescentium, qui quasi mortis exsontes dulci quodam sopore teneantur, an omnium mortuorum? Sed sicut in Adam omnes moriuntur, ita in Christo omnes vivificantur. Itaque sicut primitiae mortis in Adam, ita etiam primitiae resurrectionis in Christo. Omnes resurgunt, sed nemo desperet, neque justus doleat commune consortium resurgendi, cum praecipuum fructum virtutis exspectet. Omnes quidem resurgunt, sed unusquisque, ut ait Apostolus, in suo ordine (I Cor. XV). Communis est divinae fructus clementiae, [Col. 0322D] sed distinctus ordo meritorum. Dies omnibus lucet, sol omnes populos fovet, et pluvia possessiones. Omnes resurgimus, sed in utroque vel vivendi vel reviviscendi gratia dispar, diversa conditio. In momento enim oculi, in novissima tuba, et mortui resurgent incorrupti, et nos immutabimur (ibid.). Quin etiam in ipsa morte quiescunt alii, vivunt alii. Bona quies, sed vita melior. Denique Paulus ad vitam excitat quiescentem dicens: Surge, qui dormis, et exsurge a mortuis, et illuminabit te Christus (Ephes. V, 14). Ergo hic excitatur ut vivat, ut similis Pauli sit, ut possit dicere: Quia nos qui vivimus non praeveniemus eos qui dormierunt (I Thess. IV, 14). Non enim communem hunc vivendi loquitur usum, spirandique [Col. 0323A] commercium, sed meritum resurgendi. Nam cum dixisset: Et mortui qui in Christo sunt resurgent primi, subjecit, Deinde et nos qui vivimus simul cum illis rapiemur in nubibus obviam Christo in aera (I Thess. IV, 15, 16). Utique mortuus est Paulus, et passione venerabili vitam corporis cum immortali gloria commutavit. Non fefellit ergo, qui se viventem scripsit in nubibus obviam Christo esse rapiendum,« et reliqua. Item in eodem: »Advertimus quam grave sit sacrilegium resurrectionem non credere. Si enim non resurgimus, ergo Christus gratis mortuus est, ergo Christus non resurrexit. Si enim nobis non resurrexit, utique non resurrexit qui sibi cur resurgeret non habebat. Resurrexit in eo mundus, resurrexit in eo coelum, resurrexit in eo terra: [Col. 0323B] erit enim coelum novum, et terra nova. Sibi autem ubi erat necessaria resurrectio, quem mortis vincula non tenebant? Nam et si secundum hominem mortuus, in ipsis tamen erat liber infernis. Vis scire quam liber? Factus sum sicut homo sine adjutorio inter mortuos liber (Psal. LXXXVII, 5).« Et post aliquanta: »Sed non solum singulorum, verum etiam universitatis ista mysteria sunt. Adverte enim juxta typum legis ordinem gratiae. Cum tuba prima cecinerit, Orientales congregat, quasi praecipuos et electos. Cum secunda, supparis meriti qui secundum Libanum siti dereliquerunt ludibria nationum. Cum tertia, eos qui tanquam in mari exagitati istius freto mundi, saeculi hujus fluctibus vacillaverunt. Cum quarta, illos qui dura mentium nequaquam satis [Col. 0323C] potuerint eloquii spiritalis mollire praecepto. Ideo secundum Boream vocati sunt. Boreas enim secundum Salomonem durus est ventus. Itaque licet in momento resuscitentur omnes, omnes tamen meritorum ordine 259 suscitantur. Et ideo primi resurgunt, qui maturi devotionis occursu, et quodam antelucanae fidei exortu prodeuntes, Solis aeterni radios receperunt. Quod vel de patriarchis juxta Veteris seriem Testamenti, vel de apostolis juxta Evangelium jure memoraverim. Secundi autem, qui ritum gentium relinquentes, ab errore sacrilego transierunt in Ecclesiae disciplinam. Et ideo illi primi ex patribus, isti secundi ex gentibus. Ab illis enim lux fidei coepit, in istis usque ad mundi occasum suscepta durabit. Tertii suscitantur, qui ab Austro et ab Aquilone [Col. 0323D] sunt. His quatuor terra distinguitur, his quatuor annus includitur, his quatuor mundus impletur, his quatuor Ecclesia congregatur. Omnes enim, qui sacrosanctae Ecclesiae copulati divini nominis appellatione censentur, praerogativam resurrectionis et delectationis aeternae gratiam consequentur, quoniam venient ab Oriente et Occidente, et ab Aquilone et delectationis aeternae gratiam consequentur, quoniam venient ab Oriente et Occidente, et ab Aquilone et Austro, et recumbent in regno Dei. Non enim exigua mundum suum Christus luce complectitur, quandoquidem a summo coelo egressio ejus, et occursus ejus usque ad summum ejus, nec est qui se abscondat a calore ejus (Psal. XVIII, 7). Omnes enim benignus illustrat, nec refutare levem, sed emendare vult: nec excludere durum Ecclesia, [Col. 0324A] sed mollire desiderat. Et ideo eos in Canticis canticorum Ecclesia, in Evangelio Christus invitat dicens: Venite ad me, omnes qui laboratis et onerati estis, et ego vos reficiam. Tollite jugum meum super vos, et discite a me quia mitis sum et humilis corde (Matth. XI, 28, 29).« Et item in sermone Apostoli: Christus nos redemit de maledicto legis (Gal. III, 13): »Sanguine, inquit, pretioso redempti estis, non agni utique, sed ejus qui mansuetudine et humili tate tanquam agnus advenit, et totum mundum una sui corporis hostia liberavit, sicut ipse ait: Sicut agnus ductus sum ad immolandum. Unde et Joannes ait: Ecce agnus Dei, ecce qui tollit peccata mundi (Joan. I, 29). Et in libro de Incarnatione Domini (cap. 6): Didicistis igitur, quia sacrificium [Col. 0324B] Deo nostro obtulit. Nam quae erat causa incarnationis, nisi ut caro quae peccaverat per se redimeretur? Quod peccaverat igitur hoc redemptum est. Non est ergo immolata divinitas Verbi, quia non peccaverat divinitas Verbi.« Et item (cap. 7): »Illud ergo pro nobis suscepit, quod in nobis amplius periclitabatur. Quid autem prodest mihi, si totum me non redemit? Sed totum me redemit, qui ait: Mihi indignamini quia totum hominem sanum feci in Sabbato (Joan. VII, 23)? Totum redemit, quia in virum perfectum fidelis non ex parte sed totus resurgit.« Sunt hinc et quamplura testimonia in libris istius doctoris, in libro scilicet de Abraham et de Fuga saeculi, de Isaac et Anima, de Jacob et Vita beata, de Bono mortis, et aliis ejus operibus, quae hic, ne lectori [Col. 0324C] increscerent, quoniam illa in suis locis praevalet invenire, distulimus causa compendii ponere.

Sanctus vero Joannes Chrysostomus in tractatu Epistolae ad Hebraeos ita dicit: »Deinde ostendit, inquiens, quoniam gloria 260 et honor crux est, sicut ipse eam semper vocat dicens: Ut glorificetur filius hominis (Joan. XI, 14). Si ille ea quae pro servis passus est gloriam vocat, multo amplius tu quae pro Domino pateris. Vides crucis fructus quantus sit. Timeo ergo hanc rem? Triste quidem tibi videtur, sed decem millia generat bona. Ostendit etiam ex hoc tentationis utilitatem, ita dicens, qualiter gratia Dei pro omnibus gustaverit mortem. Qualiter, inquit, gratia Dei? Et ille quidem propter Dei gratiam quae nobis data est haec passus est. Qui [Col. 0324D] proprio, inquit, Filio non pepercit, sed pro nobis omnibus tradidit illum (Rom. VIII, 32). Cujus rei gratia? non enim debebantur haec nobis, sed gratia hoc fecit. Et iterum dixit: Multo magis gratia Dei, et donum unius hominis Jesu Christi in multos abundavit (Rom. V, 15); qualiter gratia Dei pro omnibus gustaverit mortem: non pro fidelibus tantum, sed pro mundo universo. Et ipse quidem pro omnibus mortuus est. Quid autem si non omnes credunt? ille quod suum erat implevit. Et proprie dixit: Pro omnibus gustavit mortem. Non dixit: Ut moriatur; revera enim sicuti qui gustat, sic breve intervallum in illa faciens confestim surrexit.« Et item: »Quem constituit haeredem omnium: hic carnem significat. [Col. 0325A] Sicut etiam in secundo psalmo dicitur: Pete a me, inquit, dabo tibi gentes haereditatem tuam. Non jam portio Domini tantum Jacob, et pars ejus Israel, sed omnes protinus nationes, hoc est, Filium Dominum constituit universorum. Sed etiam et in Actibus Petrus loquitur, dicens: Et Dominum eum, et Christum fecit Deus (Act. II, 36).« Et item: »Quoniam itaque talem habemus pontificem, imitemur eum, ejus vestigia consequamur. Non est aliud sacrificium: unum nos purgavit, post istud ignis et gehenna.« Et item: »Mediator igitur factus est noster et Patris, et persuasit illi. Et quid igitur, quomodo mediator factus est? Sermones detulit et attulit nobis a Patre per transvectores. Addit etiam mortem. In offensione quippe eramus, mori nos opportebat; mortuus est [Col. 0325B] pro nobis, et fecit nos dignos testamenti. Hoc modo firmum factum est testamentum. Annon dignos jam factos? In ipso quidem initio utpote Pater in filios testatus est. Sed quia indigni facti sumus, non jam testamento nobis opus erat, sed poena. Quid igitur gloriaris, inquit, in lege? In tantum peccatum quippe nos constituit, ut salvari non possemus aliquando, nisi Dominus pro nobis moreretur; nequaquam valeret lex, siquidem est infirma. Et non tantum ex communi consuetudine hoc confirmat, sed etiam ex his quae in Veteri Testamento contingebant maxime eos introducit. Nullus fuit qui non mortuus est illic. Quomodo ergo firmum est testamentum? Per eumdem ipsum modum, inquit. Quomodo enim illic sanguis, sic etiam hic sanguis. Si autem non erat [Col. 0325C] hic Christi sanguis, non mireris; typus enim erat. Unde, dixit, neque primum sine sanguine dedicatum est. Quid est, dedicatum est? Firmum factum est, roboratum est. Quod autem dixit, unde, tale est quale si diceret, 261 Propterea oportebat testamenti solemnitatem compleri etiam per mortem. Nunc autem, inquit, semel in consummatione saeculorum ad destructionem peccati per sacrificium suum manifestatus est. Et quemadmodum statutum est hominibus semel mori, post hoc autem judicium. Deinde dicit: Et semel mortuus, quia qua morte redemptio facta est, institutum est, inquit, mori hominibus. Hac ergo semel mortuus est pro omnibus. Quid ergo? Jam non morimur morte illa? Morimur quidem, sed non manemus in illa, quod et jam neque mori est. Mortis enim tyrannis [Col. 0325D] et mors revera illa est, quod nunquam permittitur mortuos ad vitam reverti. Quando vero post mortem vivendum erit, et vita meliori, non est mors illa, sed dormitio. Quoniam ergo omnes retentura erat mors, propterea mortuus est ut nos liberaret. Sic et Christus, inquit, semel oblatus est. A quo oblatus est? Manifestum quod a semetipso. Hic neque sacerdotem eum dicit solum, sed et victimam et sacrificium per se oblatum. Semel, inquit, oblatus est ad multorum auferenda peccata. Quare multorum, et non omnium? Quia non omnes crediderunt. Pro omnibus quidem mortuus, hoc est, quantum in ipso est: ejus momenti est illa mors, cujus momenti est omnium perditio; non autem omnium peccata abstulit, [Col. 0326A] propter quod noluerunt. Quid autem est Peccata abstulit? Sicut enim in oblatione sursum offerimus peccata, et dicimus, Sive volentes, sive nolentes, peccavimus, indulge; hoc est, mentionem eorum facimus primum, et tunc remissionem petimus: sic autem et hic manifestum est. Et ubi hoc fecit Christus? Audi eum dicentem: Et pro illis sanctifico memetipsum (Joan. XVII, 19). Ecce obtulit peccata, sumpsit ea ab hominibus, et obtulit ea sursum Patri, non ut aliquid decernat adversus eos, sed ut ea dimittat. In secundo sine peccato videbitur, inquit, exspectantibus se in salutem. Quid est Sine peccato? veluti non peccat. Non enim debitor mortis mortuus est, neque propter peccatum. Sed quomodo videbitur? Puniens, inquit. Sed non hoc dixit, sed [Col. 0326B] quod festivum et gratum est, Sine peccato videbitur exspectantibus se in salutem: ut jam de caetero non opus habeant sacrificio, ut salventur, sed in operibus ipsis hoc faciant.« Et item: »Ne cui, inquit, vestrum desit gratia Dei. Quid dicit gratiam Dei? bona futura, evangelicam fidem, optimam conversationem. Omnia quippe Dei sunt gratiae. Nec mihi dicas, quia unus est qui peribit. Etenim Christus propter unum mortuus est. Tu ergo negligis propter quem Christus dignatus est mori?« Item idem in homilia prima de psalmo quinquagesimo: »Quando iterum dicit, Foderunt manus meas et pedes, dinumeraverunt omnia ossa mea (Psal. XXI, 17), non utique passiones annuntiat suas, sed crucem Domini, sacrificium orbis terrae, salutem generi humano praedixit.« [Col. 0326C] Item in homilia de proditione Judae: »Dederunt pretium sanguinis qui pretium non habebat. Quid accepisti, Juda? triginta denarios. Christus gratis advenit sanguinem suum pro communi salute fusurus, 262 et tu de sanguine crudelia peccata componis?« Et item in eadem: »Occisus propositus Christus est, et cur occisus est videamus: ut coelestia pacificet, ut in terra reconciliet universa, ut amicum te constituat angelorum, ut Deo societ habenti omnium potestatem.« Item in homilia de Cruce: »Ideo non sub tecto passus est, non in templo Judaico, ne Judaei subtraherent sacrificium, et sibimet vindicarent, nec putares pro illa tantum plebe oblatum: ideo foras civitatem, ideo foras [Col. 0326D] muros, ut scias sacrificium esse commune, quod totius terrae oblatio, quod communis deploratio, non partis, sicut Judaeis consuetudinis fuit. Judaeis etenim ideo jussit Deus omnem terram dimittere, et in uno loco sacrificium atque oblationem celebrare, quia tunc omnis terra immunda fuit, fumo et nidore et aliena contaminatione polluta, quae ex sacrificiis gentium celebrabantur. Nobis autem, quoniam Christus adveniens omnem terram emundavit, omnis locus orationis vacat. Ideo Paulus cum omni confidentia exhortatur dicens, Volo ergo orare viros in omni loco levantes sanctas manus (I Tim. II, 8). Ecce totus mundus emundatus est, elementa purgata sunt, ut ubique nobis Deum liceat praedicare, et omnis terra sanctior illo loco est, qui illo in tempore praedicabatur [Col. 0327A] Sancta sanctorum. Nam ibi pecus irrationabile oblatum, hic spiritale immolatum est: et tanto majus est sacrificium, quanto et sanctitas de sacramento profertur.« Et item idem in eadem: »Et illi quidem dicebant, Si Filius Dei es, libera te (Matth. XXVII, 49); iste autem omnia sustinebat ut illos liberaret qui crucifixerunt.« Item in homilia tertia de Cruce: »Si quid igitur sustinuit Christus, non propter semetipsum, neque propter Patrem suum, sed ut salvaret per crucem genus humanum.« Et item in eadem: »Videns autem humanum genus a diaboli superari malitia, voluit creaturam suam assumere, et quasi unum hominem indui, et affigere illum cruci, ut sic per lignum crucis universo generi humano salus oriretur.« Et item in homilia [Col. 0327B] de Pentecoste: »Propterea, inquit Christus, homo factus sum, propterea carnem indui, ut orbem universum salvarem.« Et item in homilia de Nativitate Domini: »In terra nascitur homo perfectus, homo totus, ut salvaret totum orbem.« Et in homilia de Nativitate Christi et Joanne Baptista: »Sed memoratus est Christum ipsum solum futurum verum sacerdotem, cui Pater dixerat, Tu es sacerdos in aeternum secundum ordinem Melchisedech (Psal. CIX, 4), qui hostiam placabilem pro peccatis omnium solus Deo offert.« Et item in eadem: »Veniebat enim solus sacerdos, qui agno solo proprio immaculato sacrificium Deo pro peccatis omnium offerret. Et ideo demonstravit eum Joannes Judaeis, Ecce agnus Dei, ecce qui tollit peccata mundi (Joan. I, [Col. 0327C] 29).« Item in homilia de Patre et duobus filiis: »Addidit et vitulum saginatum jugulandum convivii exhibitioni, sine dubio Dominum nostrum Jesum Christum, quem dedit Pater in victimam pro salute nostra: quem vitulum nominat propter hostiam 263 corporis immaculati, saginatum autem vere dixit, quia pinguis et opimus est, intantum ut pro totius mundi salute sufficiens sit ad odorem suavitatis et nidorem immolationis ad Deum mittere, et pro omnibus exorare.« Et in libro ad Stelechium de cordis Compunctione: »Hic est affectus servi fidelis, ut beneficia domini sui, quae communiter omnibus data sunt, quasi soli sibi reputet, et quasi ipse sit omnium debitor, et pro omnibus ipse solus habeatur obnoxiis. Hoc fecit et Paulus, qui mortem Domini [Col. 0327D] et Salvatoris nostri, quae pro universo expensa est mundo, sibi soli praestitam dicit. Quasi enim de se solo loquens ita scribit: Quod enim nunc vivo in carne, in fide vivo Filii Dei, qui tradidit seipsum pro me. Haec autem dicebat, non coangustare volens amplissima et per orbem terrae diffusa Christi munera: sed quasi, ut diximus, qui pro omnibus se solum judicaret obnoxium. Et revera quid interest si et aliis praestitit, cum quae tibi praestita sunt, ita perfecta, quasi nulli alii ex his aliquid fuerit praestitum. Ideo denique et illa boni pastoris parabola non dicit quia venit multas oves requirere, sed unam. Una namque est, quia sic omnibus quasi uni divina beneficia conferuntur.«

[Col. 0328A] Et Hieronymus in Isaia libro duodecimo, Et non est absque me Salvator (Isa. XLIII, 11). »Ostendit in Patre Filium cuncta salvare, de quo idem propheta testatur, Et mittet eis Dominus salvatorem qui salvos eos faciet (Isa. XIX. 20).« Et item in libro decimo tertio, Audite me et comedetis bona (Isa. I, 19). »Et non solum bona, sed salutem omnibus nuntiavit, quam ipse praebuit qui dicit Sion, id est Ecclesiae, Regnabit Deus tuus (Isa. LXII, 7).« Et item in libro decimo quarto: »Christus cum iniquis reputatus est, ut iniquos redimeret a peccato, et omnibus omnia fieret, ut omnes salvos faceret.« Et item idem in eadem prophetia: »Quia sciebat illis non credentibus credituros esse populos nationum, transit ad gentes, et dicit misisse Filium suum testem vel testimonium [Col. 0328B] cunctarum nationum, qui praecepta illius atque mandata populis nuntiaret, qui de se ipso loquitur, oportet praedicari Evangelium istud in omni orbe, in testimonium cunctis gentibus, de quo apostolus Paulus scribit Timotheo, Unus mediator Dei et hominum homo Christus Jesus, qui dedit se redemptionem pro omnibus (I Tim. II, 5).« Et item in eadem prophetia: »Haec locutus est, Non semper irascor, nec jurgatus indignabor, quia ad hoc percutio ut emendem, ideo occido ut vivificem. Misereor enim creaturae meae, et quos ipse condidi in aeternum perire non patiar. Cum ergo a me egrediatur spiritus, et flatu atque inspiratione mea cuncta vegetentur et vivant, non est justum perire eos in aeternum qui meo flatu ac spiritu sustentantur.« Item in prophetia [Col. 0328C] Osee in libro tertio: »Intantum dilexi eos, et tam clemens pastor fui, ut morbidam ovem humeris meis ipse portarem. Ipse vero ignoraverunt cum mea illos passione curarem, et qui amator sum omnium traherem eos in vinculis charitatis.« Item in eadem 264 prophetia: »De manu mortis liberabo eos. Manum mortis appellat opera quibus interficit, juxta illud quod scriptum est, In manu linguae mors et vita (Prov. XVIII, 21). Liberat autem omnes Dominus, et redemit in passione crucis et effusione sanguinis sui, quando anima ejus descendit ad infernum, et caro ejus non vidit corruptionem, et ad ipsam mortem atque infernum locutus est: Ero mors tua, o mors (Ose. XIII, 14). Idcirco enim mortuus sum, ut cum mea morte moriaris. Ero morsus tuus, inferne, qui [Col. 0328D] omnes tuis faucibus devorabas.« Et item: »De manu mortis liberabo eos, ut quod tunc figurabatur in parte, nunc sentiatur in toto, et cum omni humano genere Israel liberandus sit et redimendus.« Item ipse in prophetia Jonae: Afflictus est Jonas. »Pulchre autem dolens, quod interpretatur Jonas, affligitur dolore, et tristis est anima ejus usque ad mortem, quia ne periret quantum in se fuit multa Christus perpessus est.« Item idem in Epistola Pauli ad Galatas: »Igitur et Pater tradidit Filium, et Filius ipse se tradidit, et Judas et sacerdotes cum principibus tradiderunt, et ad extremum traditum sibi tradidit ipse Pilatus. Sed Pater tradidit ut salvaret perditum mundum, Jesus ipse se tradidit, ut [Col. 0329A] Patris suamque faceret voluntatem.« Item: »Nec hoc ex meo sensu dictum putetis, Scriptura testis est, quia Christus gratia Dei salus, ut in quibusdam exemplaribus legitur, absque Deo pro omnibus mortuus est. Si autem pro omnibus, et pro Moyse, et pro universis prophetis, a quibus nullus potuit delere chirographum vetus, quod adversum nos scriptum erat, et affigere illud cruci (Col. II, 14). Omnes peccaverunt et indigent gloria Dei (Rom. III, 23).« Et in Epistola ad Ephesios: In quo habemus redemptionem per sanguinem ipsius remissionem peccatorum (Ephes. I, 3). »Ille redimitur qui captus est, et in hostium veniens potestatem liber esse desinit. Ita et nos quidam dicunt in hoc mundo esse captivos, ut et sub principibus et potestatibus jugo servitutis teneri, [Col. 0329B] nec ante vinctas catenis explicare manus, et oculos sursum attollere, nisi Redemptor advenerit. Sed quis iste, aiunt, tantus et talis, qui possit pretio suo totum orbem redimere? Jesus Christus Filius Dei proprium sanguinem dedit, et nos de servitute eripiens libertate donavit. Et revera, si historiis gentilium credimus, quod Codrus, et Curtius, et Decii Mures [al., mures], pestilentias urbium, et fames, et bella suis mortibus represserint, quanto magis hoc in Dei Filio possibile judicandum est, quod cruore suo non urbem unam sed totum purget orbem?« In homilia decima quarta Evangelii secundum Lucam: »Tale fuit et par turturum. Non erant illae volucres ut istae quae per aerem volant, sed divinum quiddam, et humana contemplatione [Col. 0329C] augustius, sub specie columbae et turturis apparebat: ut non talibus victimis, qualibus omnes homines, ille qui pro toto mundo nascebatur, et pati habebat, coram Domino mundaretur, sed ut dispensatio ejus nova omnia, ita novas quoque habebat hostias secundum voluntatem omnipotentis Dei.«

Et sanctus Augustinus in libro de Correptione et Gratia (cap. 16): 265 »Absit ut ista garrientes securos nos in hac negligentia esse debere credamus. Verum est enim quia nemo periit nisi filius perditionis. Sed ait Deus per Ezechielem prophetam: Ille quidem in suo peccato morietur, sanguinem vero ejus de manu speculatoris requiram (Ezech. XXXIII, 6). Proinde quantum ad nos pertinet, qui praedestinatos a non praedestinatis discernere non valemus, et ob hoc omnes salvos [Col. 0329D] fieri velle debemus, omnibus ne pereant, vel ne alios perdant, adhibenda est a nobis medicinaliter severa correptio. Dei est autem illis eam facere utilem, quos ille praescivit et praedestinavit conformes imaginis Filii sui. Dicit enim Apostolus: Peccantes coram omnibus corripe, ut caeteri timorem habeant (I Tim. V, 20): quod de his peccatis accipiendum est quae non latent, ne contra Domini sententiam putetur locutus. Ille enim dicit: Si peccaverit in te frater tuus, corripe eum inter te et ipsum (Matth. XVIII, 15). Verumtamen et ipse severitatem correptionis eousque perducit ut dicat: Si nec Ecclesiam audierit, sit tibi sicut ethnicus et publicanus (Matth. XVIII, 17). Et quis magis dilexit infirmos, quam ille qui pro omnibus [Col. 0330A] est factus infirmus, et pro omnibus ex ipsa est infirmitate crucifixus? Quae cum ita sint, nec gratia prohibet correptionem, nec correptio negat gratiam: et ideo sic est praecipienda justitia, ut a Deo gratia qua id quod praecipitur fiat fideli oratione poscatur. Et hoc utrumque ita faciendum est, ut neque justa correptio negligatur, omnia vero haec cum charitate fiant, quoniam nec charitas facit peccatum, et cooperit multitudinem peccatorum.« Et item sanctus Augustinus in vigesimo libro de Civitate Dei, titulo 6 ex sermone Apostoli (cap. 6): Pro omnibus mortuus est (II Cor. V, 14): »Omnibus, inquit, bonum est audire vocem Filii Dei et vivere. Ad vitam pietatis ex impietatis morte transeundum. De qua morte ait Apostolus: Ergo omnes mortui sunt, et pro omnibus [Col. 0330B] mortuus est, ut et qui vivunt jam non sibi vivant, sed ei qui pro ipsis mortuus est, et resurrexit (II Cor. V, 15). Omnes itaque mortui sunt in peccatis, nemine prorsus excepto, sive originalibus, sive etiam voluntate additis, vel ignorando, vel sciendo, nec faciendo quod justum est: et pro omnibus mortuis vivus mortuus est unus, id est nullum habens omnino peccatum: ut qui per remissionem peccatorum vivunt, jam non sibi vivant, sed ei qui pro omnibus mortuus est propter peccata nostra, et resurrexit propter justificationem nostram.« Et item in libro quarto de Trinitate (cap. 13): »Christus occisus est innocens, ut diabolum jure aequissimo superaret, et a captivitate propter peccatum justa suo justo sanguine injuste fuso mortis chirographum et justificandos redimeret [Col. 0330C] peccatores. Hinc etiam diabolus adhuc suos illudit, quibus se per sua sacra veluti purgandis, et potius applicandis atque mergendis, falsus mediator opponit, quod superbis facillime persuadet, irridere atque contemnere mortem Christi, a qua ipse quantum est alienior, tanto ab eis creditur sanctior atque divinior. Qui tamen apud eum paucissimi remanserunt, agnoscentibus gentibus, et pia humilitate bibentibus pretium suum, ejusque fiducia deserentibus 266 hostem suum, et concurrentibus ad Redemptorem suum.« Et in sermone centesimo vigesimo Evangelii Joannis: »Omnes quippe facit suas oves, pro quibus est omnibus passus: quia ut ipse pro omnibus pateretur ovis est factus.« Et item sanctus Augustinus in psalmo quadragesimo tertio: »Nam [Col. 0330D] et crux ipsa et pro ipsis persequentibus facta est: inde sunt postea sanati, qui in eum crediderunt quem ipsi occiderunt.« Et in psalmo quadragesimo quinto: »Compuncti, inquit, corde dixerunt: Quid faciemus (Act. II, 37)? Tanquam magna desperatione. Ille tantus est quem nos occidimus, nos ubi erimus? Et Petrus: Agite poenitentiam, et baptizetur unusquisque vestrum in nomine Jesu Christi, et dimittuntur vobis peccata vestra (Act. II, 38). Nihil enim hoc peccato gravius cogitare potuerunt. Quod gravius peccatum aegri, quam medici interfectio? Quid gravius potest aeger facere, quam si medicum suum occidat? Cum hoc dimittitur, quid non dimittitur? Ab illo ergo cui dictum est: Refugium et virtus, acceperunt [Col. 0331A] magnam securitatem; baptizetur unusquisque vestrum in nomine Domini Jesu Christi. In illius nomine quem occidistis baptizamini, et dimittuntur vobis peccata vestra. Medicum vel postea cognovistis: jam securi bibite sanguinem quem fudistis.« Et item in psalmo XLVI: »Omnes gentes, plaudite manibus, quoniam rex omnis terrae Deus. Non illi sufficit unam gentem habere sub se: ideo tantum pretium ex latere dedit, ut emeret orbem terrarum.« Item in psalmo XLIX: »Qui terram vocavit, et totam terram vocavit; qui terram vocavit, tantam vocavit quantam fabricavit. Quid mihi exsurgunt pseudochristi et pseudoprophetae? Quid est quod me verbis captiosis illaqueare moliuntur dicentes: Ecce hic est Christus, ecce illic? Non audio ostendentes partes. [Col. 0331B] Deus Deorum totum mihi ostendit, qui vocavit terram a solis ortu usque ad occasum, totum redemit, partes autem calumniantes condemnavit.« Item sanctus Augustinus in libro de Correptione et Gratia (cap. 11): »Unigenitus Dei Filius, aequalis Patri et coaeternus, pro hominibus homo factus, et sine suo ullo vel originali vel proprio peccato, ab hominibus peccatoribus crucifixus: qui, quamvis die tertio resurrexit nunquam moriturus ulterius, pertulit tamen pro mortalibus mortem, qui mortuus praestitit vitam, ut redempti ejus sanguine, tanto ac tali pignore accepto dicerent: Si Deus pro nobis, quis contra nos? Qui proprio Filio non pepercit, sed pro nobis omnibus tradidit eum (Rom. VIII, 31, 32).« Et in libro sexto contra Julianum (cap. 1): »Tu dicis etiam pro peccatoribus [Col. 0331C] mortuum Christum, ego dico non nisi pro peccatoribus mortuum, ita ut respondere cogaris, si nullo peccato parvuli obstricti sunt, non esse pro parvulis mortuum. Dicit enim Apostolus ad Corinthios: Quoniam si unus pro omnibus mortuus est, ergo omnes mortui sunt, et pro omnibus mortuus est (II Cor. V, 14). Nullo modo hic negare permitteris, non nisi pro his qui mortui sunt mortuum fuisse Jesum. Quos igitur hoc loco intelligis mortuos? nunquid eos qui de corpore exierunt? quis ita desipiat ut hoc sapiat? Eo modo 267 itaque intelligimus mortuos, pro quibus omnibus unus mortuus est Christus quomodo alibi dicit: Et vos cum essetis mortui in delictis, et praeputio carnis vestrae, vivificavit cum illo (Col. II, 13). Ac [Col. 0331D] per hoc unus, inquit, pro omnibus mortuus est, ergo omnes mortui sunt, ostendens fieri non potuisse ut moreretur nisi pro mortuis. Ex hoc enim probavit omnes mortuos esse, quia pro omnibus mortuis mortuus est unus. Impingo, inculco, infarcio recusanti. Accipe, salubre est, nolo moriaris, unus pro omnibus mortuus est, ergo omnes mortui sunt. Vide quia consequens esse voluit, ut intelligantur omnes mortui, si pro omnibus mortuus est. Quia ergo non in corpore, restat ut in peccato esse mortuos omnes, si pro omnibus Christus mortuus est, nemo neget, nemo dubitet, qui se non negat aut dubitat esse Christianum.« Et item in eodem libro (cap. 11): »Unus pro omnibus mortuus est, ergo omnes mortui sunt. Quo corde, [Col. 0332A] quo ore, qua fronte parvulos mortuos negatis, pro quibus Christum mortuum non negatis? Si non est pro eis mortuus Christus, ut quid baptizantur? Quicunque enim baptizati sumus in Christo Jesu, in morte ipsius baptizati sumus. Si autem etiam pro eis mortuus est qui unus pro omnibus mortuus est, ergo omnes mortui sunt, et isti cum omnibus, et quia in peccato mortui sunt, moriuntur et peccato, ut vivant Deo quando renascuntur ex Deo. Quod si explicare non possum quomodo vivus generet mortuum, mortuus enim peccato parens et vivens Deo, generat tamen in peccato mortuum, nisi et ipse peccato regeneratione moriatur et vivat Deo, nunquid ideo falsum est, quia explicari verbis non potest, vel difficillime potest? Tu nega, si audes, [Col. 0332B] natum mortuum, pro quo Christum non negas mortuum. Unus, enim, pro omnibus mortuus est, ergo omnes mortui sunt (II Cor. V, 14). Verba sunt apostolica, sed arma sunt nostra. Quibus tamen si repugnare nolis, intelligis quod sine dubitatione credendum est, etiamsi non intelligas (cap. 3). Audiebamus a majoribus nostris, qui se id nosse ac vidisse dicebant, Fundanium Carthaginis rhetorem, cum ipse accidenti vitio luscus esset, luscum filium procreasse. Quo exemplo evertitur illa tua sententia, qua dicis naturalia per accidens non converti. Accidens quippe fuit in patre quod factum est in filio naturale. Illam vero alteram, qua dicitis parentes in filios ea quae non habent ipsi non posse transfundere, alius Fundanii filius, quod maxime usitatum est, [Col. 0332C] cum duobus oculis de lusco natus evertit, et innumerabiles qui nascuntur oculati de parentibus caecis. Transmittendo quippe in eos quos gignunt quod ipsi non habent, vos potius quam suos filios sibi similes esse demonstrant, qui tam fuistis in vestris definitionibus caeci. Et item in eodem libro (cap. eod.): Quae sint enim ex parentibus, vel utrum sint etiam alia contagia peccatorum, liberum nobis est quaerere, sive sit facile, sive difficile, sive impossibile reperire: per unum tamen hominem in hunc mundum intrasse peccatum, et per peccatum mortem, 268 et ita in omnes homines pertransisse, in quo omnes peccaverunt, aliter nobis fas esse non existimemus accipere, nisi ut omnes mortuos esse credamus in primi hominis peccato, pro quibus mortuus [Col. 0332D] est Christus, et omnes mori peccato quicunque baptizantur in Christo.« Et item in eodem (cap. 4): »Nam si vos sententiam rectam in vestrum tortum sensum torquere nolletis, audiretis Apostolum hoc breviter explicantem, qui unum dixit fuisse, in quo omnes peccaverunt. In illo uno mortui sunt omnes, ut moreretur alius unus pro omnibus. Unus enim pro omnibus mortuus est, ergo omnes mortui sunt, pro quibus Christus mortuus est. Audisne, Juliane? Haec Apostoli verba, non mea sunt. Quid a me quaeris quo sit factum modo, cum videas factum esse quocunque modo? si Apostolo credis aliquomodo, qui de Christo et de his pro quibus mortuus est Christus mentiri potuit nullo modo.« Et item (cap. [Col. 0333A] eod.). »Merito ergo intelliguntur mortui qui non habent vitam, pro quibus Christus est mortuus. Unus enim pro omnibus mortuus est, ergo omnes mortui sunt. Ideo autem mortuus est, sicut legitur ad Hebraeos, Ut per mortem evacuaret eum qui potestatem habebat mortis, id est diabolum.« Et item (cap. 5): »Propter hoc, inquam, vinculum mortis mortui reperiuntur infantes: non ista morte notissima, quae a corpore animam separat, sed ea morte qua tenebantur omnes, pro quibus mortuus est Christus. Scimus enim, ait Apostolus, quod a nobis saepissime repetendum est, quoniam Unus pro omnibus mortuus est, ergo omnes mortui sunt, et pro omnibus mortuus est Christus, ut qui vivunt jam non sibi vivant, sed ei qui pro omnibus mortuus est et resurrexit [Col. 0333B] (II Cor. V, 14). Illi ergo vivunt, pro quibus ut vivant mortuus est qui vivebat. Quod apertius ita dicitur, Illi sunt a mortis vinculis liberi, pro quibus mortuus est inter mortuos liber: vel sic multo apertius, Illi sunt liberati a peccato, pro quibus mortuus est qui nunquam fuerat in peccato; et cum semel sit mortuus, tamen pro unoquoque tunc moritur, quando in ejus morte quantaelibet aetatis fuerit baptizatur, id est, tunc ei proderit mors ejus qui fuit sine peccato, quando in ejus morte baptizatur, si mortuus fuerit etiam ipse peccato, qui mortuus fuerat in peccato.« Et item: »A morte quippe justissimae damnationis per unum mediatorem Dei et hominum liberatur genus humanum, non a morte corporis tantum, sed a morte qua mortui sunt, pro [Col. 0333C] quibus unus mortuus est, ergo omnes mortui sunt.« Et in libro primo (cap. 11): »Postremo sanctus Joannes dicit, quem tu honorabiliter commemorasti, quem tu sicut sanctum eruditumque laudasti, quem tu testimonium et gloriam de consortio veritatis suscepisse dixisti, etiam ipse dicit, Adam sic peccasse illud grave peccatum, ut omne genus humanum in commune damnaret.« Et post pauca: »Dicit Judaeum negantem virtute unius Christi mundum posse salvari.« Item in libro tertio (cap. 12): »Quis autem Christianus ignoret quod ille, qui primum hominem 269 fecit ex pulvere, omnes fabricetur ex semine? Sed ex semine jam vitiato atque damnato, qui partim per veritatem remaneat in supplicio, partim per misericordiam liberetur a malo. Non [Col. 0333D] igitur, ut putas atque concludis, ullis laqueis tuis peccati naturalis suffocatur assertio. Depravatam quippe primi transgressoris voluntate naturam, non tua defensio verbis inanibus purgat per novitium dogma vestrum, sed gratia Dei per Jesum Christum Dominum nostrum.« Et item in libro sexto (cap. 14): »Unus enim pro omnibus mortuus est, ergo omnes mortui sunt, et pro omnibus mortuus est. Nec aliqui poterunt vivere pro quibus non est mortuus, quia pro mortuis vivus est mortuus. Haec negans, his repugnans, ista convellere moliens, catholicae fidei munimenta ipsosque nervos disrumpere Christianae religionis, verae pietatis, audes insuper dicere quod contra impios bella susceperis, [Col. 0334A] cum adversum matrem, quae te spiritualiter peperit, armis impietatis induaris.« Et in libro quarto de Doctrina Christiana (cap. 21), sanctus quoque Ambrosius, cum agat rem magnam de Spiritu sancto, ut eum Patri et Filio demonstret aequalem, submisso tamen dicendi genere utitur, quoniam res suscepta, non ornamenta verborum, aut ad flectendos animos commotiones affectuum, sed rerum documenta desiderat. Ergo inter caetera in principio hujus operis, ait: »Commotus oraculo Gedeon (Jud. VI, 21), cum audisset quod deficientibus licet populorum millibus, in uno viro Dominus plebem suam ab hostibus liberaret, obtulit haedum caprarum, cujus carnem, secundum angeli praecepta, et azyma supra petram posuit, et ea jure perfudit: [Col. 0334B] quae simul ut virgae cacumine, quam gerebat angelus Dei, contigit, de petra ignis erupit, atque ita sacrificium quod offerebatur absumptum est. Quo indicio declaratum videtur quod petra illa typum habuerit corporis Christi, quia scriptum est: Bibebant de consequente eos petra, petra autem erat Christus (I Cor. VII, 10). Quod utique non ad divinitatem ejus, sed ad carnem relatum est, quae sitientium corda populorum perenni rivo sui sanguinis inundavit. Jam tunc igitur in mysterio declaratum est, quia Dominus Jesus in carne sua totius mundi peccata crucifixus aboleret: nec solum delicta factorum, sed etiam cupiditates animorum. Caro enim haedi ad culpam facti refertur, jus ad illecebras cupiditatum, sicut scriptum est, Quia concupivit populus [Col. 0334C] cupiditatem pessimam, et dixerunt, Quis nos cibabit carne (Num. XI, 18)? Quod igitur extendit angelus virgam, et tetigit petram, de qua ignis exiit, ostendit quod caro Domini, spiritu repleta divino, peccata omnia humanae conditionis exureret. Unde et Dominus ait, Ignem veni mittere terram (Luc. XII, 49), et caetera.«

Sanctus nihilominus Prosper in libro primo de Vocatione gentium dicit (cap. 19): »Et tu, inquit, puer, propheta Altissimi vocaberis: praeibis enim ante faciem Domini parare vias ejus; ad dandam scientiam salutis populo ejus in remissionem peccatorum ipsorum: propter viscera misericordiae Domini, in quibus visitavit nos oriens ex alto, lucere his qui in tenebris 270 et in umbra mortis sedent, ad dirigendos pedes nostros in viam pacis (Luc. I, 76 et seqq.) (cap. 20) [Col. 0334D] Haec autem viscera misericordiae Dominus, non ad unius tantum populi redemptionem, sed ad omnium nationum impendit salutem. Dicit Evangelista, quia Jesus moriturus erat pro gente, non tantum pro gente, sed etiam ut filios Dei dispersos congregaret in unum (Joan. XI, 51, 52). Hoc enim ait illa vox Domini, quae per quamdam pietatis tubam toto terrarum orbe sonantem omnes homines invitat et convenit. Nam cum dixisset, Confiteor tibi, Pater, Domine coeli et terrae, quia abscondisti haec a sapientibus et prudentibus, et revelasti ea parvulis. Ita, Pater, quoniam sic beneplacitum est ante te, addidit: Omnia mihi tradita sunt a Patre meo, et nemo novit Filium, nisi Pater; neque Patrem quis novit, nisi Filius et cui voluerit Filius [Col. 0335A] revelare; ac deinde adjecit, Venite ad me, omnes qui laboratis et onerati estis, et ego reficiam vos. Tollite jugum meum super vos, et discite a me quia mitis sum et humilis corde, et invenietis requiem animabus vestris: jugum enim meum suave est, et onus meum leve (Matth. XI, 25-29). Joannes vero Baptista in Evangelio Joannis prophetico spiritu protestatur dicens: Qui de coelo venit super omnes est, et quod vidit et audivit hoc testatur, et testimonium ejus nemo accipit, qui accipit testimonium ejus signavit quoniam Deus verax est (Joan. III, 31-33). Igitur quantum attinet ad humani generis caecitatem, longa ignorantiae et superbiae nocte contractam, venit in mundum Creator mundi, et mundus eum non cognovit (Joan. I, 10). Lux lucet in tenebris et tenebrae eam non comprehenderunt [Col. 0335B] (ibid., 5). Qui super omnes est quod vidit et audivit testatur, et testimonium ejus nemo accipit. Sed quia non frustra Deus Dei Filius venit in mundum, et dedit semetipsum pro omnibus, et post mortuus est, non tantum pro gente, sed etiam ut filios Dei dispersos congregaret in unum et universis dicit, Venite ad me, omnes qui laboratis et onerati estis, et, servato sibi incognoscibilis arbitrio electionis, dat sui Patris notitiam quibus eam voluerit revelare: omnes filii lucis, filii promissionis, filii Abrahae, filii Dei, genus electum, regale sacerdotium, viri Israelitae praecogniti et praeordinati ad regnum Dei, qui eos vocavit non solum ex Judaeis, sed etiam ex gentibus (Rom. IX, 24), testimonium ejus qui de coelo venit accipiunt, signantes quia Deus verax est, [Col. 0335C] id est, expresse significantes in sui salvatione, quoniam Deus verax est, implens et perficiens quod promisit Abrahae omnium gentium patri, qui pollicente Deo quod haeres futurus esset mundi, non haesitavit diffidentia, sed confortatus est fide, dans gloriam Deo, et plenissime sciens, quoniam quod promisit potens est et facere (Rom. IV, 20). Quis autem tam alienus est a fide Abrahae, tam degener ab universarum gentium patre, qui promissionem aut non impleri, aut ab alio praeter eum qui promisit dicat impleri? Ille quidem erit mendax, Deus autem verax et omnis qui accipit testimonium ejus hoc signat, hoc indicat, quod per lucem illuminantem factus est videns, factus est obediens, factus intelligens, sicut Joannes evangelista testatur dicens: Scimus quia [Col. 0335D] mundus totus in maligno positus est, et scimus quia Filius 271 Dei venit, et dedit nobis sensum ut cognoscamus verum Deum, et simus in vero filio ejus (I Joan. V, 19). (Cap. 21.) Si vero quaeritur cur Salvator omnium hominum non omnibus dederit unum sensum, ut cognoscerent verum Deum, et essent, id est, permanerent in vero Filio; quamvis credamus nullis hominibus opem gratiae in totum fuisse subtractam, tamen ita forte hoc velatum sit, sicut illud absconditum est, cur, omnibus gentibus praetermissis, unum sibi populum, quem ad veritatis cognitionem erudiret, exceperit. De quo judicio Dei si non est conquirendum, multo minus de hoc quod cum electione omnium gentium geritur murmurandum [Col. 0336A] est. Quae enim Deus occulta esse voluit, non sunt scrutanda: quae autem manifesta fecit, non sunt neganda.« Et item (cap. eod.): »Cum utique contra hostem non expedit sine protectore confligere: cum illo enim habet certamen, a quo aliquando superatus est. Non ergo fidat viribus suis, quae etiam cum essent integrae non steterunt, sed per illum quaerat vindictam, qui solus non est victus et omnibus vicit: et si quaerit, non dubitet quaerendi affectum ab illo se accepisse quem quaerit, nec quia Spiritu Dei agitur, ideo se putet liberum arbitrium non habere, quod ne tunc quidem perdidit quando diaboli voluntati se dedit, a quo judicium voluntatis depravatum est, non ablatum.« Et item in secundo libro (cap. 16): »Nulla igitur ratio dubitandi est, [Col. 0336B] Jesum Christum Dominum nostrum pro impiis et peccatoribus mortuum, a quorum numero si aliquis liber inventus est, non est pro omnibus mortuus Christus. Sed prorsus pro omnibus mortuus est. Nemo igitur omnium hominum, ante reconciliationem quae per Christi sanguinem facta est, non aut peccator aut impius fuit, dicente Apostolo: Si enim Christus, cum adhuc infirmi essemus, juxta tempus pro impiis mortuus est, vix enim pro justo quis moritur: nam pro bono forsitan quis audeat mori (Rom. V, 6, 7), ut et qui vivunt jam non sibi vivant, sed ei qui pro ipsis mortuus est. Commendat autem suam charitatem Deus in nobis, quoniam si cum adhuc peccatores essemus Christus pro nobis mortuus est, multo magis justificati in sanguine ipsius salvi [Col. 0336C] erimus ab ira per ipsum. Si enim cum inimici essemus, reconciliati sumus Deo per mortem Filii ejus, multo magis salvi erimus in vita ipsius (ibid., 8-10). Idem autem Apostolus in secunda ad Corinthios ait: Charitas enim Christi urget nos, judicantes hoc, quoniam si unus pro omnibus mortuus est, ergo omnes mortui sunt, et pro omnibus mortuus est, et resurrexit (II Cor. V, 14). De seipso vero quid pronuntiet audiamus: Fidelis, inquit, sermo, et omni acceptione dignus, quia Christus Jesus venit in hunc mundum peccatores salvos facere, quorum primus ego sum. Sed ideo misericordiam consecutus sum, ut in me primo ostenderet Christus Jesus omnem patientiam, ad informationem eorum qui credituri sunt illi in vitam aeternam (I Tim. I, 15 et seqq.). Sive ergo circumcisio, [Col. 0336D] sive praeputium, peccato universaliter concludebatur, unusque omnes reatus obstrinxerat, et inter magis minusque impios nemo erat qui posset absque Christi redemptione salvari. Quae redemptio universo 272 sese intulit mundo, et omnibus hominibus indifferenter innotuit.« Et contra Gallos objectione nona: »Nullus omnino est ex omnibus hominibus, cujus natura in Christo Domino suscepta non fuerit, quamvis ille natus sit in similitudinem carnis peccati, omnis autem homo nascatur in carne peccati. Deus ergo Dei Filius mortalitatis humanae particeps factus absque peccato, hoc peccatoribus et mortalibus contulit, ut qui nativitatis ejus consortes fuissent, vinculum peccati et mortis evaderent. [Col. 0337A] Sicut itaque non sufficit hominum renovationi natum esse hominem Jesum Christum, nisi in ipso eodem de quo ipse ortus est spiritu renascantur, sic non sufficit hominum redemptioni crucifixum esse Dominum Jesum Christum, nisi commoriantur et consepeliantur in baptismo. Alioqui nato Salvatore in carne substantiae nostrae, et crucifixo pro omnibus nobis, non fuerat necessarium ut renasceremur, et similitudini mortis ejus complantaremur. Sed cum sine hoc sacramento nemo hominum consequatur vitam aeternam, non est salvatus cruce Christi, qui non est crucifixus in Christo: non est autem crucifixus in Christo, qui non est membrum corporis Christi: nec est membrum corporis Christi, qui non per aquam et Spiritum sanctum [Col. 0337B] induit Christum, qui ideo in infirmitate nostra communionem subiit mortis, ut nos in virtute ejus haberemus consortium resurrectionis. Cum itaque rectissime dicatur Salvator pro totius mundi redemptione crucifixus, propter veram humanae naturae susceptionem, et propter communem in primo homine omnium perditionem, potest tamen dici pro his tantum crucifixus, quibus mors ipsius profuit. Dixit enim Evangelista quia Jesus moriturus erat pro gente, non tantum pro gente, sed etiam ut filios Dei dispersos congregaret in unum (Joan. XI, 51, 52). In sua enim venit, et sui eum non receperunt: quotquot autem receperunt eum, dedit eis potestatem filios Dei fieri, qui non ex sanguinibus, neque ex voluntate carnis, neque ex voluntate viri, sed ex Deo nati sunt [Col. 0337C] (Joan. I, 11, 13). Diversa ergo ab istis sors eorum est, qui inter illos censentur, de quibus dicitur: Lux lucet in tenebris, et tenebrae eam non comprehenderunt (ibid., 5), ut possit secundum hoc dici, Redemptor mundi dedit pro mundo sanguinem suum, et mundus redimi noluit, quia lucem tenebrae non receperunt, et tenebrae receperunt, quibus dicit Apostolus: Fuistis aliquando tenebrae, nunc autem lux in Domino (Ephes. V, 8). Ipse vero Dominus Jesus, qui dixit se venisse quaerere et salvare quod perierat: Non veni, inquit, nisi ad oves quae perierant domus Israel (Matth. X, 6). Sed quae sint istae oves domus Israel, apostolus Paulus exponat dicens: Non omnes qui ex Israel, hi sunt Israelitae: neque quia sunt semen Abrahae omnes filii, sed, In Isaac [Col. 0337D] vocabitur tibi semen (Gen. XXI, 12), id est, non qui filii carnis, hi filii Dei; sed qui filii promissionis aestimantur in semine (Rom. IX, 6, 8). In istis ergo sunt illi, de quibus dictum supra memoravimus, quia Jesus moriturus erat pro gente, non tantum pro gente, sed etiam ut filios Dei dispersos congregaret in unum: quia non solum ex Judaeis, sed etiam ex 273 gentibus, per eum qui vocat quae non sunt tanquam quae sunt, et qui dispersos Israel congregat, filii Dei, filii promissionis, in unam Ecclesiam congregantur, ut impleatur quod promissum est Abrahae, cui dictum est quod in semine ejus benedicendae essent omnes tribus terrae (Gen. XII, 3).« Et in objectione prima contra Vincentianos: »Contra [Col. 0338A] vulnus originalis peccati, quo in Adam omnium hominum corrupta et mortificata natura est, et unde omnium concupiscentiarum morbus inolevit, verum et potens ac singulare remedium mors Filii De domini nostri Jesu Christi, qui liber a mortis debito, et solus absque peccato, pro peccatoribus et debitoribus mortis est mortuus. Quod ergo ad magnitudinem et potentiam pretii, et quod ad unam pertinet causam generis humani, sanguis Christi redemptio est totius mundi. Sed qui hoc saeculum sine fide Christi, et sine regenerationis sacramento pertranseunt, a redemptione alieni sunt. Cum itaque, propter unam omnium naturam a Domino nostro in veritate susceptam, recte omnes dicantur redempti, tamen non omnes a captivitate sint eruti, redemptionis proprietas [Col. 0338B] haud dubie penes illos est, de quibus princeps mundi missus est foras, et jam non vasa diaboli, sed membra sunt Christi. Cujus mors non ita impensa est humano generi, ut ad redemptionem ejus etiam qui regenerandi non erant pertinerent: sed ita ut quod per unum exemplum gestum est pro universis, per singulare sacramentum celebraretur in singulis. Poculum quippe immortalitatis, quod confectum est de infirmitate nostra et virtute divina, habet quidem in se ut omnibus prosit, sed si non bibitur, non medetur.«

Et sanctus Cyrillus in epistola synodica ad Nestorium dicit (concil. Ephes. part. I, c. 26). »Confitemur etiam, inquiens, quod idem ipse, qui ex Deo Patre natus est, Filius unigenitus Deus, licet juxta [Col. 0338C] naturam suam expers passionis exstiterit, pro nobis tamen secundum Scripturas carnem perpessus sit, et erat in crucifixo corpore propriae carnis impassibiliter ad se referens passionem. Gratia vero Dei pro omnibus gustavit mortem, tradens et proprium corpus, quamvis naturaliter ipse vita sit et resurrectio mortuorum. Nam ut mortem ineffabili potentia proculcaret, et sua carne primogenitus ex mortuis fieret, et primitiae dormientium viam faceret, humanae naturae ad incorruptionis recursum, gratia Dei, sicut supra dictum est, pro omnibus gustavit mortem, et tertia die resurgens exspoliavit infernum.« Item in epistola ad presbyteros et diaconos, Patres monachorum, et ad eos qui solitariam vitam adepti in Dei fide consistunt, ad locum (ibid., cap. 2): [Col. 0338D] »Sufficit vero, ut arbitror, ad fidem etiam sanctissimus Paulus, qui testatur dicens: Quid ergo dicemus? Si Deus pro nobis, quis contra nos? Qui proprio Filio non pepercit, sed pro nobis omnibus tradidit eum, quomodo non etiam cum ipso omnia nobis donavit (Rom. VIII, 31, 32)? Proinde dic mihi, quomodo intelligatur Dei proprius Filius qui ex sancta Virgine? Sicut enim proprium 274 hominis, nec non et uniuscujusque aliorum animalium, quod ex eo secundum naturam generatur, ita proprium Dei quod ex substantia ejus est intelligitur atque dicitur. Quomodo ergo proprius Dei Filius nominatus est Christus? Qui ergo traditus est a Deo et Patre causa omnium salutis et vitae, traditus est propter peccata [Col. 0339A] nostra,« et reliqua. Et item in eadem: »Sic etiam posuit pro nobis animam suam: quia enim erat mors ejus mundo salutaris, sustinuit crucem.« Et item: »Et unus omnium compensatione dignus mortuus pro omnibus, ut redimeret proprio sanguine quidquid sub coelo est, et offerret Deo et Patri eos qui in omni terra consistunt.« Et item: »Unus ergo omnium dignior suam pro omnibus animam posuit.« Et item: »Sicut enim dicit in Adam, quin mors, ita cecidit et in Christo: ascendenti quoque propter nos et pro nobis ad Patrem et Deum qui in coelis est, ut eis qui in terra sunt adibile demonstraret coelum.«

Magnus autem Leo, tantae scilicet sedis Romanae non impar, in epistola ad Leonem Augustum dicit [Col. 0339B] (epist. cap. 11): »Sicut enim negari non potest, evangelista dicente, quod Verbum caro factum est, et habitavit in nobis (Joan. I, 14), ita negari non potest, beato Paulo apostolo praedicante, quod Deus erat in Christo mundum reconcilians sibi (II Cor. XV, 19). Quae autem reconciliatio esse potest, qua humano generi propitiaretur Deus, nisi omnium causa Mediator Dei et hominum carnem susciperet? Qua vero ratione veritatem Mediatoris impleret, nisi qui in forma Dei aequalis Patri, in forma servi particeps esset et nostri, et mortis vinculum unius praevaricatione contractum, unius morte qui solus morti nihil debuit solveretur? Effusio enim justi pro injustis sanguinis Christi tam fuit dives ad pretium, ut si universitas captivorum in Redemptorem suum crederet, [Col. 0339C] nullum diaboli vincula retinerent: quoniam, sicut ait Apostolus: Ubi autem abundavit peccatum, superabundavit et gratia (Rom. V, 21): et cum sub peccati praejudicio nati potestatem acceperint ad justitiam renascendi, validius factum est donum libertatis quam debitum servitutis.« Et item: »Quod unquam sacrificium sacratius fuit, quam quod verus et aeternus pontifex altari crucis per immolationem suae carnis imposuit? Quamvis enim multorum sanctorum in conspectu Domini pretiosa mors fuerit (Psal. CXV, 15), nullius tamen insontis occisio redemptio fuit mundi. Acceperunt justi, non dederunt coronas, et de fortitudine fidelium exempla sunt patientiae, non dona justitiae. Singulares quippe in singulis mortes fuerunt, nec alterius quisquam debitum suo [Col. 0339D] fine persolvit, cum inter filios hominum unus solus Dominus noster Jesus Christus qui vere erat agnus immaculatus exstiterit, in quo omnes crucifixi, omnes mortui, omnes sepulti, omnes sint etiam suscitati: de quibus ipse dicebat: Cum exaltatus fuero a terra, omnia traham ad me (Joan. XII, 32). Fides etenim vera, justificans impios et creans justos, ad humanitatis suae 275 tracta participem, in illo acquirit salutem, in quo solo se homo invenit innocentem, liberum habens per gratiam Dei de ejus potentia gloriari, qui contra hostem humani generis in carnis nostrae humilitate congressus, his vindictam suam tribuit, in quorum corpore triumphavit.« Et item in eadem: »At si in tante luce veritatis tenebras suas haeretica [Col. 0340A] obduratio non relinquit, ostendant unde sibi spem vitae polliceantur aeternae, ad quam nisi per mediatorem Dei et hominum hominem Christum Jesum non potest perveniri. Sicut enim ait beatus Petrus apostolus, Non est aliud nomen datum hominibus sub coelo, in quo oporteat nos salvos fieri (Act. IV, 12), nec est redemptio captivitatis humanae, nisi in sanguine ejus qui dedit semetipsum redemptionem pro omnibus, et qui, sicut praedicat beatus apostolus Paulus, cum in forma Dei esset, non rapinam arbitratus est esse se aequalem Deo, sed semetipsum exinanivit, formam servi accipiens, in similitudinem hominum factus, et habitu inventus ut homo. Humiliavit semetipsum factus obediens usque ad mortem, mortem autem crucis. Propter quod et Deus illum exaltavit, [Col. 0340B] et donavit illi nomen quod est super omne nomen, ut in nomine Jesu omne genu flectatur, coelestium, terrestrium, et infernorum, et omnis lingua confiteatur quia Dominus Jesus Christus in gloria est Dei Patris (Philip. II, 6 et seqq.).« Et in epistola ad Juvenalem episcopum Hierosolymitanum (epist. 72, cap. 3): »Veram igitur Christi generationem crux vera confirmat, quoniam ipse in nostra carne nascitur, qui in nostra carne crucifigitur. Quae nullo interveniente peccato, nisi fuisset nostri generis, non potuisset esse mortalis: ut autem repararet omnium vitam, recepit omnium causam, et vim veteris chirographi, quod solus inter omnes non debuit, pro omnibus solvendo vacuavit: ut sicut per unius reatum omnes facti fuerant peccatores, ita per unius innocentiam [Col. 0340C] omnes fierent innocentes, inde in omnes manante justitia, ubi est humana suscepta natura.« Et in epistola ad Flavianum (epist. 10): »Ab ipso autem principio generis humani, omnibus hominibus Christus est denuntiatus in carne venturus: in qua, sicut dictum est, Et erunt duo in carne una (Gen. II, 24), utique duo sunt, Deus et homo, Christus et Ecclesia, quae de sponsi carne prodiit, quando ex latere crucifixi manante sanguine et aqua, sacramentum regenerationis et redemptionis accepit.« Et item in homilia de Natale Domini (hom. 1): »Salvator noster, dilectissimi, hodie natus est, gaudeamus. Neque enim locum fas est esse tristitiae, ubi natalis est vitae, quae consumpto mortalitatis timore ingerit nobis de promissa aeternitate laetitiam. [Col. 0340D] Nemo ab ejus alacritatis participatione secernitur, una cunctis laetitiae communis est ratio: quia Dominus noster peccati mortisque destructor, sicut nullum a reatu liberum reperit, ita liberandis omnibus venit.« Et item in alia homilia (hom. 2): »Nam superbia hostis antiqui non immerito sibi in omnes homines jus tyrannicum vindicabat, nec indebito dominatu premebat, quos, neglecto mandato Dei, spontaneos in obsequium 276 suae voluntatis illexerat. Non itaque juste amitteret originalem humani generis servitutem, nisi de eo quod subegerat vinceretur. Cum igitur misericors omnipotensque Salvator, ita susceptionis humanae moderaretur exordia, ut virtutem inseparabilis a suo homine deitatis [Col. 0341A] per velamen nostrae infirmitatis absconderet, illusa est securi hostis astutia, qui nativitatem pueri in salutem humani generis procreati, non aliter sibi quam omnium nascentium putavit obnoxiam.« Et post pauca (cap. 4): »Redit in honorem suum ab antiquis contagiis purgata natura, mors morte destruitur, nativitas nativitate reparatur, quoniam simul et redemptio aufert servitutem, et regeneratio mutat originem, et fides justificat peccatorem.« Et paulo post (cap. 5): »Tibi enim quondam abjecto, extruso paradisi sedibus, tibi per exsilia longa morienti, tibi in cinerem et pulverem dissoluto, cui jam non erat spes ulla vivendi, per incarnationem Verbi potestas data est, ut de longinquo ad tuum revertaris auctorem, recognoscas parentem, liber [Col. 0341B] efficiaris ex servo, de extraneo proveharis in filium: ut qui ex corruptibili carne natus es, ex Dei spiritu renascaris, et obtineas per gratiam quod non habes per naturam.« Et item in homilia quarta (cap. 2): »Exsultent ergo in laudem Dei corda credentium, et mirabilia ejus confiteantur filii hominum: quoniam in hoc praecipue Dei opere humilitas nostra cognoscit quanti eam suus Conditor aestimarit: qui cum origini humanae multum dederit, quod nos ad imaginem suam fecit, reparationi nostrae longe amplius tribuit, cum servili formae ipse se Dominus coaptavit. Quamvis enim ex una eademque pietate sit quidquid creaturae Creator impendit, minus tamen mirum est hominem ad divina proficere, quam Deum ad humana descendere. Hoc autem nisi facere [Col. 0341C] dignaretur Omnipotens, nulla quemquam species justitiae, nulla forma sapientiae a captivitate diaboli, et a profundo aeternae mortis erueret.« Et in homilia de Epiphania (hom. 5, c. 2): »Judaei qui extra regnum Christi esse voluerunt, adhuc quodammodo sub Herodis sunt principatu, et, dominante sibi Salvatoris inimico, alienigenae serviunt potestati. Unde quod illi tres viri, universalem gentium personam gerentes, adorato Domino, hoc in populis suis per fidem quae justificat impios totus mundus assequitur, et haereditatem Dei ante saecula praeparatam accipiunt adoptivi, et perdunt qui videbantur esse legitimi.« Et item in eadem (cap. 4): »Inter haec autem permanet super omnes benignitas Dei, et nulli misericordiam suam denegat, cum indiscrete [Col. 0341D] universis bona multa largitur: eousque quos meritos subderet poenis, mavult invitare beneficiis. Dilatio enim vindictae dat locum poenitentiae, nec dici potest nulla ibi esse ultio, ubi nulla conversio est: quia mens dura et ingrata jam sibi ipsa supplicium est, et in conscientia sua patitur quidquid Dei bonitate differtur. Non ita delinquentes peccata delectent, ut illos in suis actibus vitae hujus finis inveniat, 277 quoniam in inferno nulla correctio est, nec datur remedium satisfactionis ubi jam non superest actio voluntatis.« Item in homilia de passione Domini (hom. 1, c. 5): »Habent ergo divinam haec opera virtutem. Sed quod Dominus majestatis suae potentiam comprimit, et vim in se persecutoris admittit, [Col. 0342A] ex illa est voluntate qua dilexit nos, et tradidit semetipsum pro nobis, cooperante in hoc ipsum Patre, qui Filio proprio non pepercit, sed pro nobis tradidit illum. Una est enim Patris et Filii voluntas ut est una divinitas, de cujus dispositionis effectu nihil vobis, Judaei, gratiae, nihil tibi, Juda, debemus. Salvationi quidem nostrae vobis non hoc volentibus impietas vestra servivit, et per vos factum est quidquid manus Dei et consilium decreverunt fieri. Mors igitur Christi nos liberat, vos accusat. Merito soli non habetis quod omnibus perire voluistis, et tamen tanta est nostri bonitas Redemptoris, ut etiam vos possitis consequi veniam, si Christum Dei Filium confitendo illam parricidalem malitiam relinquatis. Non enim frustra Dominus in cruce oravit: Pater, dimitte [Col. 0342B] illis, quia nesciunt quid faciunt (Luc. XXIII, 34). Quod remedium nec te, Juda, transiret, si ad eam poenitentiam confugisses quae te revocaret ad Christum, non quae instigaret ad laqueum. Dicendo autem: Peccavi tradens sanguinem justum (Matth. XXVII, 4), in impietatis tuae perfidia perstitisti, qui Jesum non Deum Dei Filium, sed nostrae tantummodo conditionis hominem, etiam inter extrema mortis tuae pericula credidisti, cujus flexisses misericordiam, si ejus omnipotentiam non negasses.« Et in tertia homilia de passione Domini (cap. 2): »Quidquid Domino illusionis et contumeliae, quidquid vexationis et poenae furor intulit impiorum, non de necessitate toleratum, sed de voluntate susceptum est. Venit enim filius hominis quaerere et salvare quod perierat (Matth. [Col. 0342C] XVIII, 11), et sic ad omnium redemptionem utebatur malitia persequentium, ut in mortis ejus resurrectionisque sacramento interfectores sui possent salvi esse, si crederent. Unde sceleratior omnibus Juda et infelicior exstitisti, quem non poenitentia revocavit ad Dominum, sed desperatio traxit ad laqueum. Exspectasses consummationem criminis tui, et donec sanguis Christi pro omnibus funderetur infirmis, lethi suspendium distulisses. Cumque conscientiam tuam tot Domini miracula, tot dona, totque illa saltem te a praecipitio tuo sacramenta revocassent, quae in Paschali coena jam de perfidia tua signo divinae scientiae detectus acceperas, cur de ejus bonitate diffidis, qui te a corporis et sanguinis sui communione non repulit? qui tibi ad comprehendendum [Col. 0342D] se cum turbis et armatorum cohorte venienti pacis osculum non negavit? Sed homo inconvertibilis, spiritus vadens et non revertens, cordis tui secutus est rabiem, et stante diabolo a dextris tuis iniquitatem, quam in sanctorum omnium armaveras caput, in tuum verticem retorsisti: ut quia facinus tuum omnem mensuram ultionis 278 excesserat, te haberet impietas tua judicem, te pateretur tua poena carnificem. Cum igitur Deus esset in Christo mundum reconcilians sibi, et creaturam ad conditoris sui imaginem reformandam Creator ipse gestaret, peractis miraculis operum divinorum, quae propheticus olim spiritus gerenda praedixerat: Tunc aperientur oculi caecorum, et aures surdorum audient: tunc saliet, [Col. 0343A] claudus ut cervus, et clara erit lingua mutorum (Isa. XXXV, 5, 6), sciens Jesus adesse jam tempus gloriosae passionis implendae: Tristis est anima mea, inquit, usque ad mortem (Matth. XXVI, 38); et iterum: Pater, si fieri potest, transeat a me calix iste (ibid., 39). Quibus verbis, quamdam formidinem profitentibus, nostrae infirmitatis affectus participando curabat, et poenalis experientiae metum subeundo pellebat. In nobis ergo Dominus nostro pavore trepidabat, et susceptione se nostrae infirmitatis induerat, ut nostram inconstantiam suae virtutis soliditate vestiret.« Item in homilia de passione Domini (hom. IV, c. 1): »Peractis itaque omnibus, quae divinitas fieri carnis velamine temperata permisit, Jesus Filius Dei cruci quam etiam ipse gestarat affixus est, duobus latronibus [Col. 0343B] uno ad dexteram ipsius, alio ad sinistram similiter crucifixis, ut etiam in ipsa patibuli specie monstraretur illa quae in judicio ipsius omnium hominum est facienda discretio, cum et salvandorum figuram fides credentis latronis exprimeret, et damnandorum formam blasphemantis impietas praemonstraret. Passio igitur Christi salutis nostrae continet sacramentum, et de instrumento quod iniquitas Judaeorum paravit ad poenam, potentia Redemptoris gradum fecit ad gloriam: quam Dominus Jesus ita ad omnium hominum suscepit salutem, ut inter clavos quibus ligno tenebatur affixus, pro interfectoribus suis paternae clementiae supplicaret et diceret: Pater, ignosce illis, quia nesciunt quid faciunt (Luc. XXIII, 34). Principes autem sacerdotum, quibus indulgentiam Salvator petebat, [Col. 0343C] supplicium crucis irrisionum aculeis asperabant, et in quem manibus amplius saevire non poterant, linguarum tela jaciebant dicentes: Alios salvos fecit, seipsum salvum facere non potest. Si rex Israel est, descendat de cruce, et credimus ei (Matth. XXVII, 42).« Item in quinta homilia de passione Domini (cap. 3): »In omnibus autem, quae illi popularis ac sacerdotalis insania contumeliose ac procaciter inferebat, nostrae diluebantur maculae, nostrae expiabantur offensae; quia natura, quae in nobis rea semper fuerat atque captiva, in illo innocens patiebatur et libera: ut ad auferendum peccatum mundi ille hostiam se agnus offerret, quem et omnibus corporalis substantia jungeret, et ab omnibus spiritalis origo discerneret. Item in sexta homilia (cap. 1): [Col. 0343D] Judaeorum enim caecitas nihil obtinuit, nisi ut sua impietate se perderet: Christi vero patientia hoc egit, ut omnes sua passione salvaret.« Et item in eadem (cap. 4): »Seditiosis igitur clamoribus Judaeorum cedente Pilato, in loco cui nomen Golgotha crucifigitur Christus: per lignum erigitur lapsus in ligno, et gustu fellis et aceti diluitur esca peccati. Merito priusquam traderetur dixerat 279 Dominus: Cum exaltatus fuero a terra, omnia traham ad me (Joan. XII, 32), id est, totam causam humani generis agam, et olim perditam in integrum revocabo naturam, in me omnis infirmitas abolebitur, in me omnis plaga sanabitur. Exaltatum autem Jesum traxisse ad se omnia, non solum nostrae substantiae [Col. 0344A] passione, sed etiam totius mundi commotione monstratum est. Pendente enim in patibulo Creatore, universa creatura congemuit, et crucis clavos omnia simul elementa senserunt. Nihil ab illo supplicio liberum fuit: hoc in communionem sui et terram traxit et coelum: hoc petras rupit, monumenta patefecit, inferna reseravit, et densarum horrore tenebrarum radios solis abscondit. Debebat hoc testimonium suo mundus auctori, ut in occasu Conditoris sui vellent universa finiri. Sed patientia Dei servat rebus atque temporibus ordinem suum, nosque in illum potius invitat affectum, ut eorum salutem petamus, quorum crimen horremus. Tanto igitur pretio, tantoque sacramento, eruti de potestate tenebrarum, et ab antiquae captivitatis [Col. 0344B] vinculis absoluti.« Et in octava homilia (cap. 1): »Saevienti diabolo per ministeria Judaeorum formam servi nihil peccati habentis objecit, ut per eum ageretur omnium causa, in quo solo erat omnium natura sine culpa. Irruerunt ergo in lumen verum filii tenebrarum, et utentes faculis atque laternis, non evaserunt infidelitatis suae noctem, quia non intellexerunt lucis auctorem. Praeoccupant paratum teneri, et trahunt volentem trahi: qui si vellet obniti, nihil quidem in injuriam ejus impiae manus possent, sed mundi redemptio tardaretur, et nullum salvaret illaesus, qui pro omnium erat salute moriturus.« Et item (cap. 5): »Pascha ergo nostrum, sicut ait Apostolus, immolatus est Christus (I Cor. V, 7): qui se novum et verum reconciliationis sacrificium [Col. 0344C] offerens Patri, non in templo cujus jam erat finita reverentia, nec intra septa civitatis ob meritum sui sceleris diruendae, sed foris extra castra crucifixus est: ut, veterum victimarum cessante mysterio, nova hostia novo imponeretur altari, et crux Christi non templi esset ara, sed mundi.« Et item in eadem: »Traxisti, Domine, omnia ad te, ut quod in uno Judaeae templo obumbratis significationibus ageretur, pleno apertoque sacramento universarum ubique nationum devotio celebraret. Nunc enim, carnalium significationum varietate cessante, omnes differentias hostiarum una corporis et sanguinis tui implet oblatio: quoniam tu es verus agnus qui tollis peccatum mundi, et ita perficis in te universa mysteria, ut sicut unum est pro omni victima [Col. 0344D] sacrificium: ita unum de omni gente sit regnum. Confiteamur igitur, dilectissimi, quod magister gentium Paulus gloriosa voce confessus est dicens: Fidelis sermo et omni acceptione dignus, quia Christus Jesus venit in hunc mundum peccatores salvos facere (I Tim. IV, 9). Hinc ergo mirabilior est erga nos misericordia Dei, quod non pro justis, neque pro sanctis, sed pro iniquis et impiis Christus est mortuus: et cum mortis aculeum recipere 280 non posset natura deitatis, suscepit tamen nascendo ex nobis quod possit offerre pro nobis.« In nona homilia (cap. 2): »Lugeat carnalis Judaeus, sed gaudeat spiritalis Christianus, et festivitas quae illis conversa est in noctem, nobis coruscet in lucem, [Col. 0345A] quoniam crux Christi eadem est et credentium gloria, et non credentium poena.« Et item in eadem (cap. eod.): »Si autem in exitu Israel de Aegypto agni sanguis fuit restitutio libertatis, et sacratissima est facta festivitas, quae per hostiam pecudis iram averterat vastatoris, quanta populis Christianis concipienda sunt gaudia, pro quibus omnipotens Pater Filio suo unigenito non pepercit, sed pro nobis omnibus tradidit eum, ut in occisione Christi Pascha esset verum, et in singulari sacrificio, quo non ex dominatione Pharaonis unus populus, sed ex diaboli captivitate totus mundus eruitur?« Item in homilia Quadragesimae: »Prudentiam diaboli stultam fecit sapientia Dei, ut superbus hostis hominem videns quem aliquando superaverat, non metueret eum persequi quem pro omnibus oportebat [Col. 0345B] occidi.« Item in homilia de passione Domini: »Ad hanc indulgentiam traditor Judas pervenire non potuit: quoniam perditionis filius, cui diabolus stabat a dextris, prius in desperationem transiit, quam sacramentum generalis redemptionis Christus impleret. Nam, mortuo pro omnibus impiis Domino, potuisset forte etiam hic consequi remedium, si non festinasset ad laqueum.« Item in alia: »Evacualum est generale illud venditionis nostrae chirographum, et pactum captivitatis in jus transiit Redemptoris.« Item in homilia Sabbati sancti: »Ex eo, inquit, initium nobis factum est resurrectionis in Christo, ex quo in eo qui pro omnibus est mortuus, totius spei nostrae forma praecessit.«

[Col. 0345C] Beatus quoque Gregorius in homilia decima sexta dicit: »Non est ergo indignum Redemptori nostro quod tentari voluit qui venerat occidi. Justum quippe erat ut sic tentationes nostras suis tentationibus vinceret, sicut mortem nostram sua venerat morte superare.« Et in homilia vigesima septima: »Mori etiam pro inimicis Dominus venerat, et tamen positurum se animam pro amicis dicebat, ut profecto nobis ostenderet, quia cum diligendo lucrum facere de inimicis possumus, etiam ipsi amici sunt qui persequuntur.« Et in libro decimo quarto Moralium (cap. 22): »Stulti quoque despiciebant me (Job XIX, 18): ac si aperte diceretur: Ipsi etiam me despexerunt, pro quibus sanandis stultitiam praedicationis assumpsi, id est ut per carnem [Col. 0345D] Verbi sanarentur, et ab ipsis despectus sum, pro quibus stultus aestimari veritus non sum.« Item in libro vigesimo primo (cap. 5): »Ad hoc itaque Dominus apparuit in carne, ut humanam vitam admonendo excitaret, exempla praebendo accenderet, moriendo redimeret, resurgendo repararet.« Item in vigesimo secundo (cap. 13): »Unigenito enim Filio pro homine interpellare est, apud coaeternum Patrem seipsum hominem demonstrare; eique pro humana natura rogasse est, eamdem 281 naturam in divinitatis suae celsitudine suscepisse.« Item in vigesimo quarto (cap. 2): »Per hoc pro nobis Patri loquitur, per quod semetipsum nobis similem ostendit. Loqui quippe ejus, vel interpellare, [Col. 0346A] est ipsum se pro omnibus hominem demonstrare.« Item in libro trigesimo (cap. 15): »Idcirco namque inter nos homo factus est, ut non solum nos sanguine fuso redimeret, sed etiam ostenso exemplo commutaret. In conversatione igitur nostra, et veniendo alia invenit, et vivendo alia docuit. Studebant enim omnes superba Adam stirpe progeniti prospera vitae praesentis appetere, adversa devitare, opprobria fugere, gloriam sequi. Venit inter eos incarnatus Dominus adversa appetens, prospera spernens, opprobria amplectens, gloriam fugiens. Nam cum Judaei illum regem sibi constituere voluissent, fieri rex refugit: cum vero eum interficere molirentur, sponte ad crucis patibulum venit. Fugit ergo quod omnes appetunt, appetiit quod omnes fugiunt: [Col. 0346B] fecit quod omnes mirarentur, ut et mortuus ipse resurgeret, et morte sua alios de morte suscitaret.« Item in libro trigesimo primo (cap. 19): »Qui enim sunt alii praerupti silices, nisi illi fortissimi angelorum chori, qui quamvis non integri, sed tamen in proprio statu fixi, cadente cum suis angelis diabolo remanserunt? Praerupti enim sunt, quia pars eorum cecidit, pars remansit. Qui integri quidem stant per qualitatem meriti, sed per numeri quantitatem praerupti. Hanc praeruptionem restituere Mediator venit, ut redempto humano genere, illo angelica damna sarciret, et mensuram coelestis patriae locupletius fortasse cumularet. Propter hanc praeruptionem de Patre dicitur, proposuit in eo in dispensationem plenitudinis temporum instaurare omnia in Christo [Col. 0346C] quae in coelis et quae in terra sunt in ipso. In ipso quippe restaurantur ea quae in terra sunt, dum peccatores ad justitiam convertuntur: in ipso restaurantur ea quae in coelis sunt, dum illuc humiliati homines redeunt, unde apostatae angeli superbiendo ceciderunt.« In libro trigesimo quarto (cap. 8): »Expediebat quippe ut peccatorum mortem juste morientium solveret mors justi injuste morientis.« Item in libro trigesimo quinto (cap. 9): »Sustinui qui simul mecum contristaretur, et non fuit: consolantem me quaesivi, et non inveni (Psal. LXVIII, 21). Consolantem quippe in passione minime invenit, qui ex despectu mortis etiam ipsos hostes pertulit, pro quibus ad mortem venit.« Et in homilia trigesima sexta: »Ad abstergendum namque mentis vestrae [Col. 0346D] fastidium, in coena Dei ille vobis singularis agnus occisus est. Sed quid agimus, qui hoc quod subjungitur adhuc fieri a multis videmus? Et coeperunt simul omnes excusare (Luc. XIV, 18). Offert Deus quod rogari debuit: non rogatus dare vult, quod vix sperari poterat quia largiri dignaretur postulatus. Contemptoribus vero paratas delicias refectionis aeternae denuntiat, et tamen simul omnes excusant.« Et post aliquanta: »Ait enim, Dico autem vobis quod nemo virorum illorum qui vocati sunt 282 gustabit coenam meam (ibid., 24). Ecce vocat per se, vocat per angelos, vocat per prophetas, vocat per apostolos, vocat etiam per nos: vocat plerumque per miracula, vocat plerumque per flagella, vocat aliquando per mundi [Col. 0347A] hujus prospera, vocat aliquando per adversa: nemo contemnat, ne dum vocatus excusat, cum voluerit introire non valeat. Audite quid Sapientia per Salomonem dicat: Tunc invocabunt me, et non exaudiam: mane consurgent, et non invenient me (Prov. I, 28). Hinc est quod fatuae virgines tarde venientes clamant: Domine, Domine, aperi nobis; sed jam tunc aditum quaerentibus dicitur: Amen, dico vobis, nescio vos (Matth. XXV, 11, 12).« Hinc item idem in homilia duodecima: »Ibi jam a Deo non potest mereri quod petit, qui hic noluit audire quod jussit: qui tempus congruae poenitentiae perdidit, frustra ante regni januam cum precibus venit. Hinc est enim quod per Salomonem Dominus dicit: Vocavi et renuistis; extendi manum meam, et non fuit [Col. 0347B] qui aspiceret; despexistis omne consilium meum, et increpationes meas neglexistis. Ego quoque in interitu vestro ridebo, et subsannabo cum vobis quod timebatis advenerit. Cum irruerit repentina calamitas, et interitus quasi tempestas ingruerit. Quando venerit super vos tribulatio et angustia. Tunc invocabunt me et non exaudiam: mane consurgent, et non invenient me (Prov. I, 24-27).« Et aliquanto superius: »Tunc regni janua lugentibus clauditur, quae modo quotidie poenitentibus aperitur.«

Et venerabilis presbyter Beda in expositione Actuum apostolorum: »Demulcet autem apostolus animos Judaeorum, quo ad credendum faciat promptiores, dicendo quod totius mundi Salvator eos primum visitaturus et benedicturus elegerit, Vobis, inquiens, [Col. 0347C] primum Deus suscitans Filium suum (Act. III, 26).« Et item: »Multumque decebat illum, quin Cornelium, exaudiri, qui instantiam deprecandi tribus horis continuans a sexta pertrahebat ad nonam, quo tempore Dominus ipse quem rogabat pro totius mundi salute extensis in cruce manibus orabat.« Et item in expositione Evangelii evangelistae Marci ad locum: »Altiore autem sensu: Facilius enim est Christum pati pro dilectoribus saeculi, quam dilectores saeculi ad Christum posse converti.« Et item: »Passurus pro omni mundo, et universas nationes suo sanguine redempturus, moratur in Bethania in domo obedientiae.« Et item: »Amphoram aquae bajulans occurrit, ut ostendatur hujus paschae mysterium pro ablutione perfecta mundi totius esse [Col. 0347D] celebrandum: aqua quippe lavacrum gratiae, lagena fragilitatem designat eorum per quos eadem erat gratia mundo administranda.« Et item: »Consulte sive aquae bajuli, seu domini domus, sunt praetermissa vocabula, ut omnibus verum pascha celebrare volentibus, hoc est Christi sacramentis imbui, eumque suae mentis hospitio suscipere quaerentibus, facultas danda signetur.« Et iterum: »Solus orat pro omnibus, sicut et solus patitur pro universis: et quomodo pro nobis maledictum crucis factus est et flagellatus, et crucifixus, sic pro omnium salute quasi noxius 283 crucifigitur.« Et in Commento Lucae: »Pharisaei autem et legis periti consilium Dei spreverunt [Col. 0348A] in semetipsos, non baptizati ab eo. Quod dicit in semetipsos, vel contra semetipsos, significat quia qui gratiam Dei respuit contra semetipsum facit: vel ad semetipsos missum Dei consilium stulti et ingrati vituperantes noluisse recipere. Consilium ergo Dei est, quo per passionem et mortem Domini Jesu mundum salvare decrevit.« Item: »Et bene saginatus vitulus dicitur, quia caro ejus adeo spiritali est opima virtute, ut pro totius mundi salute sufficiat in odorem suavitatis, nidorem videlicet immolationis ad Deum mittere, et pro omnibus exorare.« Et item: »Qui enim appellatus est in terra rex Judaeorum, in coelis est dominus angelorum. Verum quia Christus in carne totius mundi propitiatio et hominum videlicet et angelorum illuxit, [Col. 0348B] pulchre sibi invicem in ejus laude dispensationis coelestia simul et terrena concinunt.« Et item ex verbis Ambrosii: »Juda, osculo Filium hominis tradis? (Luc. XXII, 48.) Filium, inquit, hominis tradis, quia caro, non divinitas, comprehenditur. Illud tamen plus confutat ingratum, quod eum tradiderit, qui cum esset Dei Filius, propter nos tamen filius hominis esse voluit, et quasi dicat: Propter te suscepi, ingrate, quod tradis. Interrogative sane pronuntiandum puto, quasi amantis affectu corripiat proditorem, Juda, osculo Filium hominis tradis? hoc est, amoris pignore vulnus infligis, et charitatis officio sanguinem fundis, et pacis instrumento mortem irrogas, servus dominum, discipulus prodis magistrum, electus auctorem?« Et item [Col. 0348C] ex verbis Hieronymi: »Et quomodo pro nobis maledictum crucis factus est, et flagellatus et crucifixus, sic pro omnium salute quasi noxius inter noxios crucifigitur, ut ubi abundavit peccatum, superabundet et gratia.«

Et Cassiodorus in Psalmo XX: »Ille solus est qui desiderio desideravit mori, quando se pro omnium salute offerebat occidi, ut pretiosus sanguis ejus mundum redimeret, ne diabolus eum adhuc iniqua praesumptione vastaret.« Et item in eodem: »Nam nescientes vera dixerunt: oportuit unum pro omnibus mori.« Et item in psalmo XXI: »Audiamus ergo vocem membrorum ex ore capitis, et intelligamus ex nostra persona merito fuisse locutum, qui se hostiam obtulit pro salute cunctorum.« Et [Col. 0348D] item in eodem: »Quapropter jam non pertimescimus dicere Deum carne passum, Deum mortuum pro salute cunctorum.« Et item eodem: »Nam qui pati venerat pro salute cunctorum, quem eorum non diceret fratrem?« Et in psalmo XXX: »De passione sua multa dicturus, ut eam frequenti memoria piissimus commoneret, quam pro omnium salute suscepit.« Et in psalmo XLIV: »Haec omnia carni conveniunt, cui piissimum Verbum unitum est pro salute cunctorum.« Et in psalmo LXIII, A timore inimici eripe animam meam: »Non postulat ut minime pro omnium salute moriatur, unde Petrum arguit dicentem, Propitius tibi esto, Domine, non erit tibi hoc (Matth. XVI, 22); sed ut a timore populi persequentis [Col. 0349A] anima 284 erepta sanctae dispensationis suae compleat passionem.« Et in psalmo LXX: »Nam cum dixero Verbum Patris fecisse coelum et terram, et omnia quae in eis sunt, perfecta Dominum devotione laudavi. Sed cum adjunxero incarnatum esse pro salute cunctorum, adjeci cumulum laudibus plenis.« Et in psalmo LXXIII: »Revera intelligens factus est Asaph, qui talia petit unde totus mundus potuisset absolvi.« Et in Psalmo LXXIV: »Ut liberaretur a crimine, invocare neglexit omnium Redemptorem.« Et in psalmo LXXXIV: »Ad aegrotos medicus, ad pestilentia plenos auctor salutis advenit: quod non solum ad unam gentem, sed ad beneficium totius orbis aptandum est.« Et in psalmo CXV: »Dignum est enim ut publice debeat laudari, [Col. 0349B] qui pati pro omnium salute dignatus est.«



CAPUT XXXIV. Nunc quod supra commemoravimus tertium sequitur, quomodo orthodoxi et antiqui magistri ex scripturis authenticis demonstrant, discrete non debere intelligere, quia licet fuerit Christus passus pro omnibus, non tamen omnes ad aeternam salutem mundi pretio, id est passionis ejus mysterio sint redempti. A quo pretio extranei sunt, qui aut delectati captivitate redimi noluerunt, aut post redemptionem ad eamdem sunt captivitatis servitutem reversi.

Ecce quomodo sancti doctores senserunt atque scripserunt, quod Christus Jesus Dominus noster, redemptio scilicet totius mundi, pro omnibus sit passus, licet non omnes passionis ejus mysterio sint redempti. Nam si Christum his tantum remedia [Col. 0349C] attulisse dicimus qui redempti sunt, videbimur absolvere non redemptos, quos pro redemptione contempta constat esse puniendos, sicut sanctus Augustinus in sermone de Symbolo ad neophytos ex Evangelio dicit: Veniet hora, quando omnes qui sunt in monumentis audient vocem ejus, et procedent qui bene fecerunt in resurrectionem vitae; qui mala egerunt, in resurrectionem judicii (Joan. V, 28); et illi videbunt in forma hominis in quem crediderunt, et illi quem contempserunt: formam vero Dei, qua aequalis est Patri, impii non videbunt. Tolletur enim impius, ne videat claritatem Domini, et beati mundicordes, quoniam ipsi Deum videbunt. Et Dominus dicit: Praedicate Evangelium omni creaturae, id est omni homini: Qui crediderit et baptizatus [Col. 0349D] fuerit salvus erit, qui vero non crediderit condemnabitur (Marc. XVI, 15, 16). Et: Qui non credit jam judicatus est, quia non credidit in nomine unigeniti Filii Dei. Hoc est autem judicium, quia lux venit in mundum, et dilexerunt homines magis tenebras quam lucem: erant enim eorum mala opera (Joan. III, 18, 19). Et: Cum venerit ille spiritus 285 veritatis, ille arguet mundum, id est habitatores et amatores mundi, de peccato, quia non credunt in me (Joan. XVI, 8). Lux enim in tenebris lucet, et tenebrae eam non comprehenderunt (Joan. I, 5): non quia non potuerunt, sed quia noluerunt. Nam et tenebrae receperunt, quibus dicitur: Fuistis aliquando tenebrae, nunc autem lux in Domino (Ephes. V, 8); quotquot [Col. 0350A] autem receperunt eum, dedit eis potestatem filios Dei fieri, his qui credunt in nomine ejus (Joan. I, 12).

Unde si, ut Praedestinatiani dicunt, non est passus Dominus nisi pro his tantum qui passionis ejus mysterio sunt redempti, et qui non salvantur non est voluntatis Dei, cujus voluntati nemo potest resistere, penitus ut salventur, injustus est Deus qui infert iram, contra quod dicit Apostolus: Absit. Quoniam, ut catholici fatentur magistri, est gratia Dei salvos faciendi, et est liberum arbitrium voluntarie Deo sacrificandi: et nemo invitus bene facit, etiam si bonum est quod facit, quia nihil prodest spiritus timoris ubi non est spiritus charitatis. Quapropter catholica Ecclesia cantat Domino misericordiam et judicium, qui non venit ut judicaret [Col. 0350B] mundum, sed ut salvaretur mundus per ipsum. Veniet autem, sicut in symbolo confitetur, ad judicandos vivos et mortuos. Si ergo, ut Augustinus dicit, non est Dei gratia, quomodo salvat mundum? et si non est liberum arbitrium, quomodo judicat mundum? Passus est igitur Dominus pro omnibus, licet non omnes passionis ejus mysterio sint redempti, ut omnis qui credit in ipsum non pereat, sed habeat vitam aeternam, ad quam invitat omnes, dicens: Venite ad me omnes, et invenietis requiem animabus vestris (Matth. XI, 29), et vult omnes homines salvos fieri, qui neminem vult perire, licet non omnes salventur. Quod autem quidam salvantur, salvantis est donum: quod vero quidam pereunt, pereuntium est meritum, quia perivit Adam et in ipso omnes perivimus. [Col. 0350C] De qua massa perditionis quidam gratia eliguntur ad vitam, quidam in ea judicio deseruntur, et non a Deo praedestinantur ad mortem, qui non vult mortem peccatoris, sed ut convertatur et vivat (Ezech. XVIII, 23). Ipse est enim resurrectio et vita, et qui credit in eum, etiamsi mortuus fuerit vivet, et qui vivit et credit in eum non morietur in aeternum (Joan. XI, 25, 26), vita vivens ex pane vivo, qui de coelo descendit, et dat vitam mundo, quem dedit in cruce pro omnibus redimendis, sicut ipse dicit: Et panis quem ego dedero caro mea est pro mundi vita (Joan. VI, 52). Ad cujus esum omnes Psalmista invitat dicens: Accedite ad eum, et illuminamini, et vultus vestri non erubescent (Psal. XXXIII, 6); et: Gustate et videte quam suavis est Dominus: beatus [Col. 0350D] vir qui sperat in eo (ibid., 9). Et de quo iterum idem dicit: Qui se elongant a te, peribunt (Psal. LXXII, 27): quoniam ut ipse Dominus dicit: Qui non crediderit, videlicet in promissam et paratam omnibus salutem, condemnabitur (Marc. XVI, 16); et Paulus, imo per eum ipse Christus, ea tantum fide quae per dilectionem operatur credentes salvari dicit, ejus coapostolo affirmante, non prodesse fidem, si opera quisque non habeat.

286 Noti enim sunt per universum mundum atque manifesti quorum exempla posuimus, quos singillatim ex nomine designavimus, quorumque doctrinae innitimur, a quorum doctrina et sensu quicunque discordat inter catholicos numerari non [Col. 0351A] valet. Qui sive Hebraea, sive Graeca, sive Latina linguis in catholicae veritatis praedicatione fulserunt, De quorum scriptis sanum sapientibus pie quaerentibus pax et multiplex profertur instructio, quae sicut alias haereses destruxit, ita etiam hunc qui nunc repullulat abscidit errorem. Quorum lectionem, vel potius lectionis veram intelligentiam, multum imprudenter et nimis imperite isti moderni Praedestinatiani declinare noscuntur, ut etiam de eorum complici perversae conspirationis consensu singulari numero dictum sit a Propheta: Noluit intelligere ut bene ageret: iniquitatem meditatus est in cubili suo (Psal. XXXV, 45). Quid autem iniquius, ut Leo scribit, quam impie sapere, et sapientioribus doctioribusque non credere? Sed in hanc insipientiam cadunt, qui [Col. 0351B] cum ad cognoscendam veritatem aliquo impediuntur obscuro, non ad propheticas voces, non ad apostolicas litteras, nec ad evangelicas auctoritates, sed ad semetipsos recurrunt, et ideo magistri erroris existunt, quia veritatis discipuli non fuerunt. Praemissa enim voce Dominica quae dicit: Praedicabitur hoc Evangelium in toto mundo (Matth. XXIV, 14), secundum praenuntiationem propheticam quae illi dicit: Vox tonitrui tui in rota (Psal. LXXVI, 19), id est praedicatio Evangelii in toto mundo, qui illis dicit: Praedicate Evangelium omni creaturae (Marc. XVI, 15), quorum sonus in omnem terram exivit, et in fines orbis terrae verba eorum (Psal. XVIII, 5), hodieque procedunt, isti sunt quos descripsimus Patres catholici, quibus Dominus per prophetam dixit, et usque [Col. 0351C] hodie eorum doctrina recta fide et operibus bonis Ecclesiam gubernantibus dicit: Ponite corda vestra in virtute ejus, civitatis scilicet Jerusalem, quae est Ecclesia, et distribuite domos ejus, ut enarretis in progenie altera, quoniam hic est Deus noster (Psal. XLVII, 14), id est, ut non habeatis formam pietatis virtutem ejus abnegantes, sed in virtute ejus ponite corda vestra, quae est charitas de corde puro et conscientia bona et fide non ficta, et ista dispensatione praedicationis vestrae distribuite domos civitatis meae, magni scilicet regis, concordantes in angulo Evangelii vera charitate conjuncto, ut enarretis in progenie altera, quoniam ego sum Deus vobiscum permanens omnibus diebus usque ad consummationem saeculi, qui dabo vobis gubernantibus Ecclesiam [Col. 0351D] meam, adversus quam portae inferi non praevalebunt, os et sapientiam cui non poterunt resistere et contradicere omnes adversarii vestri.

Isti, inquam, orthodoxi doctores in Asia, Europa et Libya, quae et Africa dicitur, atque in quatuor mundi partibus, Oriente, Occidente, Aquilone et Austro, illuminati ab eo qui est vere lux mundi, et illuminat omnem hominem venientem in hunc mundum (Joan. I. 9), quicunque illuminatur, sive naturali ingenio, seu sapientiae doctrina, edocti etiam a perfecto ter quaterno apostolorum numero, perfectique 287 in fide Trinitatis et doctrina atque evangelica vita, per undecim regiones orbis terrae sedentis in tenebris et umbra mortis, id est Italiam, [Col. 0352A] Galliam, Africam, Hispaniam, Illyricum, Thraciam, Asiam, Orientem, Pontum, Aegyptum, Britanniam: quae ut numero denarium quippe excedentes, ad duodenarium non pervenerant, ita et merito imperfectae erant antequam evangelica fide et doctrina perficerentur, haec quae ex eorum scriptis collegimus, inter alia rectae fidei praedicamenta, per centum decem et trium provinciarum mysticum aeque numerum docuerunt: quoniam quicunque in praefatis tribus orbis dimensionibus, Europae videlicet, Asiae, et Africae, et in quatuor mundi partibus, in undecim quoque regionibus, et in his centum decem et tribus provinciis, in nomine Patris et Filii et Spiritus sancti renatus ex aqua et Spiritus sancto, legis decalogum gratia evangelicae praedicationis vita observans [Col. 0352B] et moribus, cum Dei dilectione et proximi, in unitate Ecclesiae catholicae perseveraverit, ad aeternam vitam, quae centenario numero qui de laeva transfertur in dexteram designatur, auctore et fautore Christo perveniet, cujus auctoritate Patres isti per dispositionem apostolicam, quae illis divisit terrae, id est Ecclesiae, agrum in funibus distributionis, domos sibi distributas ad regendum susceperunt, suisque successoribus fide et doctrina, qua coelitus imbuti fuerunt, regendas translati ad regna coelestia reliquerunt. Unde et Basilius in sermone de psalmo quinquagesimo nono dicit: »Nunc ergo, inquiens, hanc praecipuam et velut privatam quamdam haereditatem in divisionem vocabo, et communem cum caeteris omnibus faciam. Cum autem divisum fuerit [Col. 0352C] testamentum in omnes, et cuncta ejus utilitas universis coeperit esse communis, Deo pro nobis omnibus melius aliquid providente, tunc etiam convallis tabernaculorum dimetietur, hoc est universus orbis terrarum, qui vallis tabernaculorum pro habitaculis corporum dictus est, hic velut quadam sorte divisus atque dimensus, per singula loca Ecclesiarum Dei parochiis et incolatibus distinguetur. Tunc etiam ea quae divisa sunt in unitatem fidei congregabit ille qui pacificat per sanguinem suum, sive quae in terra sunt, sive quae in coelis, et qui medium parietem sepis solvens facit utraque unum (Ephes. II, 14).«

De quibus dimensionibus sortiti sunt isti catholici doctores hujusmodi regendas parochias, id est in urbe Roma, orbis scilicet capite, indeque per totum [Col. 0352D] mundum, Innocentius, Coelestinus, Leo, atque Gregorius, non solum de hoc capitulo, quo evangelica et apostolica auctoritate docetur, quia Christus Jesus venit in hunc mundum peccatores salvos facere, qui pro impiis mortuus est justus pro injustis; et quod si unus pro omnibus mortuus est, ergo omnes mortui sunt, et pro omnibus mortuus est: verum et de praescientia et praedestinatione Dei, atque de gratia et libero arbitrio, necnon et quod Deus omnes homines vult salvos fieri, et neminem 288 vult perire, sicut praescripsimus, docuerunt. In Italia nihilominus provincia Liguriae, caeterisque Italicae regionis decem et octo provinciis, sanctus Ambrosius. In septemdecim aeque Galliarum provinciis [Col. 0353A] vinciis sanctus Hilarius et Prosper, ita ut scripsimus, docuerunt. In sex provinciis Africae Cyprianus Carthaginensis archiepiscopus, et sanctus Augustinus Hipponeregiensis episcopus sic catholice docuerunt. Idemque beatus Augustinus antidoti confectionem, ad hanc et alias multas infirmitates mirifice facientem, hoc morbo in Galliis laborantibus circa finem dierum suorum transmisit. Hispaniae quoque septem provinciae hac doctrina catholica per sanctum Hilarium et Prosperum illustratae fuerunt. In provinciis decem et novem Illyrici, Pauli praedicatione fundatis, et sex provinciis Thraciae, in qua est Constantinopolis, quam Gregorius Nazianzenus, vir in fide et doctrina opinatissimus, per duodecim annos episcopaliter rexit, haereticorum capita conquassavit, [Col. 0353B] eosque novacula linguae catholicae a provinciis eisdem erasit. Verum et Dionysius Areopagites, antiquus et venerabilis Pater, sicut scripsimus, apostolice docuit, et Joannes Chrysostomus ita ut ejus declarant testimonia praedicavit. In duodecim provinciis Asiae, sicut ipse Joannes Chrysostomus suis scriptis demonstrat, exsul factione haereticorum et quorumdam etiam livore, ita perdocuit. In Syria Ciliciae, in qua est Antiochia, provinciis videlicet decem numero, isdem Joannes Chrysostomus, antequam ab Antiochia, ut Liberatus Carthaginis archidiaconus scribit, assumptus Constantinopoli ordinaretur episcopus, ita dogmatizasse probatur. Beatus quoque Hieronymus in Syria Palaestina, in qua est Jerusalem civitas et Bethleem oppidum, sicut [Col. 0353C] posita a nobis ejus testimonia declarant, ita sensisse et docuisse probatur. In Ponti octo provinciis, quarum una est Cappadocia, Basilius Cappadocus, magnus et orthodoxus orator, ita catholice docuit. In Aegypto, in qua est Alexandria, Athanasius, Theophilus, et Cyrillus, sicut scripsimus, sex provincias docuerunt. In Britannia quinque provinciarum Beda presbyter, ut ostendimus, sanctarum Scripturarum auctoritate et sanctorum Patrum doctrina haec catholica monumenta suis posteris dereliquit.

Sicque talium virorum praedicatione, a Christo illuminata, et ab apostolis fundata, catholica toto orbe diffusa Ecclesia consistente, isti moderni Praedestinatiani, qui quantum rescire possumus, diversi ordinis et habitus, diversaeque professionis, nec ad [Col. 0353D] decimum numerum pervenerunt, in tribus tantum provinciis, contra tantorum doctrinam sicut legitur mures egressi de cavernis suis, et velut pustulae humore noxio coalescente de loco in loco scatent in corpore, atque velut putres et corruptae cicatrices Ecclesiae membra foedare tentantes, se catholicos esse dicunt, suisque capitulis, vel potius pediculis, ecclesiarum praesules, nimio errore et sine discussione vel examinatione ordinatos, atque non appropinquantes apostolicae 289 formae, denotare seu infamare praesumunt. Sed non est hoc novum, sicut nec nova haeresis quam extollunt. Ut enim beatus Augustinus, et in tractatibus Psalmorum, et in opusculis de Pastoribus et Ovibus, et etiam in aliis suis libris dicit: [Col. 0354A] »Donatistae apud se tantum in Africa catholicam remansisse gloriabantur Ecclesiam, falso inter caetera Scripturae donantes exemplum quo dicitur: Deus ab Africo veniet, et sanctus de monte condenso et umbroso (Hab. III, 3).« Quorum falsitatem idem beatus Augustinus apertissime denudavit, et reprobavit, atque revicit. Nam si plures quam diximus numero moderni existant Praedestinatiani, necdum cognoscere possumus: quia etsi eorum corda in insaniam perversi sensus ebulliunt, prava tamen quae sentiunt apertius eloqui non praesumunt. Ita ut aperte videamus impleri quod scriptum est: Congregans sicut in utre aquas maris (Psal. XXXII, 7). Aqua enim maris sicut in utre congregata est, quando amara haereticorum scientia quod prave [Col. 0354B] sentit in pectore comprimit, et aperte dicere non praesumit. Et recte noviter garrientes, ut diximus, quantum cognoscere possumus, in novenario numero remanent, et ad decimum non perveniunt: sicuti et novem leprosi, qui, uno ad gratias referendas reverso, ingrati Domino remanserunt: quia et isti ab unitate Ecclesiae in fide catholica permanente, paucitatem suae vilitatis segregantes, si salvari volunt, ad unitatem catholicae fidei necesse est ut redire procurent. Novem itaque indigent uno, ut quadam unitatis forma coagulentur, et decem sint: unum autem non eis indiget ut custodiat unitatem, Unum si addatur ad novem, quaedam effigies unitatis impletur, quo fit tanta complexio, ut ultra non progrediatur, et hac per infinitatem numeri regula [Col. 0354C] custodiatur: a qua qui sui pravitate sensus reprobi effecti a consortio unitatis exclusi sunt, in novenario numero, nisi reversi fuerint, tanquam imperfecti remanentes, inter ignotos in die magni judicii damnabuntur, quibus dicit Dominus: Nescio vos (Matth. XXV; Luc. XIII).

Sed si isti, qui ut errorem suum astruant, quorumdam doctorum ex his quos nominatim signavimus testimonia proferunt, sententiam libri Apologiae beati Gregorii Nazianzeni sollicite legerent, et sibi studiose aptare curarent, solertius et salubrius in lectione et doctrina, atque auditu doctrinae eorumdem Patrum proficerent, eorumque testimonia audientibus ponderando proponerent. Nos quoque, si illam devote mentibus nostris recondimus, et vigilanter [Col. 0354D] attendimus, calcatiusque in Scripturis et doctorum tractatibus legimus, dente simplici ruminare, ac palato cordis progustare, sincera etiam fide, et sobrio intellectu, ac mundo corde sumere, ori quoque nostro ostium et seras adhibere, verbisque nostris stateram apponere, et modum eis imponere procurabimus, ut auditoribus in tempore tritici mensuram, sicut scriptum est (Luc. XII, 42), tribuere valeamus. Ait enim Dominus ad chorum praedicantium per prophetam: Audiens 290 nuntiabis eis ex me (Ezech. III, 17), ex me videlicet, non ex te. Ac si aperte omnes nos moneat, ut Scripturae et catholicorum dictis nostros sensus accommodemus, et quae inde, Domino inspirante, libamus, ac si de puro [Col. 0355A] praelo illibata audientibus propinemus, et non dicta catholica ad nostros pravos sensus inflectere praesumamus. Ait enim praefatus magnificus doctor Gregorius in libro quo diximus, id est in Apologia: »Triplici namque modo in Ecclesia dicentium periculum pendet, ex sensu, ex verbo, ex auditu, ut perfacile eveniat, in uno saltem aliquo, si non in omnibus labi. Aut enim minus illuminatus est sensus, aut ad explanandum defuit sermo sufficiens, aut bene prolata crassior non recipit auditus, et ex uno quolibet horum casu fit in omnibus periculum veritatis. Et quidem in aliis quibusque studiis et doctrinis facile vel profertur vel recipitur: in his vero nostris scholis ipsa auditorum exspectatio dicturo periculum generat. Tanquam enim de Deo audituri, [Col. 0355B] et de summa omnium spe ac salute suscepturi verbum, quanto callidiores erga fidem fuerint, tanto attentiores et scrupulosiores erga audiendum fient; ita ut sicubi aliquid secus dicentis sermo sonuerit, non titubationem linguae putent, sed proditionem fidei pietatisque condemnent, et judicent omnia non docentis ratione, sed propriis sensibus. Non enim quos in Ecclesia audiunt, sed quos de domo secum deferunt conservantes dogmata, non quae rationabiliter didicerunt, sed quae ex consuetudine non probabili tenuerunt. Et hoc dico adhuc non valde malorum hominum vitium, qui licet regulam non teneant veritatis, tamen religiose haec pati videntur, et habere zelum Dei, sed non secundum scientiam: et ideo fortassis videbantur non debere vehementius condemnari; utpote nec multum vapulaturi [Col. 0355C] tanquam ignorantes Domini voluntatem, et idcirco non facientes eam. Atqui fortassis etiam corrigi aliquando poterunt et emendari. Sed religiosa mens quam cito offenditur, tam prompte et facile curatur. Si quis forte ei sermo apte et competenter adhibitus cor pulsaverit, continuo sicut ignifer lapis pulsatus simili, ex ea quae sibi naturaliter inest lucis scintilla lampadas confestim veritatis accendit. De illis vero quid dicamus, qui dum jactantiae gloriam quaerunt, et praeesse populis delectantur, iniquitatem in excelsum loquuntur: qui velut Jamnes quidam et Mambres, non tam Mosi quam veritati resistunt, et adversum sanam doctrinam commovent arma verborum? Tertium quoque genus est ex [Col. 0355D] imperitia contradicentium: quam utique imperitiam consequenter insolentia comitatur, et omni verbo, nisi quod ipsi protulerint, hostiliter et insolenter occurrunt. A quibus, secundum Domini dictum, porcorum more veritatis margaritae pedibus conculcantur. Alii quoque sunt, qui nullam quidem ex proprio sensu opinionem deferunt, neque aliquam formam de fide Dei obtinent, vel bonam vel malam: sed 291 omnibus se tradunt magistris, atque omnem suscipiunt sermonem; velut quod melius est et rectius ex omnibus electuri, ignorantes quia non bonos de veritate judices elegerunt, semetipsos videlicet, judicare se putant posse de se quae se fatentur ignorare: tum deinde ex verisimilibus frequenter in hoc, [Col. 0356A] modo in illud versi atque mutati, et omni verbo nunc acquiescentes, paulo post iterum reluctantes, simul et magistros et studia permutant, et velut pulvis vento agitatus facile transferuntur. Ad ultimum vero stultitiae suae proferunt fructum. Nam velut fatigati audiendo diversos, et victi taedio simul omnia respuunt, et veluti vacui et inanes in omnibus quae crediderunt facti, continuo etiam contemnere et irridere nos incipiunt, velut nihil rationabile in fide nostra habentes, et patiuntur quod accidere solet his qui oculos dolent, et solis lumen accusant, vel qui aures, et voces hominum minus esse sonoras queruntur. Propterea ergo multo utilius est animae, simpliciter et purae veritatis elementa suscipere, et velut ceris ea nondum charaxatis inscribere, quam [Col. 0356B] super illa quae ante male scripta sunt perducere, id est super malam doctrinam et perversa dogmata verbum fidei ac veritatis ingerere, et cum primis postrema confundere.« Et paulo post: »Animam vero illam melius excolam, quae nullo adhuc maligni cultoris aratro temerata est, nec praeventione pessimi seminis occupata. Ahoquin duplicabitur nobis labor, dum necesse est prius conceptas malitiae formas detrudere: tum deinde bonitatis imaginem virtutum ceris varianter reformare, ut quam multae ac diversae fuerant in anima species depravationis, tam multae sint et restitutionis.«

Caeterum quod dicit domnus Prudentius in libello suo, quem ad quosdam fratres, antequam supra memoratam epistolam Weniloni archiepiscopo suo direxisset, [Col. 0356C] composuit. »Cum enim, inquiens, quemadmodum sancti evangelistae, verissimi videlicet dictorum ipsius factorumque stipulatores atque scriptores testantur, inter coenandum mysteria suae quam voluntate subiit mortis prorsus indebitae nostraeque redemptionis ediceret, pro quibus pateretur intimavit. Dicit enim Matthaeus: Et accipiens calicem, gratias egit et dedit illis dicens: Bibite ex hoc omnes. Hic est sanguis meus novi testamenti, qui pro multis effundetur in remissionem peccatorum (Matth. XXVI, 27, 28). Marcus autem: Et accepto calice gratias agens dedit eis, et biberunt ex illo omnes. Et ait illis: Hic est sanguis meus novi testamenti, qui pro multis effundetur (Matth. XIV, 23, 24). Lucas vero: Et, accepto pane, gratias egit et fregit, et dedit eis dicens: [Col. 0356D] Hoc est corpus meum quod pro vobis tradetur, hoc facite in meam commemorationem. Similiter et calicem, postquam coenavit, dicens: Hic est calix novum testamentum in sanguine meo qui pro vobis effundetur (Luc. XXII, 19, 20). Si sic tantummodo nobis intelligendum tradit quod dicit evangelista Lucas, ut non aliter illud intelligamus, nisi quod pro vobis tradetur, et pro vobis fundetur, id est pro illis qui ibi aderant, in hoc quod Matthaeus 292 et Marcus dixerunt, nobis spes aliqua esse potest: possumus enim esse de illis multis. Sed in hoc quod Lucas dixit, spes nobis salutis nulla erit, nec fides aliqua remanebit, quia Lucas nonnisi tantum pro vobis dixit; et si veritas sicut verum dicit, verum dixerit, [Col. 0357A] quia hoc corpus pro vobis tradetur, et hic calix pro vobis fundetur, quoniam Judas ibi interfuit, et sacramenta cum aliis discipulis illa percepit, restat nobis intelligendum, quia etiam pro eis, sicut catholici doctores supra nobis ostenderunt, Dominus passus fuerit, qui passionis ejus mysterio ad aeternam non redimuntur salutem.«

Quia vero et Judas coenae Domini interfuerat, sicut et evangelica veritas monstrat, pro quo dicit Dominus fusurum sanguinem suum, qui redemptus non est ad salutem, et sanctus Joannes Chrysostomus in homilia de proditione Judae testatur: »Vides, inquit, quod immunda sunt eorum azyma, quod illicita festivitas, quod non pascha Judaicum, sed exemptum et evacuatum est paschae spiritalis adventu, [Col. 0357B] quod Christus tradidit. Nam cum manducarent, inquit, et biberent, accepit panem et fregit et dixit: Hoc est corpus meum quod pro vobis tradetur. Agnoscunt quod loquor, qui sunt divinis consecrati mysteriis. Et iterum: Accepit calicem et dixit: Hic est sanguis meus qui pro multis effundetur in remissionem peccatorum. Et praesens Judas erat, ista Christo dicente. Iste est sanguis, dic, Juda, quem triginta denariis vendidisti. Iste est sanguis, de quo cum Pharisaeis pactum fecisti. O Christi misericordia! o Judae dementia! Ille enim triginta denariis paciscebatur ut venderet, et Christus ei sanguinem quem vendidit offerebat; ut haberet remissionem peccatorum, si tamen impius existere noluisset. Nam adfuit Judas, qui illius sacrificii communicationem [Col. 0357C] meruit, et pedes ejus quando aliorum discipulorum lavit, ut excusationem suae malitiae non haberet: sed ille detestandas mentis insidias cogitabat.« Et sanctus Leo in homilia tertia de passione Domini: »Cur, inquit, Juda, de ejus bonitate diffidis, quae te a corporis et sanguinis sui communione non repulit?« Beatus nihilominus Augustinus in expositione psalmi X ita dicit, loquens contra haereticos: »Christus quid vobis fecit, qui traditorem suum tanta patientia pertulit, ut ei primam eucharistiam confectam manibus suis, et ore suo commendatam, sicut caeteris apostolis traderet? quid vobis fecit Christus, qui eumdem traditorem suum, quem diabolum nominavit, qui ante traditionem Domini nec loculis Dominicis fidem potuit exhibere, cum caeteris [Col. 0357D] discipulis ad praedicandum regnum coelorum misit? ut monstraret dona Dei pervenire ad eos qui cum fide accipiunt, etiamsi talis sit per quem accipiunt, qualis fuit Judas.« Et in psalmo XXXIV: »Ille videbat traditorem suum, et elegit illum magis ad opus necessarium, illius malo magnum bonum operatus est; et tamen inter duodecim electus est, ne ipse duodenarius tam exiguus numerus esset sine malo. Hoc ad exemplum 293 nostrae patientiae. Quoniam necesse erat ut inter malos viveremus, necesse erat ut malos sive scientes sive nescientes toleremus, exemplum patientiae praebuit, ne deficias cum coeperis inter malos vivere. Et quia illa schola Christi in duodecim non defecit, quanto magis nos firmi esse debemus, cum [Col. 0358A] implentur in Ecclesia magna quae de malorum admistione praedicta sunt?« Et in psalmo XLVII: »Omnes quippe sacramentum baptismi Christi accipientes Christiani vocantur, sed non omnes digne illo sacramento vivunt. Sunt enim quidam, de quibus dicit Apostolus: Habentes formam pietatis, virtutem autem ejus abnegantes (II Tim. III, 5).« Et paulo post: »Sunt ergo filiae malae, et inter illas est lilium in medio spinarum. Itaque illi sacramenta habent, et mores bonos non habent, et Dei dicuntur et non Dei, et ejus dicuntur et alieni, ejus propter ipsius sacramentum, alieni propter vitium.«

Hanc catholice discretam intelligentiam, quod Christus Jesus Dominus noster pro omnibus passus sit, licet non omnes passionis ejus mysterio sint [Col. 0358B] redempti, demonstrat etiam beatus Ambrosius in secunda Epistola ad Corinthios dicens (cap. 5): »Quod si unus pro omnibus mortuus est, ergo omnes mortui sunt. Quoniam Christus diligens genus humanum, ut eos redimeret morti se dedit, et quia omnes necesse est mori causa Adae, pro omnibus mortuus est Christus, ut eos a secunda morte liberaret.« Et in prima Epistola (cap. 11): »Rei sunt corporis et sanguinis Domini. Occisus est enim pro his qui beneficium ejus in irritum ducunt.« Et in Epistola ad Romanos (cap. 5): »Per unum hominem peccatum in hunc mundum intravit, et per peccatum mors: et ita in omnes homines pertransiit, in quo omnes peccaverunt (Rom. V, 12). Quia Adam unus, id est Eva, quia et mulier Adam est, peccavit in omnibus: [Col. 0358C] ita unus Christus Filius Dei peccatum vicit in omnibus; et quia propositum gratiae Dei erga genus humanum ostendit, ut ipsa primordia peccati manifestaret, ab Adam coepit qui primum peccavit, ut providentia unius Dei, per unum reformasse doceret, quod per unum lapsum fuerat et tractum in mortem.« Et item: »Adam autem ideo forma futuri est, quia jam tum in mysterio decrevit Deus per unum Christum emendare, quod per unum Adam peccatum erat, sicut dicit in Apocalypsi Joannes apostolus: Agnus qui occisus est a constitutione mundi (Apoc. XIII, 8).« Haec de generali ad omnes proposito Dei, quia pro omnibus passus est. Sed quia proprio eorum vitio non omnes passionis ejus salventur mysterio, item in eadem dicit epistola (cap. eod.): »Sicut [Col. 0358D] per unius delictum in omnes homines in condemnationem, sic et per unius justitiam in omnes homines in justificationem vitae (Rom. V, 16), hoc est, sicut unius delicto omnes in condemnatione erant similiter peccantes, ita et justitia unius omnes justificantur credentes: sicut quilibet condemnationem hanc generalem esse putant, simili modo et justificationem generalem accipiunt; sed non est verum, quia non omnes credunt.« Et in Epistola prima ad Corinthios (cap. 15): »Tradidi enim vobis in primis, quoniam 294 Christus mortuus est pro peccatis nostris (I Cor. XV, 3); et Moyses de cruce ejus: Tunc videbitis vitam vestram pendentem ante oculos vestros, et non credetis (Deut. XXVIII, 66).« Et de generali beneficio, quia [Col. 0359A] pro omnibus passus est, et resurrexit, quia resurrexit, inquiens, tertia die (I Cor. XV, 4). »In Christo enim omnes resurrexisse, sicut in Adam mortuos esse, nemo fidelium denegat.« Et item: »Per hominem mors, et per hominem resurrectio mortuorum (I Cor. XV, 21). Ut quia peccato hominis mors inventa est, Christi justitia resurrectionem meruerit mortuorum.« Et item, quia non omnes salvantur passionis Christi mysterio, qui sunt qui salvi fiunt in eadem epistola dicit (epist. 2, c. 6): »Tempore accepto exaudivi te (II Cor. VI, 2). Sic enim decrevit Deus affluere misericordiam suam, ut in nomine Christi poscentibus auxilium largiretur.« Et item, de passionis ejus beneficio generaliter cunctis proposito (ibid., c. 5): »Christus enim, inquiens, post crucem [Col. 0359B] descendit ad inferos devicta morte; et quia peccatum nesciebat, teneri a morte non potuit, quia mors peccatum inanivit et infernum, ut mors justi peccatoribus proficeret, ut de caetero mors eos qui signum crucis habent tenere non possit.« Item (cap. 6) de his qui crucis salvantur mysterio, in Epistola ad Romanos: Si enim complantati sumus similitudini mortis ejus, simul et resurrectionis erimus (Rom. VI, 5). »Tunc nos feliciter dicit posse resurgere, si similitudini mortis ejus fuerimus complantati, id est, si in baptismo omnia vitia deponentes, in novam vitam translati de caetero non peccemus: per quod simul et resurrectionis illius similes erimus, quia similitudo mortis similem praestabit resurrectionem. Nec enim erit similitudo, ut nihil distet qui similis [Col. 0359C] erit in corporis gloria, non in divinitatis natura.« Et item (cap. 15) generalis beneficii discretionem demonstrat in Epistola prima ad Corinthios: Sicut enim in Adam omnes moriuntur, ita et in Christo omnes vivificabuntur (I Cor. XV, 22). »Omnibus qui sunt ex ejus corpore acquisivit vitam, id est resurrectionem. Quamvis ergo generalem tribuit resurrectionem, ut sicut in Adam omnes, sive justi, sive injusti, moriuntur, ita et in Christo omnes, tam credentes quam diffidentes, resurgant: licet ad poenam increduli, tamen vivificari videntur, quia corpora sua recipient, jam non morituri, sed passuri poenam in eis sine fine quod credere noluerunt.« Item (cap. 1), quod generaliter omnibus per crucem salus proposita operatur singulis, in eadem Epistola: [Col. 0359D] Verbum enim crucis pereuntibus quidem stultitia est (I Cor. I, 18). »Manifestum est, quia quibus crux Christi stultitia est, in perditione sunt: inferni enim morti non sunt erepti. His autem qui salvi fiunt, virtus Dei est (ibid.). Non est obscurum, quia his qui credunt virtus Dei est: credunt enim non infirmitatem esse crucem Christi, sed virtutem, intelligentes mortem victam esse in cruce: cujus signum qui habent salvi sunt, quia ab illa teneri non possunt.« Quia generaliter omnibus sit salus proposita, item (cap. 9) in eadem dicit epistola: Omnis qui in agone contendit, ab omnibus se abstinet (I Cor. 9, 25). »Ab his omnibus quae vitanda eadem tradit disciplina, cum sciant unum 295 coronandum: quanto [Col. 0360A] magis observandum nobis est, quia omnibus promissa est salus?«

Qualiter vero se quisque hoc generali defraudet beneficio, in eadem epistola ipse demonstrat dicens (epist. 1, c. 2): Spiritalis dijudicat omnia (I Cor. II, 15). »Cum enim constet omnes inimicos fidei falsa tenere pro veris, accusatio illorum in irritum jam deducta est, veri judicio condemnata: quia Qui non credit, inquit Dominus, jam judicatus est (Joan. III, 18). Sed et credens atque redemptus, si in eo quod credidit et redemptus est non permanserit, et ipse beneficio generali se privat.« Item idem (cap. 6) in eadem epistola dicit: »Empti enim estis pretio (I Cor. VI, 20), et quia caro pretio empti sumus, propensius Domino nostro servire debemus, [Col. 0360B] ne offensus a qua nos redemit morti nos reddat.« Et quia nec tales peribunt, si in incredulitate vel in iniquitate non perseveraverint, in eadem demonstrat dicens (cap. 3): Non potui vobis loqui quasi spiritalibus (I Cor. III, 1). »Spiritus enim sanctus tunc permanet in eo cui se infuderit, si manet in proposito regenerationis, si quo minus, abscedit: ita tamen ut si reformaverit se homo, redeat ad illum. Semper enim paratus ad bonum est, diligens poenitentiam.« Quod de Spiritu sancto hic catholicus doctor dicit, hoc de Patre et Filio cum eodem Spiritu sancto est sentiendum, quorum una est voluntas et operatio.

Hanc catholicae discretam intelligentiam de redemptione humani generis per Domini passionem, [Col. 0360C] tenuit sanctus Hieronymus, dicens in expositione Epistolae ad Ephesios: »Hoc in Dei Filio possibile judicandum est, quod cruore suo non urbem unam sed totum purgat orbem.« Et in Commentario Matthaei: Filius hominis non venit ministrari, sed ministrare, et dare animam suam redemptionem pro multis (Matth. XX, 28). »Non dixit pro omnibus, sed pro multis, id est pro his qui credere voluerint.« Sic et Beda in homilia Evangelii decima tertia: »In Spiritu sancto baptizans,« quin Christus, »ad tollenda peccata, non solum Israel, sed et totius mundi, si ei credere voluerit, idoneus est.« Hanc sanctus Hilarius tenuit et docuit, dicens in expositione psalmi CXVIII: »Tunc humano generi exprobrat non poenitenti, neque in viam evangelicam [Col. 0360D] pergenti, id quod in psalmo continetur. Quae utilitas in sanguine meo, dum descendo in corruptionem (Psal. XXIX, 20)? Exprobrat enim superbis atque maledictis, cur nihil in sacramento sanguinis sui atque mortis utilitatis suae esse existimaverint, cum ille nostri causa et natus, et passus, et mortuus sit.« Sic sensit et docuit sanctus Joannes Chrysostomus, dicens in Epistola ad Hebraeos, qualiter gratia Dei pro omnibus gustaverit mortem, non pro fidelibus tantum, sed pro mundo universo. Et de eo dictum est, ad multorum exhaurienda peccata (Hebr. IX, 28). Et ipse quidem pro omnibus mortuus est. Quid autem si non omnes credunt, et ille quod suum est implevit? Sic sensit et docuit S. Augustinus, [Col. 0361A] dicens in libro de Correptione et Gratia: »Quis magis dilexit infirmos quam ille qui pro omnibus est factus infirmus, et pro omnibus ex ipsa 296 infirmitate crucifixus?« Et in libro sexto contra Julianum: »Illi sunt liberati a peccato, pro quibus mortuus est qui nunquam fuerat in peccato et semel mortuus, tamen pro unoquoque tunc moritur, quando in ejus morte quantaelibet aetatis fuerit baptizatur, id est, tunc ei proderit mors ejus qui fuit in peccato, quando in ejus morte baptizatus, mortuus fuerit etiam ipse peccato, qui mortuus fuerat in peccato.« Hanc tenuit et praedicavit sanctus Theophilus pontifex Alexandrinus, dicens in capite Paschalis epistolae tertiae: »Nunc quoque Dei viva sapientia nos ad sanctum provocat Pascha celebrandum, [Col. 0361B] omnes cupiens ejus esse participes.« Et in prima synodica: »Idcirco, inquit, omnibus errore seductis vivens sermo Dei in auxilium nostrum venit ad terras, quae ignorabant cultum Dei, et veritatis sollicitudinem sustinebant. Cujus rei testis ille qui loquitur, Omnes deliquerunt, simul inutiles facti sunt (Rom. III, 12).« Et item in secunda: »Praebentes nos dignos communione corporis et sanguinis Christi. Sic enim merebimur accipere regna coelorum in Christo Jesu Domino nostro.« Et sanctus Leo in epistola ad Leonem Augustum: »Effusio enim justi pro injustis sanguinis Christi tam fuit dives ad pretium, ut si universitas captivorum in Redemptorem suum crederet, nullum diaboli vincula retinerent.« Et Ambrosius in psalmo CXVIII: »Quod [Col. 0361C] mortuus est Christus, mortuus est semel. Omnibus in commune semel mortuus est, et singulis semel moritur, non frequenter.« Sic sanctus Gregorius tenuit et praedicavit in libro Moralium decimo quarto dicens (cap. 22): »Stulti quoque despiciebant me:« ac si aperte diceretur: Ipsi me etiam despexerunt, pro quibus sanandis stultitiam praedicationis assumpsi, id est ut per carnem Verbi sanarentur: et ab ipsis despectus sum, pro quibus stultus aestimari veritus non sum. Et item in homilia secunda Ezechielis prophetae: »Persecutores suos diligunt praedicatores sancti; sed ipse auctor omnium ac Redemptor in passione positus, pro persecutoribus intercedit dicens: Pater, ignosce illis, quia nesciunt quid faciunt (Luc. XXIII, 34). Membra sua ponunt in [Col. 0361D] passione pro fratribus: sed pro electorum vita usque, ad mortem se tradidit auctor vitae. »Et in homilia Evangelii vigesima: »Illum Joannes Baptista praedicare veniebat, qui quosdam ex Judaea, et multos ex gentibus praedicare veniebat. »Et in vigesimo libro Moralium: »Redemptor corpus passioni obtulit quod pro electis assumpserat.« Et item: »Interpellat pro nobis Dominus, non voce, sed miseratione, quia quod damnari in electis noluit, suscipiendo liberavit.« Et Prosper ex delegatione apostolicae sedis hanc catholicam intelligentiam exposuit, dicens contra Gallos in recapitulatione nona: »Qui dicit quod non pro totius mundi redemptione Salvator sit crucifixus, non ad sacramenti virtutem, sed ad infidelium [Col. 0362A] respicit partem, cum sanguis Domini nostri Jesu Christi pretium totius sit mundi.« Hanc ipsa sancta sedes apostolica in arcanis coelestium mysteriorum 297 ex apostolorum traditione retinet dicens: »Haec hostia quaesumus, Domine, mundet nostra delicta, quae in ara crucis immolata totius mundi tulit offensam.« Et item: »Annue nobis, Domine, ut animae famuli tui Leonis haec prosit oblatio, quam immolando totius mundi tribuisti relaxari delicta.« Et: »Respice, omnipotens et misericors Deus, super hanc familiam tuam, pro qua Dominus noster Jesus Christus non dubitavit manibus tradi nocentium, et crucis subire tormentum.« Unde legem credendi, ut beatus Coelestinus scribit, lex statuat supplicandi.

Hanc orthodoxae intelligentiae discretionem hauserunt [Col. 0362B] catholici patres nostri de fontibus Salvatoris, qui dicit: Simile est regnum coelorum homini qui fecit nuptias filio suo, et misit servos suos vocare invitatos ad nuptias, et nolebant venire (Matth. XXII, 2, 3). Et post alia: Dico vobis quod nemo virorum illorum qui vocati sunt gustabit coenam meam (Luc. XIV, 24). Venerunt autem multi de viis vocati et sepibus, et impletae sunt nuptiae discumbentium. Et quidam eorum qui venerunt, non habuit vestem nuptialem, et ligatis manibus et pedibus missus est in tenebras exteriores, ubi erit fletus et stridor dentium. Hae nuptiae ab ipsis mundi rudimentis paratae sunt, haec ad has nuptias ab exortu humani generis vocatio exstitit, sicut sanctus Hieronymus in Commentario epistolae ad Galatas dicit: Haeres iste parvulus, qui nihil differt [Col. 0362C] a servo cum sit dominus omnium, sed sub tutoribus est usque ad praefinitum tempus a patre, totum humanum genus ab exortu usque ad adventum Christi, et ut amplius dicam, usque ad mundi consummationem significat. Quomodo enim omnes in protoplasto Adam necdum nati moriuntur: ita omnes et hi qui ante adventum Christi nati sunt, in secundo Adam vivificantur: atque ita fit, ut et nos legi servierimus in patribus, et illi gratia salvantur in filiis. Et quoniam, ut beatus Augustinus in libro de Bono perseverantiae dicit (cap. 8), nunquid hominum naturae duae sunt? absit. Si duae naturae essent, gratia ulla non esset: unde constat quia natura una, sed dispar est gratia. Et cum unum in generali massa perditionis sit meritum, magna diversitas est, ab [Col. 0362D] initio usque ad consummationem saeculi, in hominibus morum et actionum. Per similitudinem de uno homine, et de unius vineae diversitate, duarum lectionum distinctione, Salvator demonstrat, dicens: Simile est regnum coelorum homini patrifamilias, qui exiit primo mane conducere operarios in vineam suam (Matth. XX, 1). Cum sero autem factum esset, dicit dominus vineae procuratori suo: Voca operarios et redde illis mercedem (ibid., 8). Unde sanctus Gregorius (hom. 19): »Ad erudiendam, inquit, Dominus plebem suam, quasi ad excolendam vineam suam, nullo tempore destitit operarios mittere: quia et prius per Patres, et postmodum per legis doctores et prophetas, ad extremum vero per apostolos, dum [Col. 0363A] plebis suae mores excoluit, quasi per operarios in vineae cultura laboravit. Quamvis in quolibet modulo vel mensura, 298 quisquis cum fide recta bonae actionis exstitit, hujus vineae operarius fuit.« Et item: Vineam pastinavit homo, et circumdedit sepem, et fodit lacum, et aedificavit turrim, et misit ad agricolas in tempore servum, ut ab agricolis acciperet de fructu vineae (Marc. XII, 1), et reliqua. Unde Beda: »Bene tempus fructuum posuit, non proventum. Nullus enim fructus exstitit populi contumacis, nullus hujus vineae proventus, tametsi crebro ac sollicite quaereretur, inventus est. Et sic de primo, secundo, et tertio praemissis servis, usque ad adventum filii, de quo dicitur: Forte verebuntur filium meum (Matth. XXI, 37). Quod ambigere Deus dicitur, [Col. 0363B] non de ignorantia venit, sed ut libera voluntas homini reservetur. Et venit filius, qui venit quaerere et salvum facere quod perierat, dicens: Venite ad me omnes qui laboratis et onerati estis, et ego reficiam vos (ibid., 28): qui non venit ut judicet mundum, sed ut salvetur mundus per ipsum. Et apprehendentes coloni filium occiderunt. Quid ergo faciet dominus vineae agricolis illis? responsum est: Malos male perdet (ibid., 41): quoniam qui non credit jam judicatus est, id est jam damnatus est, quia non credidit in nomine unigeniti Filii Dei: hoc est autem judicium, scilicet damnatio, quia lux venit in mundum, et dilexerunt homines tenebras magis quam lucem; erant enim eorum mala opera. Judicatis autem, id est, damnatis illis colonis pessimis, vineam [Col. 0363C] suam locavit aliis agricolis, qui reddant ei fructum temporibus suis; quia sicut ille apud Matthaeum exposuit: Ideo dico vobis, auferetur a vobis regnum Dei, et dabitur genti facienti fructus ejus (Matth. XXI, 43). Sic quippe Deus dilexit mundum, ut Filium suum unigenitum daret, ut omnis qui credit in ipsum non pereat, sed habeat vitam aeternam (Joan. III, 16). Et beatus Petrus: Non tardat, inquit, Dominus promissionem suam, sed exspectat propter vos, nolens aliquem perire, sed omnes ad poenitentiam reverti (II Petr. III, 9). Et sanctus Paulus: Qui proprio filio suo non pepercit, sed pro nobis omnibus tradidit illum (Rom. VIII, 32). Et si unus pro omnibus mortuus est, ergo omnes mortui sunt (II Cor. V, 14): et pro omnibus, mortuus est, qui dedit semetipsum pro omnibus, [Col. 0363D] et gratia Dei pro omnibus gustavit mortem, quia, ut Isaias dicit: Omnes velut oves erravimus (Isa. XIII, 6). Unusquisque viam suam declinavit, et Dominus posuit in eo iniquitatem omnium nostrum.«

Quia vero non omnes passionis ejus mysterio sunt redempti, licet ipse fuerit passus pro omnibus, manifestat iterum per Isaiam dicens: In scientia sua justificavit ipse servos suos multos (Isa. LIII, 11). Et item: Ipse peccata multorum tulit (ibid.) Et item: Iste asperget gentes multas (Isa. LI, 15). Et in Evangelio: Filius hominis non venit ministrari, sed ministrare, et dare animam suam redemptionem pro multis (Matth. XX, 28). Et item Apostolus: Per unius obedientiam justi constituuntur multi [Col. 0364A] (Rom. V, 19). Et item: Ut sit ipse primogenitus in multis fratribus (Rom. VIII, 29). Et item: Qui multos filios in gloriam adduxerat (Hebr. II, 10). Et item: Christus semel passus est ad multorum exhaurienda peccata (Hebr. IX, 28). Et item: Christus dilexit Ecclesiam, et seipsum tradidit pro ea (Ephes. V, 25). Sed et Matthaeus, et Marcus, et Lucas, ideo non pro omnibus, sed pro multis et pro vobis tradetur 299 corpus meum, et effundetur sanguis meus, dicunt protestatum fuisse Dominum Salvatorem, quia licet pro omnibus passus fuerit, non omnes passionis ejus mysterio sunt redempti: et quia non omnes sunt redempti, pro quibus est passus, ad infidelium respicit partem, non ad pretii potestatem, cum sanguis Domini nostri Jesu Christi pretium sit totius [Col. 0364B] mundi. Manifestum est etiam, quia juxta Apostolum, Quicunque baptizati sumus in Christo Jesu, in morte ipsius baptizati sumus (Rom. VI, 3). Et ut idem dicit Apostolus: Empti sumus pretio magno (I Cor. VI, 20). Et beatus Petrus dicit: Non corruptibilibus auro et argento redempti estis de vana vestra conversatione paternae traditionis, sed pretioso sanguine quasi agni incontaminati et immaculati Jesu Christi (I Petr. I, 18). Et tamen licet Gothescalcus pertinacissime deneget quod nemo Christi redemptus sanguine possit perire, pereunt quidam aut ad infidelitatem reversi, aut in iniquitate defuncti, sicut idem beatus Petrus demonstrat dicens: Fuerunt vero et pseudoprophetae in populo, sicut et in vobis erunt magistri mendaces, qui inducent sectas perditionis, et eum qui emit eos [Col. 0364C] Dominum negantes, superducentes sibi celerem perditionem (II Petr. II, 1). Unde Beda: »De hoc tempore, inquit, et Paulus dicit, empti estis pretio magno, glorificate et portate Dominum in corpore vestro. Merito autem sibi celerem perditionem superducunt, qui Redemptorem suum negantes, hunc recte confitendo glorificare, et benefaciendo suo in corpore ferre detractant, quod omnes faciunt haeretici.« Et sanctus Paulus in epistola ad Corinthios: Itaque quicunque ederit panem hunc, aut biberit calicem Domini indigne, reus erit corporis et sanguinis Domini. (I Cor. XI, 17.) Unde Ambrosius: »Quid est autem reos esse, nisi poenas dare mortis Domini? Occisus est enim et pro his qui beneficium ejus in irritum ducunt.« Et item: Peribit in tua scientia frater pro [Col. 0364D] quo Christus mortuus est (I Cor. VIII, 11). Hinc sanctus Ambrosius: Et tu eris occasio mortis fratris, quem Christus ut redimeret, crucifigi se permisit. Et Dominus dicit: Non omnis qui dicit mihi: Domine, Domine, intrabit in regnum coelorum; sed qui facit voluntatem Patris mei qui in coelis est, ipse intrabit in regnum coelorum (Matth. VII, 21.) Et: Multi dicent mihi in illa die: Domine, Domine, nonne in nomine tuo prophetavimus, et in nomine tuo virtutes multas fecimus? et tunc confitebor illis: Quia non novi vos, discedite a me maledicti (ibid., 22, 23). Et Paulus: Qui confitentur se nosse Deum, factis autem negant (Tit. I, 6): quod et quamplurimis aliis testimoniis potest probari. Unde si de redimendis [Col. 0365A] quidam, ad infidelitatem vel perseverantem iniquitatem reversi, vitio proprio pereant, pro quibus non negatur quod Christus fuerit passus, cur pro eis etiam non credatur atque dicatur passus fuisse, qui sua delectati captivitate, aut fidem noluerunt vel nolunt recipere, aut iniquitatem noluerunt vel nolunt deserere: praesertim cum apertissime Dominus dicat discipulis: Praedicate Evangelium omni creaturae. Qui crediderit et baptizatus fuerit, salvus erit: qui vero non crediderit condemnabitur (Marc. XVI, 15, 16). Et item: Et nisi abundaverit justitia vestra plus quam 300 Scribarum et Pharisaeorum, non intrabitis in regnum coelorum (Matth. V, 20).

Et quod dicit Gothescalcus, quia hoc est evacuare crucem Christi, si dicatur quia pro omnibus sit [Col. 0365B] passus Christus, et non sint omnes redempti pro quibus voluit pati, non est mirum si taliter exponit evacuari crucem Christi, qui evacuare praesumpsit sacramentum baptismi, sententiam apostoli Petri exponens, Eum qui emit eos Dominum negantes (II Petr. II, 1). »Baptismi, inquit, sacramento eos emit, non tamen pro eis crucem subiit, neque mortem pertulit, neque sanguinem fudit.« Qualiter vero intelligenda sit sententia Apostoli, qua dicit, Non evacuetur crux Christi (I Cor. I, 17), quoniam notissima est catholicorum expositio, brevitatis studio verba Augustini tantum ex libro de Natura et Gratia ponimus (cap. 7): »Evacuatur, inquit, crux Christi, si aliquo modo praeter illius sacramentum, ad justitiam vitamque aeternam perveniri posse dicatur:« [Col. 0365C] succinctissime contingentes, quia sicut non evacuatur fides Christi, si omnes non crediderint, et non evacuatur baptismatis sacramentum omnibus praedicandum, si omnes credentes baptizati non fuerint. »Non enim, inquit Prosper ex Apostolo (Ad object. Gal. Sent. IX), excidit verbum Dei, neque evacuata est mundi redemptio: quia et si non cognovit mundus Deum in vasis irae, cognovit tamen mundus Deum in vasis misericordiae.« Ita non evacuatur passio Redemptoris, si non omnes, quibus poculum humanae salutis confectum divina virtute et infirmitate nostra oblatum est, sumere detrectaverint, vel perverse pravis moribus et iniqua conversatione vivendo, in judicium et condemnationem, et si non ut Judas peccatoribus Judaeis, verum sanguinem justum [Col. 0365D] Christi Dei nostri suis peccatoribus tradiderint membris. Medicina enim spiritalis est, ut dicit Ambrosius, quae cum reverentia degustata purificat sibi devotum: memoria quippe redemptionis nostrae est. Unde devote et cum timore accedendum ad communionem ejus docet Apostolus, ut sciat mens reverentiam se debere ei, ad cujus corpus sumendum accedit. Hoc enim apud se debet judicare, quia Dominus est, cujus in mysterio sanguinem potat, qui testis est beneficii Dei, quem nos si cum disciplina accipimus, non erimus indigni corporis et sanguinis Domini. Gratia enim videbitur Redemptori. Quicunque vere ederit panem hunc, aut biberit calicem Domini indigne, reus erit corporis et sanguinis Domini [Col. 0366A] (I Cor. XI, 17), quia qui sine disciplina traditionis et conversationis accedunt, rei sunt corporis et sanguinis id est poenas dabunt mortis Domini; quoniam quidem, ut sanctus Gregorius in homilia decima prophetae Ezechielis dicit, una est spes, una fides est praecedentium atque sequentium populorum. Sicut illi exspectata passione ac resurrectione Filii Dei salvati sunt, ita nos praeterita passione illius, ac permanente in saecula resurrectione salvamur. Et sanctus Hieronymus in epistola ad Galatas, Christus gratia Dei, sive ut in quibusdam exemplaribus legitur, absque Deo pro omnibus mortuus est (II Cor. V, 15): »Si autem pro omnibus, et 301 pro Moyse, et pro universis prophetis, e quibus nullus potuit delere chirographum vetus quod adversum [Col. 0366B] nos scriptum erat, et affigere illud cruci. Omnes enim peccaverunt, et indigent gloria Dei (Rom. III, 23).« Et de his qui salvati non sunt sanctus Gregorius in homilia nona Ezechielis dicit: »Notandum quia postquam mala parentum defunctorum dixerat, mittens prophetam ad filios dicit, Si forte vel ipsi audiant, et forte quiescant (Ezech. II, 5). Quid est dicere, vel ipsi, nisi quia eorum patres, qui in culpa defuncti sunt, audire noluerunt?« Et Ambrosius in epistola ad Romanos, Nunquid sic offenderunt ut caderent? absit (Rom. XI, 11): »Hoc dicit quod supra memoravi, quia non sic diffiderunt ut nunquam possent credere, id est, non ita propter incredulitatem suam caecati sunt ut curari non possent, sicut diabolum legimus cecidisse.« Haec diximus, ne etiam nunc [Col. 0366C] errorem ejus, qui nos errasse non vere dixit, de impiis ante passionem Christi punitis indiscussum praeteriremus. Non enim scripsimus, Christus Jesus Dominus noster, sicut nullus homo est, fuit vel erit, cujus natura in illo assumpta non fuerit: ita nullus est, fuit, vel erit homo, quem non Christus passus ad aeternam salutem redemerit. Sed scripsimus, Christus Jesus Dominus noster sicut nullus homo est, fuit, vel erit, cujus natura in illo assumpta non fuerit: ita nullus est, fuit, vel erit homo, pro quo Christus passus non fuerit, licet non omnes passionis ejus mysterio redimantur.

Quare autem non omnes redimantur, cum fuerit passus Christus pro omnibus, capitulum a nobis excerptum non tacuit, sicut qui illud legere voluerit, invenire valebit. Sed et a tempore Dominicae passionis, [Col. 0366D] ut iterum inculcemus, constat esse certissimum, quia sicut veraciter Veritas dicit, Nisi quis renatus fuerit ex aqua et Spiritu sancto, non intrabit in regnum coelorum (Joan. III, 5), ita veraciter eadem Veritas dicit: Nisi manducaveritis carnem filii hominis, et biberitis ejus sanguinem, non habebitis vitam in vobis (Joan. VI, 54), ita et veraciter ipsa Veritas dicit. Qui crediderit et baptizatus fuerit, salvus erit (Marc. XVI, 16); quia secundum Apostolum, Quicunque baptizati sumus in Christo Jesu, in morte ipsius baptizati sumus (Rom. VI, 3); et: Quicunque in Christo baptizati estis, Christum induistis (Gal. III, 27). Ita nihilominus vera est illa sententia, quam veraciter eadem depromit Veritas, Qui manducat, inquiens, [Col. 0367A] carnem meam et bibit sanguinem meum, in me manet et ego in eo (Joan. VI, 57). Et si Christus veraciter pro baptizatis et sacramentorum coelestium participantibus, ut ex Scripturis et catholicorum verbis ostendimus, passus creditur, qui aut ad infidelitatem, aut ad iniquam vitam perseveranter relapsi pereunt, cur credi non debeat pro his etiam passus, qui quoniam non credunt ex liberi arbitrii descendit obduratione, non ex Dei operatione, qui omnes homines vult salvos fieri, et ad agnitionem veritatis venire (I Tim. II, 4)? Deus enim noster, Deus salvos faciendi est: pereunt autem quicunque pereunt infidelitate voluntaria, non coacta, propria iniquitate, non Domini voluntate, qui omnes ad salutem 302 invitat dicens: Venite ad me omnes qui [Col. 0367B] laboratis et onerati estis, et ego reficiam vos (Matth. XI, 28). Sed est in humilibus quod scriptum est in Evangelio, Qui non vident videant (Joan. IX, 39), et in praesumptoribus, et qui vident caeci fiant (ibid.), non quod videant, sed quia videre se putant, vel potius videre se simulant.

Unde tutius nobis omnibus est audire consilium, quod beatus Hieronymus in decima nona. Homilia Evangelii Lucae, idem Evangelium exponendo dicit: »Tu, inquiens, si quando Scripturas legeris, quaere in eis sensum cum dolore quodam atque tormento, non quo Scripturas errasse aut perperam quid habere arbitreris, sed quod illae intrinsecus habeant veritatem sermonum atque rationum, et tu nequeas invenire quod verum est. Hoc est, Dolentes quaerebamus [Col. 0367C] te (Luc. II, 48).« Sic quaesivit et sanctus Prosper, sanctae apostolicae sedis legatus, ut catholicae matris alumnus, in his sententiis de redemptione Christi sanguinis veritatem, et invenit veritatis intelligentiam, atque intelligentiae discretionem. Unde et contra Gallos dixit in objectione nona: »Cum itaque rectissime dicatur Salvator pro totius mundi redemptione crucifixus, propter veram humanae naturae susceptionem, et propter communem in primo homine omnium perditionem, potest tamen dici pro his tantum crucifixus, quibus mors ipsius profuit, dicente evangelista: Quia Jesus moriturus erat pro gente, non tantum pro gente, sed etiam ut filios Dei congregaret in unum (Joan. XI, 52). In sua enim venit, et sui eum non receperunt: quotquot [Col. 0367D] autem receperunt eum, dedit eis potestatem filios Dei fieri, qui non ex sanguinibus, neque ex voluntate carnis, neque ex voluntate viri, sed ex Deo nati sunt (Joan. I, 11, 13). Diversa ergo ab istis sors eorum est, qui inter illos censentur, de quibus dicitur, Lux lucet in tenebris, et tenebrae eam non comprehenderunt (ibid., 5): ut possit secundum hoc dici: Redemtor mundi dedit pro mundo sanguinem suum, et mundus redimi noluit, quia lucem tenebrae non receperunt: et tenebrae receperunt, quibus dicit Apostolus, Fuistis aliquando tenebrae, nunc autem lux in Domino (Ephes. V, 8).« Et contra Vincentianos (resp. prim.): »Cum itaque propter unam omnium naturam, et unam omnium causam, a Domino [Col. 0368A] nostro in veritate susceptam, recte omnes dicantur redempti, et tamen non omnes a captivitate sint eruti, redemptionis proprietas haud dubie penes illos est, de quibus princeps mundi missus est foras, et jam non vasa diaboli, sed membra sunt Christi. Cujus mors non ita impensa est humano generi, ut ad redemptionem ejus etiam qui regenerandi non erant pertinerent: sed ita ut quod per unum exemplum gestum est pro universis, per singulare sacramentum celebraretur in singulis. Poculum quippe immortalitatis, quod confectum est de infirmitate nostra, et virtute divina, habet quidem in se ut omnibus prosit, sed si non bibitur, non medetur.« Et item contra Gallos in recapitulatione nona: »Item qui dicit quod non pro totius mundi redemptione [Col. 0368B] Salvator sit crucifixus, non ad sacramenti virtutem, sed ad infidelium 303 respicit partem: cum sanguis Domini nostri Jesu Christi pretium sit totius mundi, a quo pretio extranei sunt, qui aut delectati captivitate redimi noluerunt, aut post redemptionem ad eamdem sunt servitutem reversi. Non autem excidit verbum Dei, neque evacuata est mundi redemptio: quia et si non cognovit mundus in vasis irae, cognovit tamen mundus Deum in vasis misericordiae, quae Deus nullis eorum bonis meritis praecedentibus eruit de potestate tenebrarum, et transtulit in regnum filii dilectionis suae.« Hanc intelligentiam qui fideliter tenere voluerit, nec a recto sensu deviabit, nec a catholicis doctoribus discordabit, neque sanctas Scripturas sibi diversas [Col. 0368C] vel adversas esse putabit, neque contentionibus deservire studebit

De cujus sancti viri scilicet Prosperi verbis, ut simpliciter et veraciter omnibus legentibus fateamur, instantia devotionis domni et christianissimi Caroli principis coacti, qui librum illius prae manibus non habuimus, quantum ad memoriam nobis venit, et brevitas temporis et subitanea compulsio permisit, hoc capitulum humilitas nostrae intelligentiae delibavit. Sed qui benigne ac simplici intentione advertere voluerit, a sensu illius nihil, a verbis vero ipsius pene nihil nos discordasse videbit. Relegat et capitulum quod excerpsimus, et verba sancti Prosperi quae in proximo proposuimus, et videat si est verum quod dicimus. Et ne grave cuiquam legenti sit longe superius [Col. 0368D] capitulum quod excerpsimus quaerere, hic illud dignum censuimus ponere. Istud est autem capitulum a nobis excerptum: »Christus Jesus Dominus noster, sicut nullus homo est, fuit vel erit, cujus natura in illo assumpta non fuerit: ita nullus est, fuit, vel erit homo, pro quo passus non fuerit, licet non omnes passionis ejus mysterio redimantur. Quia vero non omnes passionis ejus mysterio redimuntur, non rescipit ad magnitudinem et pretii copiositatem, sed ad infidelium et ad non credentium ea fide quae per dilectionem operatur respicit partem: quia poculum humanae salutis, quod confectum est infirmitate nostra et virtute divina, habet quidem in se ut omnibus prosit, sed si non [Col. 0369A] bibitur non medetur.« Eucharistia enim est Redemptoris ac Salvatoris mundi proposita omnibus, sed fidelibus dans salutem, quae est in eodem Domino nostro Jesu Christo, qui secundum Apostolum est Salvator omnium hominum, maxime autem fidelium: quia non est aliud nomen datum sub coelo hominibus, in quo oporteat nos salvos fieri (Act. IV, 12). Cui cum Deo Patre in unitate Spiritus sancti est honor et gloria, potestas et imperium, ante omnia, et per omnia, et in omnia saecula saeculorum. Amen.



304 CAPUT XXXV Sequitur ratio reddita de quinto capitulo, quod quasi super dolorem vulnerum nostrorum adjiciens, in suggillationem nostram reprehensor noster acerrimus conspuere voluit.
[Col. 0369B]

Item in quinto capitulo dicit hic noster acerrimus reprehensor: »Firmissime tenendum credimus, quod omnis multitudo fidelium ex aqua et Spiritu sancto regenerata, ac per hoc veraciter Ecclesiae incorporata, et juxta doctrinam apostolicam in morte Christi baptizata, in ejus sanguine sit a peccatis abluta.« Et sequentia eodem ordine prosequens, sicut et in illo continetur capitulo, quod olim nobis dedistis, excepto quia, ut praemisimus, hoc unum apostolicum subtraxit testimonium, quod in illo habetur: Voluntarie, inquit, peccantibus nobis post acceptam notitiam veritatis, jam non relinquitur pro [Col. 0369C] peccatis hostia (Hebr. X, 26). Quod cur egerit magnopere non curamus, cum hoc capitulum, licet indebite nobis illud impingat, nos mordere non praevalet, quia nihil exinde scripsimus, nihilque contra fidem sensimus vel sentimus. De quo etiam in prioribus libellis derogatoribus nostris respondere curavimus. In quibus quicunque illorum figmenta legerint, et apologiam nostram relegerint, scient nos hinc immerito reprehensos, et magis compilatione livoris, quam ratione veritatis, de nobis eos quicunque fuerint ejusmodi aranearum telas frivolo labore texuisse. Unde sciat quiscunque lector devotus, a nobis, aut ex nobis, vel suspicionis indicium nullo modo processisse, cur talia contra nos vel de nobis scribi debuerint. Sed a Gothescalci pitacio, quod ad quemdam [Col. 0369D] monachum composuerat, hinc scriptum reperimus: quod ideo supponemus, ut quae ille dixerit, et qualiter nos catholice sentiamus, omnibus qui legere voluerint demonstremus. Et licet his quibus sufficientia possunt sufficere, sufficientia curassemus in operis hujus capitulo quarto colligere: propter improbitatem tamen nos importune perurgentium, adhuc aliqua velut ad hoc specialius pertinentia studemus superadjicere.

Hinc veteres Praedestinatiani dixerunt quod ab eis qui non sunt praedestinati ad vitam, non auferat percepta baptismi gratia originale peccatum: et quod non praedestinati ad vitam, etiamsi fuerint in Christo per baptismum regenerati, et pie justeque [Col. 0370A] vixerint, nihil eis prosit, sed tandiu reserventur donec ruant et pereant: nec ante eos ex hac vita quam hoc eis contingat auferri. Et quod Deus quibusdam filiis suis, quos regeneravit in Christo, quibus fidem, spem, dilectionem dedit, ob hoc non det perseverantiam, quia non sunt a massa perditionis praescientia Dei et praedestinatione discreti. Gothescalcus autem post praeposita testimonia quae proferuntur ex 305 Scripturis Dominum passum fuisse pro omnibus ita dicit: »Qui vero, inquiens, propter haec testimonia, vel alia his similia, generaliter pro omnium tam scilicet electorum quam reproborum salute et redemptione Dominum passum esse dicit, ipsi Deo Patri contradicit,« et reliqua, usque dum ad ista pervenit, ut diceret: »Verumtamen quia electi et [Col. 0370B] reprobi propter peccatum originale, et omne insuper actuale, tandiu detenti sunt, detinentur, detinebuntur sub diabolo captivi, donec redimerentur atque redimantur divinitus per gratiam baptismi, quandocunque quicunque fuimus in Trinitatis nomine baptizati, tunc sine dubio vel electi vel reprobi communiter exstitimus redempti, id est de dominio doemonicae ditionis eruti et liberati: et quotiescunque quicunque baptizantur, et deinceps in diem judicii baptizabuntur, tunc a diabolica prorsus captivitate redimuntur, atque redimentur, id est eruuntur et liberantur, eruentur et liberabuntur. Hinc est illud apostoli Petri, de magistris mendacibus, et sectas perditionis introducentibus, celeremque sibi perditionem superducentibus: Eum, inquit, qui emit eos [Col. 0370C] Dominum negantes (II Petr. II, 1). Baptismi enim sacramento eos emit, non tamen pro eis crucem subiit, nec mortem pertulit, neque sanguinem fudit. Quod autem baptismi perceptio redemptio nuncupetur, doctor gentium manifeste fatetur: Nolite contristare, inquit, Spiritum sanctum Dei in quo signati estis in die redemptionis (Ephes. IV, 30). Et in eadem superius ad Ephesios epistola: In quo et credentes signati estis Spiritu promissionis sancto (Ephes. I, 13). Hinc etiam sanctus Hieronymus asserit, redemptionem inquiens veterum peccatorum in aquis baptismi reperit, sed hujusmodi redemptio, quae communis est et electis et reprobis, non redemit nisi a peccatis praeteritis.«

Haec ita a Gothescalco sunt dicta. Contra haec [Col. 0370D] dicit sanctus Augustinus in epistola ad Bonifacium (epist. 106). »Ita sibi exhibeat, inquiens, Dominus Christus in illa die gloriosam Ecclesiam, non habentem maculam aut rugam, aut aliquid ejusmodi, quam modo mundat lavacro aquae in verbo: quia neque aliquid remanet in baptismo, quod non dimittatur, praeteritorum omnium peccatorum, si tamen ipse baptismus non frustra foris habeatur, sed aut intus detur, aut si jam foris datur, non foris cum illo remaneatur: et quidquid ab eis, qui post acceptum baptismum hic vivunt, humana infirmitate contrahitur quarumcunque culparum, propter ipsum lavacrum dimittitur.« Et in libro primo de Nuptiis et Concupiscentia (cap. 33): »Sic enim, inquit, [Col. 0371A] accipiendum est quod ait idem Apostolus: Christus dilexit Ecclesiam, et semetipsum tradidit pro ea, ut eam sanctificaret, mundans eam lavacro aquae in verbo, ut exhiberet sibi ipse gloriosam Ecclesiam, non habentem maculam, aut rugam, aut aliquid hujusmodi (Ephes. V, 25). Sic, inquam, hoc accipiendum est, ut eodem lavacro regenerationis, et verbo sanctificationis, omnia prorsus mala hominum regeneratorum mundentur atque sanentur, 306 non solum peccata, quae omnia nunc remittuntur in baptismo, sed etiam quae posterius humana ignorantia vel infirmitate contrahuntur. Non ut baptisma quoties peccatur toties repetatur, sed quia ipso quod semel datur fit ut non solum antea, verum etiam postea quorumlibet peccatorum venia fidelibus impetretur. [Col. 0371B] Quid enim prodesset, vel ante baptismum poenitentia nisi baptismus sequeretur, vel postea nisi praecederet? In ipsa quoque oratione Dominica, quae quotidiana est nostra mundatio, quo fructu, quo effectu diceretur: Dimitte nobis debita nostra, nisi ab eis qui baptizati sunt diceretur? Itemque eleemosynarum largitas et beneficientia quantalibet cui tandem ad dimittenda sua peccata prodesset, si baptizatus non esset? Postremo regni coelorum ipsa felicitas, ubi non habebit Ecclesia maculam aut rugam, aut aliquid ejusmodi, ubi nihil reprehensionis, nihil simulationis erit, ubi non solum reatus, sed nec concupiscentia erit ulla peccati, quorum erit nisi baptizatorum? Ac per hoc non solum omnia peccata, sed omnia prorsus hominum mala Christiani lavacri [Col. 0371C] sanctitate tolluntur, quo mundat Ecclesiam suam Christus, ut exhibeat eam sibi, non in isto saeculo, sed in futuro, non habentem maculam, aut rugam, aut aliquid ejusmodi. Nam qui modo eam talem esse dicunt, et tamen in illa sunt, quoniam et ipsi fatentur se habere peccata, si verum dicunt, profecto quoniam mundi non sunt a peccatis, habet in eis Ecclesia maculam. Si autem falsum dicunt, quia corde duplici loquuntur, habet in eis Ecclesia rugam. Si autem se dicunt habere ista, non ipsam, non ergo se esse membra ejus, nec se ad corpus ejus pertinere fateantur, ut etiam sua confessione damnentur.« Et Beda in epistola Joannis prima (cap. 1): Et sanguis Jesu Christi Filii ejus mundat nos ab omni peccato. »Sacramentum namque Dominicae passionis, et [Col. 0371D] praeterita nobis omnia in baptismo pariter peccata laxavit et quidquid quotidiana fragilitate post baptisma commisimus, ejusdem nostri Redemptoris gratia dimittit. Maxime cum inter opera lucis quae facimus, humiliter quotidie nostros illi confitemur errores, cum sanguinis illius sacramenta percipimus, cum dimittentes debitoribus nostris nostra nobis debita dimitti precamur, cum memores passionis illius libenter adversa quoque toleramus.«

Deinde Gothescalcus prosequitur in praefatis suis blasphemiis: »At illa quae propria et specialis est solorum omnium electorum, quam eis tantummodo crucifixus impertivit, pius redemptor ipsorum, sicut a praeteritis, ita nimirum et a praesentibus natos et nascituros [Col. 0372A] vivos et mortuos; videlicet omnes pariter electos redemit, eruit, abluitque peccatis, ipsi prorsus ipsi sunt mundus, pro quo passus est Dominus, ut ipse dixit: Panis quem ego dedero caro mea est pro mundi vita (Joan. VI, 51).« Et item alibi idem Gothescalcus scribit: »Absit procul a me: ut vel illud solummodo velim somniare, nedum semel susurrare, ut ullum eorum perpetualiter secum periturum antiquus rapere 307 valeat anguis, pro quibus redimendis tam pretiosus Deo Patri Domini Dei nostri Filii sui fusus est sanguis. Amen.« Et item loquens ad Deum: »Claret itaque satis aperte quoniam nullus tibi perit, quisquis redemptus est per sanguinem crucis tuae.« Et sic multa ponens Scripturarum et doctorum exempla, quae mendacio manifesto ad sensus suos [Col. 0372B] inflectendo sententiam suam nititur roborare, haec haeresis a Praedestinatianis inter alia fuit inventa. Unde ad Faustum (cujus opuscula inter apocrypha apostolica sedes deputare curavit, quoniam cum aliis malesanae doctrinae zizaniis, etiam de ultima poenitentia prave disseminavit, sicut scripta ejus demonstrant, quae S. Coelestinus ad episcopos Gallicanos scribens redarguit, ut in ejus decretali scriptum invenitur epistola), quidam Paulinus ita scribit dicens: »Scire ignarus exopto, ut quae est immortalis quomodo pro mortalibus vitiis anima torqueatur, vel utrum anima et spiritus idem sint, aut quomodo segregentur agnoscam. Nam praedictus vir Marinus ita me sub sacramenti etiam interpositione conterruit, quod qui corporalibus vitiis occubuerit, nullam [Col. 0372C] possit veniam promereri, sed in hisdem servetur ipsa resurrectione suppliciis, nec possit expiari infernalibus tormentis quod corporalibus diu vitiis concreta contraxerat. Tamen ita miserrimus credo, quod si semel susceptum signum divini nominis, et infixum fronte character Domini nostri nunquam mali sibi conscius vel subdolus falsator infringet, susceptis leviter pro expiando errore tormentis, purum aerium sensum, et simplicis animae ignem diu consumpta producat. Nam si universa haec quae interminatur domnus meus Marinus excipiemus peccatores, quid majus impii mereantur ignoro.« Et aliquanto superius: »Mea haec sententia est, quod si omnia haec Christianus excipiet, nihil suscipere valeat Arianus.«

[Col. 0372D] Demonstrat et sanctus Augustinus hanc esse Praedestinatianorum adinventionem, resistens eis, cum alio errore, scilicet quia secundum praescientiam quique damnarentur, etiam antequam nascerentur, et secundum quod praesciti erant futuri, licet antea tollerentur ex saeculo quam manifestarentur injusti, secundum praescientiam tamen erant damnandi, in libro de Praedestinatione sanctorum (cap. 14): »Quis enim, inquit, audeat negare Christianus justum, si morte praeoccupatus fuerit, in refrigerio futurum? Quilibet hoc dixerit, quis homo sanae fidei resistendum putavit? Item si dixerit justum, si a justitia sua recesserit, in qua diu vixit, et in ea fuerit impietate defunctus, in qua non dico unum annum, [Col. 0373A] sed unum diem vixerit, in poenas iniquis debitas hinc iturum, nihil sibi suam praeteritam profuturam justitiam, huic perspicue veritati quis fidelium contradicit? Porro si quaeratur a nobis, utrum si tunc esset mortuus quando erat justus, poenas esset inventurus an requiem, nunquid requiem respondere dubitabimus? Haec est tota causa cur dictum est, 308 a quocunque sit dictum: Raptus est ne malitia mutaret intellectum ejus (Sap. IV, 11). Dictum est enim secundum pericula vitae hujus, non secundum praescientiam Dei, qui hoc praescivit quod futurum erat, non quod futurum non erat. Id est, quod ei mortem immaturam fuerat largiturus, ut tentationum subtraheretur incerto, non quod peccaturus esset qui mansurus in tentatione non esset.« Contra [Col. 0373B] quae Praedestinatianorum dicta nefaria, haec et alia plura praefatus sagacissimus doctor dixit, et nos non multa colligere studuimus: quia et ipsi his Gothescalci resistunt perversitatibus, qui cum eo consistunt adversus doctrinam catholicam in aliis, sicut supra ostendimus, quibusdam diversitatibus. Nos autem catholicae et apostolicae Ecclesiae documenta sequentes, eidem Gothescalco, ipsiusque pravae doctrinae obsistimus, cum fremitu cunctis male sentientibus pertimescendo, beati Leonis apostolicae sedis episcopi insonante corde et ore ac stylo clamantes (epist. 4 ad episcopos Siciliae, c. 3): »Quamvis et illa quae ad humilitatem, et illa quae ad gloriam pertinent Christi, in unam concurrant eamdemque personam, totumque quod in illo et virtutis divinae est et infirmitatis humanae, [Col. 0373C] ad nostrae reparationis tendat effectum, proprie tamen in morte crucifixi, et in resurrectione mortui, potentia baptismatis novam creaturam condit ex vetere, ut in renascentibus et mors Christi operetur et vita, dicente beato apostolo Paulo: An ignoratis, quia quicunque baptizati sumus in Christo Jesu, in morte ipsius baptizati sumus? Consepulti enim sumus cum illo per baptismum in morte: ut quomodo surrexit Christus a mortuis per gloriam Patris, ita et nos in novitate vitae ambulemus. Si enim complantati facti sumus similitudini mortis ejus, simul et resurrectionis erimus (Rom. VI, 3). Et caetera, quae latius magister gentium ad commendandum sacramentum baptismatis disputavit: ut appareret ex hujus doctrinae spiritu, regenerandis filiis hominum, et in Dei filios [Col. 0373D] adoptandis, illum diem et illud tempus electum, in quo per similitudinem formamque mysterii, ea quae geruntur in membris, his quae in ipso sunt capite gesta congruere: dum in baptismatis regula et mors intervenit interfectione peccati, et sepulturam triduanam imitatur trina demersio, et ab aquis elevatio resurgentis instar est de sepulcro.« Et item idem: »Baptismi autem sui in se condidit sacramentum, quia in omnibus primatum tenens, se docuit esse principium, et tunc regenerationis potentiam sanxit, quando de latere ipsius profluxerunt sanguis redemptionis et aqua baptismatis. Quod demonstrat ipse Dominus, dicens in Evangelio secundum Lucam: Baptisma autem habeo baptizari (Luc. XII, 50).« Hinc [Col. 0374A] Beda: »Sanguinis, inquit, proprii tinctione prius habeo perfundi, et sic corda credentium spiritus igne, quo terrena omnia simul et animam suam despicere, imo odire queant, inflammare. Non enim erat spiritus datus, quia Jesus nondum fuerat glorificatus: hoc est victoria passionis, de qua alibi: Potestis, inquit, bibere calicem quem ego bibo, aut baptismum quem 309 ego baptizor baptizari? (Marc. X, 38.)« Et item Leo in epistola ad Constantinopolitanos (epist. 23): »Sacramentum, inquit, hoc magnum est, ego autem dico in Christo et in Ecclesia. Ab ipso ergo principio generis humani, omnibus hominibus Christus est denuntiatus in carne venturus: in qua, sicut dictum est, erunt duo in carne una: utique duo sunt Deus et homo, Christus et [Col. 0374B] Ecclesia, quae de sponsi carne prodiit, quando ex latere crucifixi manante sanguine et aqua sacramentum redemptionis et regenerationis accepit. Ipsa est enim nova conditio creaturae, quae in baptismate, non indumento verae carnis, sed contagio damnatae vetustatis exuitur, ut efficiatur homo corpus Christi, quia et Christus corpus est hominis.«

Hinc S. Siricius ad Himerium, cap. 3: »Adjectum est etiam, quosdam Christianos ad apostasiam, quod dici nefas est, transeuntes, et idolorum cultu ac sacrificiorum contaminatione profanatos: quos a Christi corpore et sanguine, quo dudum redempti fuerant renascendo, jubemus abscidi. Et Athanasius in Symbolo, dicens se credere in Christum, praemissis aliis, assumptum in coelis, sedere in dextera [Col. 0374C] Patris, inde venturum judicare vivos et mortuos exspectamus, in hujus morte et sanguine remissionem peccatorum consecuturi.« Et sanctus Gregorius in libro Moralium XXXIII (cap. VI). »Absorbebit fluvium et non mirabitur, et habet fiduciam quod influat Jordanis in os ejus (Job XL, 18). Qui autem signantur appellatione Jordanis, nisi qui jam imbuti sunt sacramento baptismatis? Quia enim Redemptor noster in hoc flumine baptizari dignatus est, ejus nomine debent baptizati omnes exprimi, in quo ipsum contigit sacramentum baptismatis inchoari. Quia vero et post Mediatoris adventum, quosdam qui recte vivere negligunt etiam fideles rapit, quosdam qui baptismatis sacramenta signati sunt deglutire se posse confidit. Alios namque sub Christianitatis [Col. 0374D] nomine positos devorat, quia in ipso eos fidei errore supplantat. Alios a rectitudine fidei nequaquam deviat, sed ad usum pravae operationis inclinat.« Et post paululum: »Valde terribile est, quia multos aperto ore etiam post cognitionem Redemptoris suscipit, post lavacri undam polluit, post sacramenta coelestia ad inferni profunda rapit.« Et sanctus Ambrosius in libro secundo de Sacramentis (cap. 2): »Vide ubi baptizaris, unde sit baptisma, nisi de cruce Christi, de morte Christi. Ibi est omne mysterium, quia pro te passus est, in ipso redimeris, in ipso salvaris.« Item in eodem (cap. 7): »Clamat ergo Apostolus sicut audistis in lectione praesenti, quoniam quicunque baptizatur, in [Col. 0375A] morte Jesu baptizatur. Quid est in morte? ut quomodo Christus mortuus est, sic et tu mortem degustes: quomodo Christus mortuus est peccato, et Deo vivit, ita et tu superioribus illecebris peccatorum mortuus sis per baptismatis sacramentum, et resurgas per gratiam Christi. Mors ergo est, sed non in mortis corporalis veritate, sed in similitudine. Cum enim mergeris, mortis suscipis et sepulturae similitudinem, 310 crucis illius accipis sacramentum, quod in cruce Christus pependit et clavis confixum est corpus. Tu ergo cum crucifigeris, Christo adhaeres, clavis Domini nostri Jesu Christi adhaeres, ne te diabolus possit abstrahere.« Item in libro quinto: »Tunc unus de militibus lancea latus ejus aperuit, et de latere ejus aqua fluxit et sanguis: [Col. 0375B] quare aqua? quare sanguis? aqua autem ut mundaret, sanguis ut redimeret.«

Et sanctus Joannes Chrysostomus in homilia ad Neophytos: »Vis et aliam hujus sanguinis scrutari virtutem? Volo unde primum cucurrerit incipias, et de quo fonte manavit. De ipsa primum cruce processit, latus illi Dominicum initium fuit. Mortuo enim ait Jesu, et adhuc in cruce pendente, approximat miles, latus lancea percussit, et exinde aqua fluxit et sanguis. Unum baptismatis symbolum, aliud sacramenti. Non ait, exiit sanguis et aqua, sed, exiit aqua primum et sanguis: quia prius baptismate diluimur, et postea mysterio dedicamur, latus miles aperuit, et templi sancti parietem patefecit. Et ego thesaurum praeclarum inveni, et fulgentes divitias [Col. 0375C] me gratulor reperire. Sic et de illo agno factum est, Judaei ovem occiderunt, et ego fructum de sacramento cognovi, de latere sanguis et aqua exivit. Nolo tam facile auditor transeas tanta secreta mysterii. Praestat enim mihi mystica atque secretalis oratio. Dixi baptismatis symbolum et mysteriorum aquam illam et sanguinem demonstrari. Ex his enim sancta fundata est Ecclesia, per lavacri regenerationem et renovationem Spiritus sancti. Per baptisma, inquit, et mysteria quae ex latere videntur esse prolata. Ex latere igitur suo Christus aedificavit Ecclesiam, sicut de latere Adam ejus conjux Eva prolata est. Nam hac de causa Paulus quoque testatur dicens: De corpore et de ossibus ejus sumus (Ephes. V, 30). Latus videlicet illud significans. Nam sicut de [Col. 0375D] illo latere Deus fecit feminam procreari, sic et de suo latere Christus aquam nobis et sanguinem dedit, unde repararetur Ecclesia. Et sicut in sopore quiescentis Adae Deus lateris membra patefecit, sic modo post mortem aquam nobis donavit et sanguinem: et sopor ille nunc mors est, ut discas mortem nulla soporis separatione discerni. Videte quemadmodum sponsam sibi Christus conjunxit, videte quo vos cibo satietatis enutrit. Ipse nobis cibi substantia est atque nutrimentum. Nam sicut mulier, affectionis natura cogente, genitum alere sui lactis fecunditate festinat, sic et Christus quos ipse regenerat suo sanguine semper nutrit.« Et in homilia prima de psalmo L: »Apud divites erubescit fieri nutrix quae [Col. 0376A] facta est mater. Christus autem non ita: nutritor est noster. Ideo et pro cibo propria carne pascit, et pro potu suo nos sanguine propinavit.« Et item in homilia de principiis Marci: »Grandis misericordia, qui peccata non fecerat baptizatur quasi peccator. In baptismo Domini omnia peccata dimittuntur. Sed quasi praeludium est baptisma Salvatoris: caeterum vera remissio 311 peccatorum in Christi sanguine est, in Trinitatis mysterio.« Et in Sermone de verbis Apostoli: »An ignoratis, inquit, fratres, quoniam quicunque in Christo baptizati sumus, in morte ejus baptizati sumus? Consepulti ergo illi sumus per baptismum in morte (Rom. VI, 3). Quid est in morte illius baptizati sumus? ut et ipsi moriamur sicut et ille. Crux enim est baptisma. Quod ergo crux Christo [Col. 0376B] et sepulcrum, hoc nobis baptisma factum est: tametsi non in eisdem ipsis. Ipse namque carne et mortuus est et sepultus, nos autem peccato in utroque. Quapropter non dixit, complantati morti, sed similitudini mortis. Mors namque et hoc et illud, sed non eisdem ipsis subjacet: sed haec quidem carnis Christi, nostra autem peccati: quemadmodum ergo illa vera, et haec.«

Et magnus Leo papa in tomo catholicae fidei ad Flavianum (epist. 10, c. 5): »Si ergo Christianam suscepit fidem, et a praedicatione Evangelii sui non avertit auditum, videat quae natura transfixa clavis pependerit in ligno crucis, et aperto per militis lanceam latere crucifixi, intelligat unde sanguis et aqua fluxerit, ut Ecclesia Dei et lavacro rigaretur et [Col. 0376C] poculo. Audiat beatum Petrum apostolum praedicantem quod sanctificatio spiritus per aspersionem fiat sanguinis Christi: nec transitorie legat ejusdem apostoli verba dicentis: Scientes quod non corruptibilibus argento et auro redempti estis de vana vestra conversatione paternae traditionis, sed pretioso sanguine quasi agni incontaminati et immaculati Jesu Christi (I Petr. I, 18). Beati quoque Joannis apostoli testimonio non resistat dicentis: Et sanguis Jesu Filii Dei emundat nos ab omni peccato (I Joan. I, 7). Et iterum: Haec est victoria quae vincit mundum, fides nostra. Quis est qui vincit mundum, nisi qui credit quoniam Jesus est Filius Dei? Hic est qui venit per aquam et sanguinem Jesus Christus: non in aqua solum, sed in aqua et sanguine. Et spiritus est qui testificatur quoniam [Col. 0376D] Christus est veritas: quia tres sunt qui testimonium dant, spiritus, aqua, et sanguis, et tres unum sunt (I Joan. V, 4). Spiritus utique sanctificationis, et sanguis redemptionis, et aqua baptismatis: quae tria unum sunt, et individua manent, nihilque eorum a sui connexione sejungitur: quia catholica Ecclesia hac fide vivit, ac proficit, ut in Christo Jesu nec sine vera divinitate humanitas, nec sine vera credatur humanitate divinitas.« Et in epistola ad Turibium Asturiensem episcopum (cap. 10) dicit: »Neminem posse a conditione veteris hominis liberari, nisi per sacramentum baptismatis Christi, in quo nulla discretio renascentium, dicente Apostolo: Quicunque enim in Christo Jesu baptizati estis. Christum induistis. [Col. 0377A] Non est Judaeus, neque Graecus; non est servus, neque liber; non est masculus, neque femina. Omnes enim unum vos estis in Christo Jesu (Gal. III, 27).«

Et sanctus Augustinus in libro sexto contra Julianum (cap. 8): »Si obliviscatur homo se deliquisse, nec ejus conscientia stimuletur, ubi erit reatus ille, quem transeunte peccato manere concedis donec remittatur? Non est certe in corpore, quia non est eorum accidentium, quae accidunt corpori. Non est in animo, quia ejus memoriam 312 delevit oblivio. Et tamen est. Ubi est igitur? cum jam bene vivat homo nihil tale committens, nec dici possit eorum peccatorum ejus reatum manere quae meminit, eorum vero quae oblitus est non manere. Manet quippe eorum donec remittantur. Ubi ergo manet, nisi in [Col. 0377B] occultis legibus Dei, quae conscriptae sunt quodammodo in mentibus angelorum, ut nulla sit iniquitas impunita, nisi quam sanguis Mediatoris expiaverit? Cujus signo crucis consecratur unda baptismatis, ut ea diluatur reatus tanquam in chirographo scriptus in notitia spiritalium potestatum, per quas poena exigitur peccatorum. Huic chirographo nascuntur obnoxii omnes in carne de carne carnaliter nati, ejus ab hoc debito sanguine liberandi, qui in carne quidem et de carne, non tamen carnaliter, sed spiritaliter natus est. Natus est enim de Spiritu sancto et Virgine Maria: de Spiritu scilicet sancto, ne esset in illo caro peccati: ex Virgine autem Maria, ut esset in illo similitudo carnis peccati. Ideo illi chirographo non venit obnoxius, et ab illo solvit obnoxios.« [Col. 0377C] Et item in eodem libro: »Quicunque baptizati sumus in Christo Jesu, in morte ejus baptizati sumus (Rom. VI, 3): dicendo enim quicunque, non utique parvulos fecit exceptos. Quid est autem in morte Christi baptizari, nisi peccato mori? Unde etiam de ipso idem alio loco dicit: Quod enim mortuus est peccato, mortuus est semel (Rom. VI, 10). Quod utique dictum est propter similitudinem carnis peccati, propter quod et magnum mysterium est crucis ejus, ubi et vetus homo noster simul crucifixus est, ut evacuetur corpus peccati. Si ergo in Christo parvuli baptizantur, in morte ejus baptizantur. Mortis ejus similitudini complantati peccato utique moriuntur. Quod enim mortuus est peccato, mortuus est semel: quod autem vivit, vivit Deo (Rom. [Col. 0377D] VI, 5). Et quid est complantari similitudini mortis ejus, nisi quod sequitur: Sic et vos existimate vos mortuos esse peccato, vivere autem Deo in Christo Jesu? Nunquid dicturi sumus peccato mortuum fuisse Deum, quod nullum habuit unquam? absit. Et tamen quod mortuus est, peccato mortuus est semel. Mors enim ejus peccatum nostrum significavit, quo utique ipsa mors accidit, cui morti mortuus est. Id est ut mortalis non esset ulterius, peccato dicitur mortuus. Quod ergo ipse significavit in similitudine carnis peccati, hoc per ejus gratiam nos agimus in carne peccati, ut quomodo ille moriendo similitudini peccati, peccato mortuus praedicatur: ita quicunque in illo fuerit baptizatus moriatur, id est [Col. 0378A] peccato. Sed in Christo similitudo, nos veraciter eidem rei cujus illa fuerit similitudo moriamur, et quomodo illius vera carne vera mors fuit, sic fiat in veri peccati vera remissio.« Item in eodem libro, capite tertio: »Consepulti ergo illi sumus per baptismum in mortem, non sine parvulis: quoniam quicunque baptizati sumus in Christo Jesu, in morte illius baptizati sumus: ut quemadmodum surrexit Christus a mortuis per gloriam Patris, ita et nos in novitate 313 vitae ambulemus. Si enim complantati sumus similitudini mortis ejus, sic et resurrectionis erimus. Hic sunt et parvuli complantati similitudini mortis ejus: hoc enim ad omnes pertinet, quicunque baptizati sumus in Christo Jesu: hoc scientes quia vetus homo noster simul crucifixus est. Quorum [Col. 0378B] vetus homo, nisi quicunque baptizati sumus in Christo?« Item in libro tertio (cap. 21): »Quod natus es, pertinet ad Dei conditionem, et parentum fecunditatem: contra quod autem dimicas quia renatus es, pertinet ad praevaricationem quam diaboli astutia seminavit. Unde te Christi gratia liberavit, ut prius hoc malo bene utereris in conjuge, nunc illi adverseris in te. Non jam reus ex illo sicut eras natus, sed ab eodem reatu non erutus, nisi quia renatus, ut possis redemptus regnare cum Christo, si tamen ista haeresis non te faciat perire cum diabolo; sed quod potius cupimus confitearis malum contra quod bellum geris: ut eo non ita separato, quasi alia nunc sit, sed te omni ex parte sanato, in perpetua pace laeteris.« Et item in eodem (cap. 5): »Nec cogeris [Col. 0378C] res impiissimas atque absurdissimas dicere, aut baptizandos non esse parvulos, quod quidem postea estis fortasse dicturi: aut tam magnum sacramentum sic in eis esse ludibrium, ut in Salvatore baptizentur, sed non salventur: a liberatore redimantur, sed non liberentur: ab hoc lavacro regenerationis laventur, sed non abluantur: exorcizentur, et exsufflentur, sed a potestate tenebrarum non eruantur: sit eorum pretium sanguis qui in remissionem fusus est peccatorum, sed nullius peccati remissione purgentur.« Et item (cap. 3): »Caeterum rogo te, quomodo potest intelligi ista redemptio, nisi a malo redimente illo qui redemit Israel ab omnibus iniquitatibus ejus? Ubi enim redemptio sonat, intelligitur et pretium: et quid est hoc, nisi pretiosus [Col. 0378D] sanguis agni immaculati Christi Jesu? De hoc autem pretio, quare sit fusum, quid interrogamus alium? Redemptor ipse respondeat, dicat ipse mercator: Hic est sanguis meus, qui pro multis effundetur, in remissionem peccatorum (Matth. XXVI, 28). Pergite, adhuc pergite, et sicut dicitis, in sacramento Salvatoris baptizantur sed non salvantur, redimuntur sed non liberantur, lavantur sed non ablnuntur, exorcizantur et exsufflantur, sed a potestate diaboli non eruuntur: sic etiam dicite: Funditur pro eis sanguis in remissionem peccatorum, sed nullius peccati remissione mundantur. Mira sunt quae dicitis, nova sunt quae dicitis: mira stupemus, nova cavemus, falsa convincimus.«

[Col. 0379A] Et item Beda in epistola Joannis prima: »Qui venit per aquam et sanguinem. Aquam videlicet lavacri, et sanguinem suae passionis. Non in aqua solum, sed in aqua et sanguine. Non solum baptizari propter nostram ablutionem dignatus est, ut nobis baptismi sacramentum consecraret ac traderet: verum et sanguinem suum dedit pro nobis, cum sua nos passione redemit, cujus sacramenti semper refectione nutriremur ad salutem.« Et item, »Tres sunt qui testimonium perhibent 314 veritati, et tres, inquit, unum sunt (I Joan. V, 7). Individua namque haec manent, nihil eorum a sui connexione sejungitur, quia nec sine vera divinitate humanitas, nec sine vera credenda est humanitate divinitas. Sed et in nobis haec unum sunt, non natura, sed ejusdem [Col. 0379B] operatione mysterii.« Nam, sicut beatus Ambrosius ait: »Spiritus mentem renovat, aqua proficit ad lavacrum, sanguis spectat ad pretium. Spiritus enim nos per adoptionem filios Dei fecit, sacri fontis unda nos abluit, sanguis Domini nos redemit. Alterum igitur invisibile, alterum visibile testimonium sacramento consequitur spiritali.« Et in consecratione aquae baptismatis catholica dicit Ecclesia: »Benedico te et per Jesum Christum Filium ejus unicum Dominum nostrum, qui te una cum sanguine de latere suo produxit, et discipulis suis jussit ut credentes baptizarentur in te, dicens: Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19).« Et item: »Descendat in hanc plenitudinem fontis virtus Spiritus [Col. 0379C] tui, totamque hujus aquae substantiam regenerandi fecundet effectu.« Et post pauca: »Ut omnis homo hoc sacramentum regenerationis ingressus in verae innocentiae novam infantiam renascatur, per Dominum nostrum Jesum Christum.« Et hic individua sacramenta sanguinis redemptionis, et Spiritus sanctificationis, et aquae baptismatis, cunctis catholicis baptizatis credit, profitetur, et praedicat catholica sancta mater Ecclesia. Legem ergo, ut sanctus Coelestinus dicit, credendi lex statuat supplicandi. Et item Beda in tractatu Actuum apostolorum (cap. 1): »Nam postquam consepulti fuerimus cum Christo per baptismum in mortem, quasi Rubri maris calle transito, necessarium in hac solitudine Domini habemus ducatum, qui nos ad coelestia regna perducat.« [Col. 0379D] Et item (cap. 8): »Et sicut agnus coram tondente se sine voce, non solum sanguine suo redemit, sed et lanis operuit.« Hinc idem in homilia Evangelii duodecima: »Quomodo autem peccata mundi tollat, quo ordine justificet impios, apostolus Petrus ostendit, qui ait: Non corruptibilibus argento vel auro redempti estis de vana vestra conversatione paternae traditionis, sed pretioso sanguine quasi agni incontaminati et immaculati Jesu Christi (I Petr. I, 18). Et in Apocalypsi Joannes apostolus: Qui dilexit nos, inquit, et lavit nos a peccatis nostris in sanguine suo (Apoc. I, 5). Non solum autem lavit nos a peccatis nostris in sanguine suo, quando sanguinem suum dedit in cruce pro nobis, vel quando quisque [Col. 0380A] nostrum in mysterium sacrosanctae passionis illius baptismi aquis ablutus est, verum etiam quotidie tollit peccata mundi, lavatque nos a peccatis nostris in sanguine suo, cum ejusdem beatae passionis ad altare memoria replicatur, cum panis et vini creatura in sacramentum carnis et sanguinis ejus ineffabili Spiritus sanctificatione transfertur, sicque corpus et sanguis illius non infidelium manibus ad perniciem suam funditur et occiditur, sed fidelium ore suam sumitur in salutem.« Et item ipse in tractatu Actuum apostolorum (cap. 10): 315 »Praecipue congruit nos baptizari in nomine Domini Jesu Christi, quia sicut Apostolus ait: Quicunque baptizati sumus in Christo Jesu, in morte ipsius baptizati sumus (Rom. VI, 3).«

[Col. 0380B] Quia vero in baptismo Christi sanguine redempti, infidelitate vel perseveranti iniquitate perire possunt, contra Gothescalcum sanctus Ambrosius in epistola ad Vercellenses ita dicit: »Paulus ad Ephesios, inquit: Fornicatio autem, et omnis immunditia, et avaritia nec nominetur in vobis, sicut decet sanctos (Ephes. V, 3). Et infra: Hoc enim scitote, quoniam omnis impudicus, aut immundus, aut avarus, quod est idololatria, non habet haereditatem in regno Christi et Dei. De baptizatis utique dictum liquet: ipsi enim accipiunt haereditatem qui baptizantur in morte Christi, et consepeliuntur cum ipso, ut cum ipso resurgant. Ideo haeredes Dei, cohaeredes Christi sunt: haeredes Dei, quia transcribitur in eos Dei gratia, cohaeredes Christi, quia renovantur in vitam ipsius: [Col. 0380C] haeredes quoque Christi, quia datur illis per mortem ipsius tanquam testatoris haereditas. Isti igitur magis sibi debent attendere, qui habent quod possint amittere, quam qui non habent.« Et item in eadem: »Quid igitur sibi isti volunt, qui tentant eos pervertere, quos acquisivit Apostolus, quos redemit Christus sanguine suo? Quod asserunt baptizatos intendere non debere virtutum disciplinis,« et reliqua. Item idem in Epistola ad Corinthios: »Et quia caro empti sumus, propensius Domino nostro servire debemus, ne offensus a qua nos redemit morti nos reddat. Quam enim charissimo pretio nos emit, ut sanguinem suum daret pro nobis? Et item in eadem: Et peribit qui infirmus est in tua scientia, frater, pro quo Christus mortuus est (I Cor. VIII, 11). Id est, tua [Col. 0380D] peritia illum occidit, quando a te fieri videt quod ille aliter intelligit, et tu eris occasio mortis fratris, quem Christus ut redimeret crucifigi se permisit.« Et sanctus Prosper contra Gallos: »Sacramentum enim baptismatis, quo omnia prorsus peccata delentur, etiam in his verum est qui non sunt in veritate mansuri.« Et item: »Sanguis Domini nostri Jesu Christi pretium est totius mundi, a quo pretio extranei sunt, qui aut delectati captivitate redimi noluerunt, aut post redemptionem ad eamdem sunt servitutem reversi.« Et Beda in epistola Judae: »Qui angelis peccantibus non pepercit, nec hominibus parcet superbientibus: sed hos quoque, cum suum principatum non servaverunt, illum videlicet quo per gratiam [Col. 0381A] adoptionis filii Dei effecti sunt, sed dereliquerunt suum domicilium, id est Ecclesiae unitatem in qua Deo renati sunt, vel certe sedes regni coelestis, quas accepturi erant si fidem servarent, et ante judicium graviter, et gravius in judicio universali damnabit.« Et Petrus in Epistola II: Quapropter, fratres, magis satagite ut per bona opera certam vestram vocationem et electionem facistis (II Petr. I, 10). Unde Beda: »Multi sunt vocati, pauci autem electi. Certa est autem vocatio cunctorum qui ad fidem veniunt. Qui vero fidei sacramentis quae perceperunt bona quoque opera perseveranter 316 adjungunt, isti suam cum vocatione etiam electionem certam intuentibus faciunt. Sicut e contra, qui post vocationem ad crimina revertuntur, cum in his ex hac vita migraverint, [Col. 0381B] certum jam omnibus quia reprobi sunt reddunt.« Et item in eadem: Fuerunt vero et pseudoprophetae in populo, sicut et in vobis erunt magistri mendaces, qui introducent sectas perditionis, et eum qui emit eos Dominum negantes, superducent sibi celerem perditionem (II Petr. II, 1). Hinc Beda (cap. 2): »De hoc emptore et Paulus ait: Empti estis pretio magno: glorificate et portate Deum in corpore vestro (I Cor. VI, 20). Merito autem sibi celerem perditionem superducunt, qui Redemptorem suum negantes, hunc recte confitendo glorificare et benefaciendo suo in corpore ferre detrectant, quod omnes faciunt haeretici.« Et item in prima Epistola Petrus: Quod et vos nunc similis formae salvos facit baptisma (I Petr. III, 21). Unde Beda: »Quod ergo aqua diluvii [Col. 0381C] non salvavit extra arcam positos, sed occidit, sine dubio praefigurabat omnem haereticum, licet habentem baptismatis sacramentum, non aliis sed ipsis aquis ad inferna mergendum, quibus arca sublevatur ad coelum.

Hinc plurium et quam plurima possemus exempla ponere, sed superfluum duximus, quia et ipsi, ut diximus, qui conglobati contra unanimitatem doctrinae ecclesiasticae, huic perversitati resistunt, et plura plurimorum aggregant et accumulant testimonia. Et sanctus Leo Leoni Augusto (epist. 97, cap. 4), secundum promissionem suam, non tam multorum, quam nominatissimorum auctorum, nec tam multiplicia testimonia, quam valida eorumdem [Col. 0381D] auctorum aggregata ad suam, quinimo orthodoxam, affirmandam sententiam misit. Neque enim numerus, testimoniorum, sed auctoritas valet. Ex quibus ostenditur, Gothescalcum per modicum fermentum totam Ecclesiae massam quantum ex ipso est corrupisse. Unde piis ista sufficiant, quae impiis sicut et plura ad salutis satisfactionem sufficere non valebunt. Nam hujusmodi, sicut Gothescalcus et sui complices proferunt, nugatoriis adinventionibus aurem non accommodabit quisquis verba Dominica devota mentis aure perceperit, quibus orare jubet dicens: Sic autem orabitis, et post aliquanta: Ne nos inducas in tentationem. Quia cum deserentes Deum juste deserimur a Deo, in tentationem induci, [Col. 0382A] id est, a tentatione patimur superari. Contra quod iterum Dominus jubet: Vigilate et orate, ut non intretis in tentationem (Matth. XXVI, 42). Et: Orate ut ne fiat fuga vestra hyeme vel Sabbato (Matth. XXIV, 20), id est, ut dum vacat operetur quisque bona quae valet, ne tunc quilibet incipiat velle bona agere, quando non licebit bona modo quolibet operari. Idcirco enim nobis Dominus horam exitus nostri voluit esse incertam, ut semper possit esse suspecta, semperque in adventu judicis simus parati, ante cujus faciem judicii non poterimus abscondi. Qui non vult invenire quos damnet. Et ideo omnes misericordissime admonet dicens: Quod vobis dico omnibus dico, vigilate (Marc. XIII, 37). Et vos, inquiens, parati estote, 317 quia [Col. 0382B] nescitis qua hora Dominus vester venturus sit, et si in prima, vel secunda, sive tertia vigilia venerit, similes estote servis exspectantibus dominum suum, quando revertatur a nuptiis, ut cum venerit et pulsaverit, confestim aperiant ei. Nescitis enim qua hora Dominus vester venturus sit (Luc. XII, 36). Sed hoc certum est, quoniam qui perseveraverit usque in finem (in fide scilicet recta et operibus bonis, quae est juxta Apostolum, fides quae per dilectionem operatur, et charitas de corde puro (Gal. V, 6), ut nullius sit haeresis participatione polluta, et conscientia bona, ut non sit malorum confusione permista, et fide non ficta (I Tim. I, 5), ut non sit consensu juncta cum perfidis vel iniquis), hic salvus erit gratia Domini nostri Jesu Christi, quem bonorum [Col. 0382C] operum et spiritalium studiorum auctorem esse non dubium est: qui quorum incitat mentes, adjuvat actiones, et perseverantiam dat perseverantibus, atque coronandos coronat in misericordia et miserationibus, cui cum Patre in unitate Spiritus sancti est honor et gloria, in saecula saeculorum. Amen.



CAPUT XXXVI. Apologia denotationis nostrae subsequitur, quia filius Ephrem contra nos intendens arcum, misit sagittas: sed suum forte sentiet arcum pravum. Cuique conversus ipsius gladius non praestabit auxilium in die belli.

Post sex ista capitula, de quibus responsum reddidimus, [Col. 0382D] septimum nobis subjunctum dedistis in praefata villa Nielfa, quia indiscussi et inexaminati, scientiaeque litterarum pene ignari, minusque apostolicae praeceptioni appropinquantes, peccatis nostris agentibus, per civitates episcopi ordinantur, qua occasione maxime vigor ecclesiasticus deperiit. Sed in volumine, quod nuper nobis dedistis, capitulorum istorum compositor quaedam alia intermiscuit, adeo ut istud quod in illis fuerat septimum, inter ista decimum habeatur. Quod sicut intelligere potuimus, et illic et istic ideo capitulum istud est positum, ut facilius possit legentibus persuaderi, non esse mirum si prava docemus, qui perverse et in considerate, atque indebite ad ordinem docendi [Col. 0383A] accessimus: quia sicut dicit Leo, qui habuerit malum initium, difficile bonum habebit processum, et si in fide suspecti fuerimus, quae fundamentum est bonorum omnium, bona opera sine fundamento recto non stabunt, imo nec bona erunt. Quocirca, sicut sanctus docet Gregorius, restat ut quorum vita despicitur, et praedicatio contemnatur, et cum pastor per abrupta graditur, ad praecipitium grex sequatur. Unde necesse est nobis, cunctis scire volentibus demonstrare, quomodo vel qualiter, quantum ad humanos spectat obtutus, ad ecclesiasticum 318 ordinem accesserimus. Et primo de metropolitano Rhemorum episcopo, deinde de ipsius dioeceseos suffraganeis. Et quia non nos specialiter, sed generaliter omnes capitulum istud tangit episcopos, [Col. 0383B] eo solo excepto qui illud dictaverat, ne de nostra infamatione tantummodo videamur solliciti, ponamus ex ordine integritatem ipsius capituli, et videant quicunque illud legerint, si tam monstruosam criminationem generaliter cunctis episcopis, civitatibus, plebibus, archiepiscopis, principibus illatam et impactam audierint. Textus enim hujus capituli iste est: »Et quia indiscussi et inexaminati, scientiaeque litterarum pene ignari, minusque apostolicae praeceptioni appropinquantes, peccatis nostris agentibus, per civitates episcopi ordinantur, qua occasione maxime vigor ecclesiasticus deperiit, placuit ut si quando alicujus civitatis episcopus vocatione Domini decesserit, a gloriosissimis principibus supplicando postuletur, ut canonicam electionem clero [Col. 0383C] et populo ipsius civitatis permittere dignentur, atque ita aut in clero, aut in populo, aut dioecesi certe ipsa, vel si opus sit in vicinia ipsius, probata et officio digna persona quaeratur, quae inventa consensu totius cleri et populi ad honorem Dei civitati praeficiatur. Sed et si a servitio piorum principum nostrorum aliquis clericorum venerit, ut alicui civitati praeponatur episcopus, timore casto sollicite examinetur, primum cujus vitae sit, deinde cujus scientiae, et vigore ecclesiastico sub oculis omnipotentis Dei agat metropolitanus, in hac parte caeteris episcopis sicut Dei ministris adjutorium ferentibus, ne maculatae vitae, et pompa saeculi turgidus, et Simoniaca haeresi pollutus, humilibus et mundis membris Christi Ecclesiaeque supponatur episcopus. [Col. 0383D] Nec praesumat illitteratum, et cupiditate illicita caecatum, redditurus facti sui Deo rationem, populo praeficere. Si vero necessarium isdem metropolitanus viderit, ne tantum malum cogatur agere, ut indebito honorem bonis tantum debitum tradat, instruat populum, informet Ecclesiam, potius adire clementiam regum, et ipse cum coepiscopis suis quibus valuerit modis adeat, ut Ecclesiam Dei gloriosi reges digno honorent ministro. Si autem turpiter cupiditate quacunque metropolitanus victus, aut aliquo munere deceptus, tantum opus negligenter et aegre fuerit exsecutus, judicium omnia cernentis Dei se incurrere non dubitet: sed et sententia Ecclesiastica noverit se culpandum.«

[Col. 0384A] Haec est censura capitulorum compilatoris, quasi non suffecerit quod hinc decernant canones. Unde dicamus cum Boetio: Heu quam praecipiti mersa profundo mens hebet! videlicet istius capituli compilatoris, ut nec quod dicit, nec etiam seipsam cognoscere valeat. Scriptum est enim: Medice, cura temetipsum (Luc. IV, 23), et: Ex verbis tuis te judico (Luc. XIX, 22). Videat qualiter isdem ad ordinem sacrum pervenerit, et sic in semetipso gloriam tantum habebit, et non in altero. Veritas enim 319 dicit: Qui non intrat per ostium in ovile ovium, sed ascendit aliunde, hic fur est et latro. Ego sum ostium, per me si quis introierit salvabitur (Joan. X, 1, 19). Constat igitur, quoniam qui per eum in ovile ovium non intrat, id est ad regimen non est provectus [Col. 0384B] Ecclesiae, non est pastor ovium, sed fur et latro, qui non salvabitur, sed damnabitur. Qualiter autem sit per ostium, videlicet per Christum, intrandum in ovile ovium, id est ecclesiasticum regimen suscipiendum, idem Christus ostium ovium via, et veritas, et vita, demonstrat dicens de suo Spiritu: Spiritus qui a Patre procedit, ille vos docebit omnia, et suggeret vobis omnia quaecunque dixero vobis (Joan. XIV, 26). Non enim vos estis qui loquimini, sed Spiritus Patris vestri qui loquitur in vobis (Matth. X, 20). Qui per quos idem Spiritus locutus est, ut sanctus Leo dicit, adhuc nobiscum in suis constitutionibus vivunt, quia non est Deus mortuorum, sed viventium. Ergo qui contra sacros canones, Spiritu Dei per organa sua conditos, et totius [Col. 0384C] mundi reverentia consecratos, ad Ecclesiae regimen provehitur, non intrat per ostium in ovile, sed ascendit aliunde, ac per hoc fur est et latro: de qualibus dicit Psalmista Domino: Dejecisti eos dum allevarentur (Psal. LXXII, 18). Cum allevatur enim dejicitur, qui honoribus proficit et moribus deficit. De quibus Dominus per prophetam queritur dicens: Ipsi regnaverunt, et non ex me: principes exstiterunt, et non cognovi (Ose. VIII, 4). A se namque et non ex arbitrio summi rectoris regnant, qui sua cupiditate accensi, culmen regiminis rapiunt potius quam assequuntur: quos tamen internus judex et provehit et non cognoscit, quia quos permittendo tolerat, profecto per judicium reprobationis ignorat, et in talium provectione non est, ut Leo dicit, populis [Col. 0384D] consulere sed nocere, nec praestare regimen sed augere discrimen. Revertatur igitur hic derogator noster ad suam conscientiam, qui contra sacras regulas ab Ecclesia in qua fuit tonsus et ordinatus discedens, ad alias provincias convolavit, et canonica excommunicatione devinctus, quia verbum Domini non est alligatum, irregulariter usurpavit regimen, et sibi ac ordinatoribus suis, necnon et subditis adauxit discrimen, sicut Leo papa demonstrat.

Sed et notandum quia quaedam de praeficiendo civitati episcopo decreta omiserit, aut oblivione captus, aut conscientia stimulatus. Cautum siquidem inter alia sacri canones decreverunt, ut de alia Ecclesia petitus petitus vel sumptus is qui fuerit ordinandus [Col. 0385A] episcopus, non sine placito vel litteris ejus episcopi cujus fuerat clericus ordinetur, concessa specialiter Carthaginensi Ecclesiae nota necessitate licentia. Relegat denique sancta fraternitas concilia et decreta a Romanis pontificibus celebrata et promulgata, revolvat in Graecis regionibus decreta concilia, perscrutetur in Italicis, Gallicis, Germanicis, Belgicis provinciis actas synodos, et videat si de sub isto coelo hujusmodi capitulum comprovincialis quanto magis generalis synodi obtutibus unquam apostolicae sedis pontifex dederit vel miserit, aut 320 quilibet imperatorum sua sanctione synodo congregatae direxerit, vel si quaelibet synodus ediderit, aut si quisquam episcoporum synodo praesentare unquam vel usquam praesumpserit. Nos pro certo, in veritate [Col. 0385B] sciat sancta fraternitas, pro nostra speciali injuria ista non dicimus, quia a fratribus nostris, Remigio scilicet venerabili archiepiscopo, et honorabilibus consacerdotibus nostris provinciae Lugdunensis, illud conscriptum nequaquam fuisse certissime scimus et credimus, qui omnes illi pene nos omnes ab ipsis annis juvenilibus cognoverunt, et scientiolam nostram ac conversationem sicut familiares familiariter didicerunt, et ex quibus Ecclesiis atque ordinibus, et qualiter ad summum sacerdotium simus gratia divina assumpti, sicut de domesticis ignorare non potuerunt: qualiterque in regimine et vita et conversatione et scientia atque doctrina degamus, illis occultare nec volumus nec valemus. In quibus sicut in spiritalibus viris maximam de [Col. 0385C] nobis habemus fiduciam, quorum et vitam religiosam, et doctrinam catholicam, et ordinationem canonicam non ignoramus.

Ait enim capituli istius compositor: »Quia indiscussi et inexaminati, scientiaeque litterarum pene ignari, minusque apostolicae praeceptioni appropinquantes, peccatis nostris agentibus, per civitates episcopi ordinantur: qua occasione maxime vigor ecclesiasticus deperiit.« In fronte istius capituli docet ejus compositor, non esse episcopos, quos episcopos appellavit dicens: »Quia indiscussi et inexaminati ordinantur episcopi.« Nam et in capitulo primo Carthaginensis concilii scriptum est (conc. IV): Qui episcopus ordinandus est, antea examinetur, et reliqua. Unde manifestum est eum qui [Col. 0385D] contra canones ordinatus esse videtur, non debere censeri episcopum, sicut inter alios Innocentius, Coelestinus, et Leo demonstrant. Quod enim dicit quia indiscussi, ergo dubium an sint fide catholici, vel circa fidem sint reprobi. Quod dicit inexaminati, igitur vita et conversatione non probi: quod dicit scientiae litterarum pene ignari, sicut sanctus dicit Hieronymus: Ignoratio Scripturarum ignoratio Dei est. Et Apostolus: Qui ignorat ignorabitur (I Cor. XIV, 38). Quomodo ergo mediatores vel interventores pro suis ac populi peccatis apud Deum habebuntur qui ignorantur? qui licet dicant, Domine, in nomine tuo prophetavimus (Matth. VII, 22); et, Manducavimus coram te, et bibimus, et in plateis nostris docuisti (Luc. [Col. 0386A] XIII, 26), audient: Discedite a me, nescio qui sitis. Adhuc etiam addamus: Quomodo dicere poterunt, in nomine tuo prophetavimus et in plateis nostris, scilicet in latitudine nobis commissi populi, per nos docuisti, qui scientiae lumine ignari duces sunt caeci, praecones muti? Quod subsequitur: »minusque apostolicae praeceptioni appropinquantes,« hoc est aperte dicere: Ideoque boni meriti alieni, et ordinatione indigni. Quod dicit: »Per civitates episcopi ordinantur, qua occasione maxime vigor ecclesiasticus deperiit,« non per civitates episcopi ordinantur, sed pervasores civitatum, 321 et alieni ministerii invasores, et fures ac latrones, non dicam mercenarii exordinantur, per quos vigor ecclesiasticus deperit, qui ad hoc debuerant [Col. 0386B] praeferri ut vigor ecclesiasticus in aliquo delapsus, per ipsos potuisset restitui, et in statu manens valenter constitui. Et si sanctus Gregorius in homilia Evangelii decima septima, se unum faciens de his quorum praecipue peccato dixerat agi quod populus illius temporis interiret, de generali peccato conquestus est, non tamen sic specialia crimina, et de merito, et de inscientia et de ordinatione illicita, generalitatem sacerdotum redarguit: et si quosdam tacitis nominibus de haeresi Simoniaca corripuit dicens: Vobis enim sacerdotibus lugens loquor, quia nonnullos vestrum cum praemiis facere ordinationes agnovimus. Cum esset pontifex primae sedis in toto terrarum orbe, non omnes generali invectione, interponens nonnullos, [Col. 0386C] sicut iste ferula magistrali sine ulla exceptione perceptione percussit. In istius autem compositoris capitulo videat lector, quae plebs Dominica non sit conculcata, quae civitas non sit dehonorata, quis episcopus non sit, non dicam morsus, sed annullatus, quis princeps non reprehensus, quis archiepiscopus non confutatus. Ait enim: »Indiscussi et inexaminati, scientiaeque litterarum pene ignari, minusque apostolicae praeceptioni appropinquantes, per civitates ordinantur episcopi. Placuit ut si quando alicujus civitatis episcopus vocatione Domini decesserit, a gloriosissimis principibus supplicando postuletur,« et reliqua quae prosequitur. Ac si dicat, quia hactenus talia principes non concesserunt. Deinde de archiepiscopis dicit: »Si aut [Col. 0386D] turpiter cupiditate quacunque metropolitanus victus, aut aliquo munere deceptus, tantum opus negligenter et aegre fuerit exsecutus, judicium omnia cernentis Dei se incurrere non dubitet. Sed et sententia ecclesiastica noverit se culpandum.«

Ecce quales esse principes denotavit, ecce quales archiepiscopos cupiditate scilicet victos et munere deceptos descripsit, ecce quales episcopos per civitates ordinatos asseruit. Legimus in canonibus, et sancto Gregorio docente didicimus, quia sacri canones Simoniacam haeresim damnant, et eos sacerdotio privari praecipiunt, qui de largiendis ordinibus pretium quaerunt, quorum cathedras Redemptor noster evertit, et sacerdotium destruit, et cui [Col. 0387A] pro manus impositione munus donat vel accipit, ipse se anathema efficit. Scimus enim quod in spiritalibus devitare debemus, munus esse a manu, munus a lingua, munus ab obsequio. Unde Dominus per prophetam dicit: Qui excutit manus suas ab omni munere, iste in excelsis habitabit (Isa. XXXIII, 15). Propterea considerandum, secundum admonitionem sancti Gregorii, qualis in regimine erit qui ad hoc promovetur ut haereticus fiat. Si tales sunt principes, si tales archiepiscopi, si tales per civitates sunt ordinati episcopi, vae illis terris, quas tales non solum 322 infructuosae, verum et noxiae ficulneae non modo occupant, certe sed opprimunt. Vae peccatricibus civitatibus, quibus pestes hujusmodi insident, vae miseris plebibus, qui erroneae [Col. 0387B] et sine pastore non solum dentibus, verum et gutturibus luporum hiantibus sine ullo patent obstaculo, sine ullo verbi Dei lumine sedentes in tenebris, sine pane verbi Dei et sine refectione spiritali, inedia tabescentes morti propinquant, et, quod est lugubrius, sempiternae: petentes panem parvuli, et non est qui frangat eis, quo abundant etiam mercenarii in domo istius tanti Patris qui nos miseros descripsit episcopos: ita ut de sola plebe illis commissa possimus, si tamen possumus dicere, Beatum dixerunt populum cui haec sunt (Psal. CXLIII, 15), scilicet quae ille largitur: beatus populus cujus rector sine comparatione iste est solus. Qui sicut de Job nuntiis dicitur remansit ille solus, ut nuntiaret Ecclesiae quales non rectores sed subversores [Col. 0387C] sustineat. Sed audiat Dominum sibi respondentem quod dixit Eliae alio affectu quam iste haec dixerit conquerenti: Remansi ego solus. Reliqui, Dominus inquit, mihi septem millia virorum, qui non curvaverunt genu ante Baal (III Reg. XVIII. 19). Quocirca et Dominus, gratis suae misericordiae sempiternae, plures et aliter et alios per civitates habet ordinatos episcopos et aliter ordinantes archiepiscopos, talesque principes, qui sua concessione a divinis regulis per contemptum deviare non satagunt. Istorum compositor capitulorum, primi Adam filius, sciens se perversa scripturum, in praefatione eorumdem capitulorum nomina episcoporum connumeravit, volens se inter ligna paradisi ne peccator agnosceretur abscondere, et quasi opertus operimento [Col. 0387D] pretiosorum lapidum, et condensis frondibus palliatus, ut gloriosior caeteris appareret in isto capitulo se monstravit, sicut et in illis capitulis, quae nomine Valentinae synodi praenotavit, in quibus se ex nomine quam maxime collaborasse descripsit.

Si autem generalem calumniam, ne nos inde perciperemus, nobis specialiter irrogare decrevit, non pro illius redargutione, sed pro eorum qui forte nostros aditus ad ordines sacros ignorant satisfactione, quomodo se rei veritas habeat cunctis legentibus ac scire volentibus innotescere procuramus. De metropolitano siquidem metropolis Rhemorum Ecclesiae jam quaestio fuerat, sicut in gestis synodabus qui voluerit plenius invenire valebit. Residentibus [Col. 0388A] in synodo venerabilibus episcopis in nomine Domini, Hincmaro Rhemensis Ecclesiae archiepiscopo, Wenilone Sennense archiepiscopo, Amalrico Turonense archiepiscopo, Theoderico Camaracense episcopo, Hrothade Suessonicae urbis episcopo, Lupo Catalaunense episcopo, Immone Noviomagense episcopo, Erpuino Silvanectense episcopo, Yrminfrido Belvacense episcopo, Pardulo Laudunense episcopo, Hilmerado Ambianense episcopo, Huberto Meldense episcopo, Aio Aurelianense episcopo, Prudentio 323 Trecassinae civitatis episcopo, Herimanno Nivernense episcopo, Jona Augustidunense episcopo, Godelsado Cavillonense episcopo, Dodone Andegavense episcopo, Guntberto Ebrocense episcopo, Hildebranno Sagense episcopo, Erloino Constantiae [Col. 0388B] urbis episcopo, Baltfrido Baiocensis Ecclesiae episcopo, Heirardo Lexoviensis Ecclesiae episcopo, Ansegaudo Abrincatinae urbis episcopo, Teutboldo Lingonicae urbis episcopo, Breidingo Matiscentium Ecclesiae episcopo, Launo Aequolesinae civitatis episcopo, Ricboldo Remensium chorepiscopo. Residentibus etiam presbyteris et abbatibus, Dodone abbate monasterii sancti Sabini, Lupo abbate monasterii Bethleem quod Ferrarias dicitur, Bernardo abbate monasterii sancti Benedicti quod appellatur Floriacus, Hodone abbate ex monasterio Corbeiae, Henrico abbate ex monasterio Corbionis, Bavone abbate ex monasterio Orbacense, et quamplurimis aliis sacerdotibus et abbatibus. Et astantibus diaconibus, astante quoque et reliquorum [Col. 0388C] graduum clero. Residente etiam in medio coetu episcoporum glorioso rege Carolo, qui eidem sacrae synodo suam est dignatus exhibere praesentiam, apud Suessionis civitatem, in monasterio sancti Medardi confessoris Christi, quod situm est in suburbio ipsius civitatis, in ecclesia quae est in honore sanctae Trinitatis sacrata, anno Incarnationis Domini nostri Jesu Christi DCCCLIII, anno etiam jam dicti principis Karoli XIII Indictione prima, VI Kalend. Maii. Dum quaedam ecclesiastica et pernecessaria negotia in eadem synodo ventilaretur et diffinirentur, habita est ratio de ordinatione ipsius Hincmari metropolitani Rhemorum episcopi qui quoniam Ebo, qui ejusdem sedis archiepiscopus fuerat, adhuc vivebat, dicebatur a quibusdam contra regulas canonicas [Col. 0388D] ordinatus. Unde ordinatores ipsius tale reddidere responsum. Theodericus enim Camaracensis episcopus haec quae sequuntur libellum porrigens protulit. Leo, inquit, papa in decretis suis ad episcopos per Caesariensem Mauritaniam constitutos, aut confutatum, aut certe confessum jubet subjacere sententiae ita dicens (epist. 87, cap. 2): »Adjectum etiam illud est, quod huic temere subordinatus esse cognoscitur, qui non debuit ordinari antequam Lupicinus in praesenti positus, aut confutatus, aut certe confessus, juste posset subjacere sententiae, ut vacantem locum, quemadmodum disciplina ecclesiastica exigit, is qui consecrabatur acciperet.« Jam de convincendo qualiter accusari et convinci debeat, [Col. 0389A] manifestum est quia per scripturam vel testibus debeat accusari, sicut scriptum est de episcopis et clericis in lege Theodosiana, in libro quinto (cap. 5) sententiarum Pauli: »Convinci nemo potest in judicio sine testibus aut scriptura.« Quia etiam leges Romanas in hoc negotio canonica probet auctoritas, scriptum est in concilio Toletano capite undecimo (conc. Tolet. VI, can. 11), ne sine accusatore legitimo quispiam condemnetur: »Dignum est ut vita innocentis 324 non maculetur pernicie accusantium. Ideo quisquis a quolibet criminatur, tam accusatus quam accusator praesentetur, atque legum et canonum sententiae exquirantur.«

Ecce manifestum est quia leges divinae et humanae nonnisi aut aperte confessum aut aperte convictum [Col. 0389B] adjudicent vel condemnent, et qualiter accusatus accusari vel convinci debeat designatum est. Nunc videndum de quo ordine adjudicatorum vel condemnatorum Ebo fuerit, quem manifestum est fuisse depositum. Qui postquam in ecclesia sancti Stephani apud Mediomatricum civitatem ambonem conscendit, et se publice denotavit coram episcopis et imperatore et clero ac populo qui adfuerunt, quoniam eumdem imperatorem Ludovicum falso criminatum, et injuste ab imperiali sede depositum publicae poenitentiae subdidit. De quibus et libellum manu sua subscriptum eidem imperatori porrexit, quem qui quaesierit, in archivo ipsius Metensis Ecclesiae invenire valebit. Unde etiam accusatus ab ipso Augusto, in generali synodo habita in palatio [Col. 0389C] Theodonis villa, inducias petiit, et secundum canonicam institutionem elegit sibi per consensum synodi episcopos judices peccatorum suorum, quos canones electos appellant, de quibus scriptum est in concilio Africano, cap. 63, ut ab electis judicibus provocari non liceat, et dedit libellum synodo manu sua firmatum haec eadem continentem: »EGO EBO indignus episcopus, recognoscens fragilitatem meam, et pondera peccatorum meorum, testes confessores meos Aiulfum videlicet archiepiscopum, et Badaradum episcopum, necnon et Modoinum episcopum, constitui mihi judices delictorum meorum, et puram ipsis confessionem dedi, quaerens remedium poenitendi, et salutem animae meae, ut recederem ab officio et ministerio pontificali, quo me recognosco [Col. 0389D] esse indignum, et alienum me reddens pro reatibus meis, in quibus peccasse secreto ipsis confessus sum, eo scilicet modo, ut ipsi sint testes alio succedendi et consecrandi subrogandique in loco meo, qui digne praeesse et prodesse possit Ecclesiae cui hactenus indignus praefui. Et ut inde ultra nullam repetitionem aut interpellationem auctoritate canonica facere valeam, manu propria mea subscribens firmavi. + Ebo, quondam episcopus subscripsi.« Hac scriptura coram synodo prolata atque confirmata, confessus est ipse viva voce, et dedit testes alios exceptis judicibus, Nothonem archiepiscopum, Theodoricum episcopum, et Achardum episcopum, et sic ab omnibus qui in eodem concilio fuerunt episcopis [Col. 0390A] accepit sententiam, dicentibus per ordinem omnibus: Secundum tuam confessionem cessa a ministerio. Et sic coram ipso, jubente ac audiente synodo, dictatum est a Jona Aurelianense episcopo Heliae presbytero, postea Carnotensi episcopo, et praescriptae paginae confessionis ejusdem in ipsa synodo subscriptum atque subjunctum hoc modo: »Acta est haec Ebonis professio, ejusque propriae 325 manus subscriptione roborata, in conventu synodali generaliter habito apud Theodonis villam, anno Incarnationis Domini nostri Jesu Christi DCCCXXXV, anno etiam imperii gloriosi Caesaris Ludovici XXIII, indictione XIII, sub die Kalendarum IV, Nonarum Martii.« Hi sunt episcopi, qui confessionem manu sua propria firmatam audierunt, in qua [Col. 0390B] continebatur quod ipse Ebo pro quibusdam criminibus, quae confessoribus suis Aiulfo archiepiscopo, Badarado episcopo, Modoino episcopo, Achardo episcopo, Theoderico episcopo, et Nothoni archiepiscopo confessus est, nullatenus officium pontificale agere deberet. Nam et ipsi testes, eodem Ebone poscente et coram astante, in conspectu omnium qui adfuerunt, tam episcoporum quam et caeterorum sacerdotum, viva voce testificati sunt, quia tale peccatum eis confessus fuerat, pro quo dignus non erat episcopale ministerium ultra jam agere. Sed et hoc ipsi testes et confessores sui intulerunt, quia si idem peccatum ante ordinationem admississet, nullo modo episcopus ordinari debuisset. Pro qua re ad eorum consilium dixit se idem Ebo coram omnibus ad ministerium [Col. 0390C] episcopale indignum, et ab eo recedere debere, et sub poenitentiae modo Dominum sibi propitium facere velle. Nam et episcopi, secundum confessionem ipsius manu sua propria roboratam, et testimonium confessorum suorum, decreverunt ut a ministerio recederet pontificali, et aliis orationum officiis et excubiis Domino serviendo eum sibi propitium faceret. Haec sunt nomina eorumdem episcoporum: Drogo archiepiscopus, Hetti archiepiscopus, Otgarius archiepiscopus, Ragnoardus archiepiscopus, Landrannus archiepiscopus, Aldricus archiepiscopus, Notho archiepiscopus, Aiulfus archiepiscopus, Ratoldus episcopus, Jonas episcopus, Frotarius episcopus, Erchanradus episcopus, Raganarius episcopus, Wlfinus episcopus, Theodericus episcopus, Acardus episcopus, [Col. 0390D] Rothadus episcopus, Batradus episcopus, Modoinus episcopus. Item Theodericus episcopus, Walocharius episcopus, Godolricus episcopus, Godofridus episcopus, Teutmundus episcopus, Ermbertus episcopus, Hubertus episcopus, Erardus episcopus, Albericus episcopus, Freculfus episcopus, Joannes episcopus, Hildemannus episcopus, Hildi episcopus, Christianus episcopus, Sisagutus episcopus. Item Raganarius episcopus, Crispio episcopus, Teutgandus episcopus, Bonus episcopus, Favo episcopus, Ado episcopus, Teutbertus episcopus, Wiladus episcopus, Morbertus episcopus. Et haec scriptura, judicante synodo post haec omnia patrata, data est a Drogone, qui synodo praesidebat una cum Hetti episcopo [Col. 0391A] Treverensi, Fulconi qui successor in sede Rhemensi Ebonis fuerat designatus.

Hoc autem ita verum esse ut dicimus, etiam qui Annalem domini Ludovici imperatoris historiam de anno DCCCXXXV Dominicae 326 Incarnationis revolverit, manifesta lectione comperiet. Caeterum, ut praemisimus, de hujusmodi unius subscriptione pro omnibus, sicut hic Jonas episcopus rogatu omnium coram omnibus et pro omnibus manu notarii synodalis egit, qui legerit in concilio Africano, cap. 52 et cap. 60 sufficienter reperiet. Quia autem hujusmodi libellari confessione, quam sequi debet propriae manus subscriptio, episcopus corporis sive animae infirmitate gravatus, ut non debeat vel non possit ad ministerium sacrum consurgere, a sede episcopali [Col. 0391B] et sacerdotio debeat removeri, et in loco ejus alius subrogari et ordinari, in decretalibus epistolis apostolicae sedis pontificum frequentissime invenitur, et beatus Gregorius in suis multoties designat epistolis, sicut ad Joannem Primae-Justinianae archiepiscopum de Paulo, et ad Marianum episcopum Ravennatium, et ad clerum ac plebem Ariminensium, necnon et ad Anatolium diaconum, et ad Aetherium episcopum, atque ad Brunechildem reginam de infirmo episcopo, et Zosimus de Proculo. In epistolis quoque Joannis papae de contumelioso episcopo. Sed et in Gallicanis canonibus de Potamio Braccarense archiepiscopo, et synodo Valentina evidenter agnoscitur. Et de hujusmodi confessione Leo in decretali epistola (epist. 1) ad universos episcopos per Campaniam, Samnium, [Col. 0391C] et Picenum evidenter demonstrat, sicut qui voluerit legere praevalebit. Et post haec omnia isdem Ebo quondam episcopus libellum poenitentiae edidit, in quo crimina quae confessus antea suis judicibus ac testibus fuerat scripto exposuit, pro quibus se poenitentiam septennem egisse conscripsit, et hunc satisfactionis libellum in Eccleisa Rhemensi publice recitavit, quem hactenus diligentia Rhemensis scrinii inter alia gesta custodit. Et hoc modo depositus apostolicam sedem et papam Sergium adiit. Apud quem, sicut in Gestis pontificalibus lector quisque praevalet invenire, ista obtinuit. Ita enim ibi ad locum scriptum est: »His igitur peractis, praedictum postulaverunt pontificem, ut omnes primates Romani fidelitatem ipsi Ludovico regi per sacramentum promitterent; [Col. 0391D] quod prudentissimus praesul fieri nequaquam concessit, et sic orsus est illis: Quia si vultis domno Lothario magno imperatori hoc sacramentum ut faciant solummodo, consentio atque permitto. Nam Ludovico ejus filio ut hoc peragatur, nec ego, nec nobilitas Romanorum consentit. Tunc demum in eadem Ecclesia sedentes pariter tam beatissimus pontifex, quam magnus rex, et omnes archiepiscopi atque episcopi, stantibus reliquis sacerdotibus, et Romanorum ac Francorum optimatibus, fidelitatem Lothario magno imperatori semper Augusto promiserunt. Post haec vero, Ebo quidam et Bartholomaeus archiepiscopi, qui pro criminibus suis privati honore ab Ecclesia fuerant expulsi, sanctissimo pontifici [Col. 0392A] postulabant, ut eos reconciliare ac pallium eis tribuere dignaretur.« Quos etiam idem 327 praesul, nec communionem inter clericos dignos esse suscipere dicebat, sed inter communem populum communicandi licentiam tantummodo haberent.

Transacto autem decennii tempore post depositionem ipsius Ebonis, convenerunt episcopi Rhemorum dioeceseos ad synodum Belvacensium civitatis, et obtinuerunt consensu domni Caroli regis gloriosi quemdam ex dioecesi Sennensi, et paoercia Parisiaca, apud archiepiscopum et civitatis ipsius episcopum, caeterosque provinciae ejusdem coepiscopos, Hincmarum venerabilis monasterii sanctorum martyrum Dionysii sociorumque ejus monachum, quem cum decreto canonico cleri et plebis Rhemorum Ecclesiae [Col. 0392B] eidem metropoli ordinaverunt episcopum, sicut dioeceseos Rhemorum episcopi in praefata synodo evidentissimis et regularibus studuerunt ostendere documentis: quia ut in epistola ad clerum et plebem consistentem Neapoli sanctus dicit Gregorius (lib. Epist.), canonicis est regulis constitutum, ut, defuncto vel sublato pastore, diu sacerdote civitas privari non debeat. Caeteri autem ipsius Rhemorum dioeceseos episcopi, si de canonico habitu nutu divino ad episcopalem ordinem sumus assumpti, de notis Ecclesiis, secundum sacris regulis modum praefixum, sine interventione indebiti muneris ordinati existimus: et si de monachica institutione sumus expetiti, secundum doctrinam beatorum Siricii atque Gelasii, juxtaque regulas sancto Spiritu [Col. 0392C] promulgatas, ad ordinem episcopatus cum praesentia et ordinatione archiepiscopi gratia divina pervenimus. Sicuti una cum eodem archiepiscopo nostro cui secundum quartum capitulum Nicaeni concilii firmitas eorum quae geruntur per unamquamque provinciam ut metropolitano est tributa episcopo, scriptis canonicis demonstrare valemus. Sed et princeps noster, ecclesiasticis regulis humiliter subditus, justis et rationabilibus sacerdotum petitionibu devotissime annuit, et ut regulares ac regulariter ordinentur episcopi, et ministerium suum Deo placite peragant, favendo, monendo, et adjuvando agit et ipse satis.

Quia vero scriptum est, Ne respondeas stulto juxta stultitiam suam, ne similis ei efficiaris, et mox subscriptum [Col. 0392D] est, Responde stulto juxta stultitiam suam, ne sibi sapiens esse videatur (Prov. XVI, 4), quod utrumque observare valebit, qui tempus, locum, personam, causamque secundum rationem discreverit, quiscunque talia, sicut catholicorum doctrina redarguentes supra ostendimus, contra rectam fidem scripsit, contra episcopalem auctoritatem tanta praesumpsit, de principali dignitate indigna significavit, ponat se ante se, et ab ipsis rudimentis infantiae vias gressuum suorum cogitet, et quo itinere ad haec quae tenet pervenerit solerter inspiciat, sibique ad tempus consulat dum potest, ne commode non possit cum incommode fortassis volens nolensque sategerit. Nos autem memores Scripturae dicentis. 328. Totum [Col. 0393A] spiritum suum profert stultus, sapiens autem differt et reservat in posterum (Prov. XXIX, 11), quemquam ex nomine et manifesta reprehensione designare non volumus: scientes Dominum significationibus potius quam apertis invectionibus proditorem corripuisse, ut conscius ageret poenitentiam. Ideoque, ut dicit Apostolus: Ne forte et huic de quo significamus det Dominus poenitentiam ut resipiscat (II Tim. II, 24), et postea mordeat nos conscientia, secundum Salomonis edictum quo praecipit: Quae viderunt, inquiens, oculi tui ne proferas in jurgio cito, ne postea emendare non possis, cum dehonestaveris amicum tuum (Prov. XXV, 8), nominatim denotare illum non volumus, quem secundum Dominicam jussionem secreto et cum adhibitis corriperemus, si [Col. 0393B] non tantisper et tantis quae depingitur foret causa notissima. De qua siquidem poteramus divinas leges sic subdendo excepta fidei causa connectere. Sed superfluum est leges colligere, cum adhuc nemo personam studet signatius demonstrare. Haec de septimo isto capitulo coacti nolentesque respondimus, non jactando nos quasi vana gloria capti, nec velut stomachantes ut bilis amaritudinem, ita rancorem animi contra quemlibet digerentes. Nec enim est cui debeamus irasci, quia sufficit nobis in hoc negotio, non solum sincerae conscientiae testimonium, verum et notitia certa plurimorum fidelium. Potius est enim praesumptiosa loquenti compatiendum, quam de impactione hujusmodi innoxiis irascendum. Sed zelo ac necessitate veritatis et fidei ad ista respondimus, ne [Col. 0393C] forte cum quisquis hoc capitulum legerit, ut de nobis dictum, ita illud in nobis putet esse completum, et sicut inordinate ordinatos ita nos credat in sinceritate fidei dubiosa et haeretica pravitate pollutos. Quapropter reprehensibilis reprehensor noster, cum fortassis se a nobis legerit reprehensum, non reprehensione sua contra nos irascatur, et veritatem fidei pro nostro nomine aspernetur, memorans apostolorum principem, quia sic necessitas pro veritate Evangelii exigebat, a beato Paulo etiam coram omnibus reprehensum, et a benigno Petro reprehensoris sui epistolas in quibus reprehensum se legerat collaudatas, probansque seipsum si voluerit concors, qui nunc dicitur discors noster, sic in seipso gloriabitur, et non in altero, cum causa sua se metiens.



329 CAPUT XXXVII. Et quoniam nuper remota haeresis, olim ut ostendimus, in veteribus haereticis est revicta, quid de hujusmodi prave sentientibus ecclesiastica decernat auctoritas, per duodecim capitula praemissis subnectere procuravimus.
[Col. 0393D]

De hoc autem unde certi sumus, et quae sine periculo licet multis sint cognita tegere silentio non valemus, quaeque pro ministerio nobis imposito his quae praemisimus subjungere ex auctoritate ecclesiastica commonemur, opportune importune volentibus et nolentibus ingerere procuramus. Scilicet quia de his quatuor capitulis, sicut jam supra ostendimus, circa temporalis vitae terminum beati Augustini [Col. 0394A] mota est haeresis, quae revicta atque repulsa sive compressa est auctoritate sancti papae Coelestini, instantia beati Prosperi, ex dictis ejusdem beati Augustini, et caeterorum catholicorum magistrorum doctrina, quid a sede apostolica virisque apostolicis decretum sit de haeresi semel revicta ac conculcata, de his etiam qui eam resuscitare vel in ea permanere delegerint, praemissis capitulatim subnectere necessarium dignumque censuimus

I. Quod, damnata semel haeresi, contra eam non sit postea disputandum, Gelasius (Gelasii epist. 11 in princip.) in tomo reddendae rationis Acacium a sede apostolica competenter fuisse damnatum: »Dilectissimis fratribus universis episcopis per Dardaniam constitutis Gelasius.« Et ad locum: »Stultitiam, [Col. 0394B] inquit, respuentes inanium querelarum, percurrere vos oportet ab ipsis beatis apostolis, et considerare prudenter, quoniam Patres nostri, catholici videlicet doctique pontifices, in unaquaque haeresi quolibet tempore suscitata, quidquid pro fide, pro veritate, pro communione catholica atque apostolica, secundum Scripturarum tramitem praedicationemque majorum facta semel congregatione sanxerunt, inconvulsum voluerunt deinceps firmumque constare, nec in eadem causa denuo quae praefixa fuerant retractari qualibet recenti praesumptione permiserunt. Sapientissime pervidentes quoniam, si decreta salubriter cuiquam liceret iterare, nullum contra singulos quosque prorsus errores stabile persisteret Ecclesiae constitutum, ac semper iisdem furoribus [Col. 0394C] recidivis omnis integradefinitio turbaretur. Nam si limitibus jam praefixis positarum semel synodalium regularum, non cessant elisae pestes resumptis certaminibus contra fundamentum sese veritatis attollere, et simplicia quaeque corda percutere, quid fieret si subinde fas esset perfidis inire concilium? cum quaelibet illa manifesta sit veritas, nunquam desit quod perniciosa promat falsitas, etsi ratione vel auctoritate deficiens, sola tamen intentione non cedens. Quae majores 330 nostri divina inspiratione cernentes necessario praecaverunt ut contra unamquamque haeresim quod acta semel synodus pro fide, pro communione et veritate catholica atque apostolica promulgasset, non sinerent novis posthaec retractationibus mutilari, ne pravis occasio praeberetur [Col. 0394D] quae medicinaliter fuerant statuta pulsandi.« Hinc magnus Leo papa in epistola per Philoxenum agentem in rebus Leoni Augusto directa (epist. 84): »Praenoscat igitur, inquiens, pietas tua, venerabilis imperator, hos quos spondeo dirigendos, non ad confligendum cum hostibus fidei, nec ad certandum contra illos, a sede apostolica profecturos, quia de rebus et apud Nicaeam, et apud Chalcedonem, sicut Deo placuit, diffinitis, nullum audemus inire tractatum, tanquam dubia vel infirma sint, quae tanta per sanctum Spiritum fixit auctoritas. Instructioni autem parvulorum nostrorum, qui post lactis alimoniam cibo desiderant solidiore satiari, ministerii nostri praesidium non negamus, et sicut simpliciores [Col. 0395A] non spernimus, ita a rebellibus haereticis abstinemus, memores praecepti Dominici dicentis: Nolite sanctum dare canibus, neque miseritis margaritas vestras ante porcos (Matth. VII). Nimis quippe indignum, nimisque injustum est, eos ad libertatem disceptationis admitti, quos significat Spiritus sanctus per prophetam dicens: Filii alieni mentiti sunt mihi. Qui etiamsi Evangelio non resisterent, de illis tamen se esse monstrarent, de quibus scriptum est: Deum se profitentur scire, factis autem negant.« Item idem in epistola ad Marcianum Augustum (tit. I, epist. 45): »Per ipsum Dominum nostrum Jesum Christum, qui regni vestri est auctor et rector, obtestor et obsecro clementiam vestram, ut in praesenti synodo fidem, quam beati Patres nostri ab apostolis sibi traditam [Col. 0395B] praedicarunt, non patiamini quasi dubiam retractari, et quae olim majorum sunt auctoritate damnata, redivivis nunc non permittatis conatibus excitari.« Item in epistola ad Leonem Augustum (epist. 84): »Haec autem Dei munera ita demum nobis divinitus conferentur, si de his quae sunt praestita non inveniamur ingrati, et tanquam nulla sint quae adepti sumus, contraria potius expetamus. Nam quae patefacta sunt quaerere, quae perfecta sunt retractare, et quae sunt diffinita convellere, quid aliud est quam de adeptis gratiam non referre, et ad interdictae arboris cibum improbos appetitus mortiferae cupiditatis extendere?« Item in epistola ad synodum Chalcedonensem (ep. 49): »Unde, fratres charissimi, rejecta penitus audacia disputandi contra [Col. 0395C] fidem divinitus inspiratam, vana errantium infidelitas conquiescat, nec liceat defendi, quod non licet credi.« Unde et pluraliter decreta inveniuntur.

II. Quod semel auctore haereseos condemnato, omnes in eamdem haeresim recidentes habeantur damnati. Item Gelasius in tomo reddendae rationis Acacium a sede apostolica competenter fuisse damnatum (in epist. 11 ad Dardanos, in princip.): »Sed auctore cujuslibet insaniae ac pariter errore damnato, sufficere judicarunt, ut quisque aliquando hujus erroris 331 communicator existeret, principali sententia damnationis ejus esset obstrictus, quoniam manifeste quilibet vel professione sua vel communione posset agnosci. Et ut brevitatis causa priora taceamus, quae diligens inquisitor facile poterit vestigare, Sabellium [Col. 0395D] damnavit synodus, nec fuit necesse ut ejus sectatores postea damnarentur, singulas viritim synodos celebrari: sed pro tenore constitutionis antiquae cunctos, qui vel pravitatis illius vel communionis exstitere participes, universalis Ecclesia duxit esse refutandos. Sic propter blasphemias Arii forma fidei communionisque catholicae, Nicaeno prolata conventu, Arianos omnes, vel quisquis in hanc pestem sive consensu sive communione deciderit, sine contradictione conclusit. Sic Eunomium, Macedonium, Nestorium, synodus semel gesta condemnans, ulterius ad nova concilia venire non sivit: sed universos quocunque modo in has blasphemias recidentes tradito sibi limite synodali refutavit Ecclesia. Nec [Col. 0396A] unquam recte sensisse manifestum est, qualibet necessitate cogente, novis ausibus quae fuerant salubriter constituta temerasse. Non autem nos latet, in tempestate persecutionis Arianae plurimos pontifices, de exsiliis pace reddita respirantes, per certas provincias congregatis secum fratribus Ecclesias composuisse turbatas: non tamen ut illius synodi Nicaenae quidquid de fide et communione catholica diffiniverat immutarent, nec nova quemquam pro lapsu damnatione percellerent: sed illius tenore decreti nisi resipuisset judicare damnatum; essetque consequens ut nisi corrigeret, damnationi procul dubio subjaceret.« Et in eodem post aliquanta: »Quoniam idem ipse error, qui semel est cum suo auctore damnatus, in participe quolibet pravae communionis [Col. 0396B] effecto exsecrationem sui gestat et poenam.« Et item in epistola (epist. 9) ad Euphemium Constantinopolitanum episcopum: »Adhuc quaeritis, inquit, quando fuerit damnatus Acacius, quasi revera etiamsi eum nullus ante damnasset, non habuerit ab orthodoxae et apostolicae communionis, cujus praevaricator exstitit et desertor, participatione secludi, sicut etiam quilibet, qui fuerit ante catholicus, cuicunque haeresi communicans, merito judicatur a nostra societate removendus, aut in tali sorte defunctus, inter catholicorum nomina nullatenus computari.« Item idem in Commonitorio ejusdem dato Fausto Magistro et Irenaeo fungentibus legationis officio Constantinopolim, ad locum: »Euphemium vero, inquit, miror si ignorantiam suam ipse non [Col. 0396C] perspicit, qui dicit Acacium ab uno non potuisse damnari. Itane non perspicit, secundum formam synodi Chalcedonensis Acacium fuisse damnatum? Nec novit eam, aut se nosse dissimulat, in qua utique per numerosam sententiam sacerdotum erroris hujus auctores constat fuisse damnatos, sicut in unaquaque haeresi a principio Christianae religionis, et factum fuisse, et fieri manifesta rerum ratione monstratur?« Et Leo in epistola ad 332 Leonem Augustum (epist. 81, in princip.): »Nam cum sancto et spiritali studio universam pacem Ecclesiae muniatis, nihilque sit convenientius fidei defendendae, quam his quae per omnia instruente Spiritu sancto irreprehensibiliter definita sunt inhaerere, ipsi videbimur bene statuta convellere, et auctoritates quas [Col. 0396D] Ecclesia universalis amplexa est, ad arbitrium haereticae petitionis infringere, atque ita nullum collidendis Ecclesiis modum ponere, sed data licentia debellandi dilatare magis quam sopire certamina.«

III. De complicibus communicatoris haereseos item idem, in tomo reddendae rationis Acacium a sede apostolica competenter fuisse damnatum, ad universos episcopos per Dardaniam constitutos (epist. 2, sub fin.): »Quia eorum, scilicet haereticorum, successoribus communicare delegerant, ideo cum sede apostolica minime congruebant. Quia in sortem reciderant praevaricatoris Acacii, et illius se sine dubio pervidebant sententia consequenter astringi, ob hoc eum videri nolebant esse damnatum, quia se cognoscebant [Col. 0397A] in eadem praevaricatione damnatos, in qua hodieque manentes consistunt. Sed sicut hi simili conditione constricti complicem suum non possunt judicare non jure damnatum, neque rei reum possunt competenter absolvere: sic illo juste praevaricatore damnato, isti quoque pari jacent damnatione prostrati, neque nisi resipiscentes inde poterunt prorsus absolvi, quia sicut per unum scribentem eorum omnium vulgata transgressio est qui in eamdem perfidiae reciderant actionem, sic in uno eodemque, qui pro omnibus scripserat, vel scribendo omnium prodiderat voluntates, transgressio est punita cunctorum.« Et item idem, in epistola ad Anastasium imperatorem (epist. 10): »Proinde, inquit, sicut non potest perversitatis communicatore suscepto, non pariter perversitas approbari, sic non potest refutari [Col. 0397B] perversitas, complice sectatore perversitatis admisso. Legibus certe vestris criminum conscios sectatoresque latrocinantium par judiciorum poena constringit: nec expers facinoris aestimatur qui, licet ipse non fecerit, facientes tamen in familiaritatem foedusque receperit. Proinde sanctum Chalcedonense concilium, quod pro fidei catholicae atque apostolicae veritatis communione celebratum, damnavit Eutychetem detestandi furoris auctorem, non satis habuit nisi ut pariter ejus quoque consortem Dioscorum caeterosque percelleret. Hoc igitur modo, sicut in unaquaque haeresi vel factum semper, vel fieri non habetur ambiguum, successores eorum, Timotheum, Petrum, atque alterum Antiochenum Petrum, non [Col. 0397C] viritim propter singulos quosque rursus facto concilio, sed synodi semel acta regula consequenter elisit. Quemadmodum ergo non evidenter apparet, etiam cunctos simili tenore constringi, qui eorum communicatores et complices exstiterunt, atque omnes omnino a catholica atque apostolica merito communione discerni?« Item idem in tomo de anathematis vinculo a papa Felice innexo Acacio, 333 »Sicut enim, inquiens, in quantum est ipse error, nunquam error esse desistit, sic a sententia nunquam praefixa resolvetur, quia error qui agnoscitur esse damnatus, eadem quandiu manet error probatur adstrictus. Itaque qui in eo errore sunt, sententia erroris obstricti sunt, et quandiu in eo manent nullatenus absoluti sunt, sicut nec ipse in [Col. 0397D] quo sunt error absolvitur. Error enim ipse nunquam veniam promeretur, sed qui eo veraciter caruerit, atque ab ejus participatione discedit. Quandiu ergo in eis est error, damnationem suam tenet, nunquamque resolvitur, quia error semper poenam meretur. Participes vero ejus, aut semper sunt et ejus poenae participes, si in eodem perstare non desinant, aut si ab eodem recesserint, quam alieni facti sunt ab errore, et ab ejus participatione discreti, tam et a poena ejus erunt consequenter alieni. Cum erranti poena praefigitur, quandiu manet errans, eadem poena constringitur, quia errans esse non potest sine poena errati. Haec eadem poena perpetua est, nunquamque solvenda quandiu errans esse [Col. 0398A] perstiterit. Qui si errans esse desierit, poena quae erranti est praefixa perpetua, non erranti, id est alteri effecto quam cui praefixa est, non solum non potest esse perpetua, sed nec esse jam poena. Non est enim ipse cui praefixa est.« Item Leo in epistola ad Pulcheriam Augustam de Eutyche (ep. 18): »Qui cum, inquit, videret insipientiae suae sensum catholicis auribus displicere, revocare se a sua opinione debuerat, nec ita Ecclesiae praesules commovere, ut damnationis sententiam mereretur excipere. Quam utique si in suo sensu voluerit permanere nullus poterit relaxare.« Et item in eadem: »Sedis enim apostolicae moderatio hanc temperantiam servat, ut severius agat cum obduratis, et veniam cupiat praestare correctis.«

IV. Quod si episcopi haeresi olim damnatae consenserint, [Col. 0398B] vel haeresis communicatori communicaverint, cum eis a catholicis synodus celebrari non debeat, idem Gelasius in praefato tomo ad universos episcopos per Dardaniam constitutos (epist. 11): »Ponamus tamen, inquit, etiam si nulla synodus praecessisset, cujus apostolica sedes recte fieret exsecutrix, cum quibus erat de Acacio synodus ineunda? Nunquid cum his qui jam participes tenebantur Acacio, et per Orientem totum catholicis sacerdotibus violenter exclusis, et per exsilia diversa relegatis, socii evidenter existebant, communionis externae, prius se ad haec consortia transferentes, quam sedis apostolicae scita consulerent? Cum quibus ergo erat synodus incunda? Catholici pontifices erant undique [Col. 0398C] jam depulsi, solique remanserant socii perfidorum, cum quibus jam nec licebat habere conventum, dicente psalmo: Non sedi in concilio vanitatis, et cum iniqua gerentibus non introibo (Psal. I). Nec ecclesiastici moris est, cum his qui pollutam habent communionem permistamque cum perfidis miscere concilium. Recte igitur per Chalcedonensis synodi formam, hujusmodi 334 praevaricatio repulsa est, priusquam ad concilium quod nec opus erat post primam synodum, nec cum talibus haberi licebat.«

V. Et quia haec haeresis ab apostolica sede, beati papae Coelestini auctoritate, instantia sancti Prosperi, sacrarum Scripturarum et orthodoxorum magistrorum documento olim devicta, et moderno tempore, levissimorum et pene nullius momenti vel scientiae [Col. 0398D] non dicam auctoritatis virorum est remota, quid de removentibus et quasi frigidos cineres in suos oculos resufflantibus agi conveniat, idem sanctus Gelasius in praefato Commonitorio legatis apostolicae sedis Constantinopolim destinatis tradito ita dicit: »Secundum formam, inquiens, synodi Chalcedonensis Acacium constat fuisse damnatum, sicut in unaquaque haeresi, a principio Christianae religionis, et factum fuisse, et fieri manifesta ratione monstratur, decessoremque meum exsecutorem fuisse veteris constituti, non novae constitutionis auctorem. Quod non solum praesuli apostolico facere licet, sed et cuicunque pontifici, quo scilicet quemlibet secundum regulam haereseos ipsius ante damnatae a catholica [Col. 0399A] communione discernat. Acacius quippe non fuit novi vel proprii inventor erroris, ut in eum nova scita prodirent, sed alieno facinori sua communione se miscuit. Itaque necesse est ut in illam recideret justa lance sententiam, quam cum suis successoribus per convenientiam synodalem susceperat auctor erroris.« Hinc et sanctus Leo universis episcopis per diversas provincias constitutis inculcat (epist. 2, episcopis Italiae) dicens ad locum: »Aliter enim, inquit, nobis commissos regere non possumus, nisi hos qui sunt perditores et perditi zelo fidei Dominicae persequamur, et a sanis mentibus, ne pestis haec latius divulgetur, severitate qua possumus abscidamus. Unde hortor dilectionem vestram, obtestor et moneo, ut qua debetis et potestis sollicitudine vigiletis ad investigandos eos, nec ubi occultandi se [Col. 0399B] reperiant facultatem. Ut enim habebit a Deo ingens remunerationis praemium, qui diligentius quod ad salutem commissae sibi plebis proficiat fuerit exsecutus, ita ante tribunal Domini de reatu negligentiae se non poterit excusare, quicunque plebem suam contra sacrilegae persuasionis auctores noluerit custodire.« Hinc sanctus Ambrosius in tractatu epistolae ad Galatas (cap. I): »Tam, inquit, firmum et verum Evangelium quod eis praedicaverat asserit, ut etiam seipsos, id est apostolos, si immutati forte aliter praedicarent, non audiri doceret, quorum utique fama, quod essent apostoli Christi, peragraverat omnem locum. Aut si forte diabolus, angelum Dei se fingens ut facile possit audiri, de coelis appareret contra haec [Col. 0399C] praedicans, sciretur esse contrarium, et abominatio haberetur. Si ergo apostolos Christi, quorum tam praeclara opinio in signis et prodigiis erat faciendis, et angelum de coelo, quem possit spiritalis ratio commendare, 335 aliter docentes quam ab apostolo Paulo docti erant anathematizari praecepit, quanto magis quos nullum testimonium ad seducendum potest commendare?« Item in epistola Coelestini ad Nestorium (Coelestini epist. 5): »Si quasi nota contemnis, intellige te inexcusabilem fore, cum a te commissi tibi talenti quaesierit ille rationem, qui per nos de hoc sancto foenore suum lucrum semper exspectat. Aspice quae poena illum maneat qui abscondit acceptum, qui integrum certe restituit quod accepit. Unde evidenter adverte, quod sit et quale periculum [Col. 0399D] nec hoc quod acceperis reddidisse. An tu Domino dicturus es: Quos dedisti mihi custodivi? Cum sic scindi in partes audiamus ejus Ecclesiam, qua conscientia vivis pene ab omnibus in hac civitate desertus? optaveram eos tunc fuisse tam cautos, quam nunc sunt cum sibi desiderant subveniri.« Et item: »Itaque quamvis etiam frater Cyrillus secundis te epistolis suis asserat esse conventum, intelligas volo, post primam et secundam illius et hanc correptionem nostram, quam constat esse jam tertiam, ab universitate collegii et conventu Christianorum te prorsus esse sejunctum, nisi mox quae male dicta sunt corrigantur, nisi in eam viam redeas quam se Christus esse testatur. Male in hunc arma desperatione [Col. 0400A] movisti, qui te super familiam suam velut fidelem prudentemque servum permiserat ante constitui. Periit tibi hujus vice officii beatitudo promissa, qui non solum non das cibum in tempore, verum etiam veneno inficis quos ille suo sanguine et sua morte quaesivit.« Et item in epistola ad Constantinopolitanos (epist. 4, Coelestini): »Audiat Ezechielem, et quid sibi immineat recognoscat: Extendam, inquit, manum meam super prophetas, qui vident mendacia, et loquuntur vana. Non in populi mei erunt disciplina, neque in scriptura domus Israel scribentur, et in terram Israel non intrabunt, quia populum meum seduxerunt (Ezech. XIII, 9).« Et item: »Semper enim abscidendi sunt hujusmodi, qui conturbantes animum populi Christiani, et pro arbitrio suo Evangelia evertentes, [Col. 0400B] Deo fructificare non possunt; et colenda est vinea quae jus possessoris agnoscat.« Et item: »Hi omnes in nostra communione et fuerunt et hucusque perdurant, quia neminem vel dejicere vel removere poterat, qui praedicans talia titubabat.« Et item: »Est talis frequenter pietas, ex qua nascitur impietas, cum vincente carnis affectu charitati illi quae Deus est charitas praeponatur corporalis.«

Hinc et sanctus Ambrosius in psalmo CXVIII dicit: »Est ergo justa misericordia, sed est etiam injusta misericordia. Denique in lege scriptum est de quodam: Non misereberis illius (Deut. XIX). Et in libris Regnorum legitur quia Saul propterea contraxit offensam, quia miseratus est Agag hostium regem, quem prohibuerat sententia divina servari (I Reg. [Col. 0400C] XV). Ut si quis latronis filiis deprecantibus motus, et lacrymis conjugis ejus inflexus, absolvendum putet, cui adhuc latrocinandi aspiret affectus, nonne innocentes tradet exitio, qui liberat multorum exitia 536 cogitantem? Certe si gladium reprimit, vincla dissolvit, laxat exsilium, cur latrocinandi qua potest clementiore via non eripit facultatem, qui voluntatem extorquere non potuit? Deinde inter duos, hoc est accusatorem et reum, pari periculo de capite decernentes, alterum si non probasset, alterum si esset ab accusatore convictus, non id quod justitiae est judex sequatur, sed dum miseretur rei, damnet probantem, aut dum accusatori favet qui probare non possit, addicat innoxium. Non potest igitur haec dici justa misericordia. In ipsa Ecclesia, ubi maxime misereri [Col. 0400D] decet, teneri quam maxime debet forma justitiae, ne quis a consortio communionis abstentus, brevi lacrymula atque ad tempus parata, vel etiam uberioribus fletibus communionem, quam plurimis debet postulare temporibus, facilitati sacerdotis extorqueat. Nonne cum uni indulget indigno, plurimos facit ad prolapsionis contagium provocari? Facilitas enim veniae incentivum tribuit delinquendi. Hoc eo dictum est, ut sciamus, secundum verbum Dei, secundum rationem, dispensandam esse misericordiam debitoribus. Medicus ipse, si serpentis interius inveniat vulneris cicatricem, cum debeat resecare ulceris vitium ne latius serpat, tamen a secandi urendique proposito lacrymis inflexus aegroti, medicamentis [Col. 0401A] mentis tegat quod ferro aperiendum fuit, nonne ista inutilis misericordia est, si propter brevem incisionis vel exustionis dolorem corpus omne tabescat, vitae usus intereat? Recte igitur et sacerdos vulnus grave, ne latius serpat, a toto corpore Ecclesiae quasi bonus medicus debet abscidere, et prodere virus criminis quod latet, non fovere, ne dum unum excludendum non putat, plures faciat dignos quos excludat ab Ecclesia. Jure ergo Apostolus divino nos hortatur exemplo dicens: Vide ergo bonitatem et severitatem Dei (Rom. XI). In eos quidem qui ceciderunt severitatem, in te autem bonitatem si permanseris in bonitate. Ostendens Judaeorum populum jure esse a corpore Ecclesiae separatum, ne perfidiae virus contaminaret Ecclesiam: populum autem gentium bonitate [Col. 0401B] Domini receptum, et obedientiae munere gloriari. Jure igitur huic divina bonitas suffragatur, qui in divina bonitate permaneat: si vero et ipse desciscat, pro criminis sui qualitate damnabitur. Qua gratia Deus et lux et ignis esse describitur, ut in tenebris ambulanti luceat quasi lumen, ne diutius possit errare qui quaerit luminis claritatem. Ei autem qui multa fuerit operatus, quae manere non debeant sed ardere, ignis est Dominus, ut operis nostri fenum stipulamque consumat, atque utili nos faciat salvos detrimento.«

Quia etiam sacris canonibus cautum esse dignoscitur, docente Toletano concilio, ut in rebus necessariis legum et canonum exquirantur sententiae, ponendum est quid in XVI libro Theodosiano sub titulo De fide catholica [Col. 0401C] imperatores Gratianus, Valentinianus et Theodosius Augusti edicto ad populum urbis Constantinopoleos 337 decreverunt (Cod. Theo. de fide catholica l. 2.) dicentes ad locum: »Hanc legem sequentes Christianorum catholicorum nomen jubemus amplecti, reliquos vero dementes vesanosque judicantes, haeretici dogmatis infamiam sustinere, nec conciliabula eorum Ecclesiarum nomen accipere, divina primum vindicta, post etiam motus nostri, quem ex coelesti arbitrio sumpserimus, ultione plectendos.« Item in eodem libro (tit. IV, leg. 2), sub titulo, De his qui super religione contendunt: »Imperatores Valentinianus, Theodosius, et Arcadius Augusti Tatiano praefecto praetorii. Nulli egressus ad publicum disceptandi de religione, vel tractandi, vel consilii aliquid [Col. 0401D] deferendi patescat occasio. Et si quis posthac ausu gravi atque damnabili contra hujusmodi legem veniendum esse crediderit, vel insistere motu pestiferae perseverationis audebit, competenti poena et digno supplicio coerceatur.« Item in eodem libro (tit. V, leg. 6) sub titulo, De haereticis: »Imperatores Gratianus, Valentinianus, et Theodosius Augusti Eutropio praefecto praetorii. Nullus haereticis mysteriorum locus, nulla ad exercendam animi obstinatioris dementiam pateat occasio. Sciant omnes, etiamsi quid speciali quolibet rescripto per fraudem elicito ab hujusmodi hominum genere impetratum est, non valere. Arceantur cunctorum haereticorum ab illicitis congregationibus turbae.« Item in libro et [Col. 0402A] titulo quo supra (lege 62). »Circa hos autem maxime exercenda commotio est, qui pravis suasionibus a venerabilis papae sese communione suspendunt, quorum schismate plebs etiam reliqua vitiatur. His conventione praemissa viginti dierum condonamus inducias, intra quos nisi ad communionis redierint unitatem, expulsi usque ad centesimum lapidem solitudine quam eligunt macerentur.« Et item in rescripto Chalcedonensis synodi dato Palladio praefecto praetorii: »Si qui, inquit, hujus de caetero sacrilegii sectatores quibuscunque locis potuerint reperiri, aut de pravitate damnata aliquem rursus proferre sermonem, a quocunque correpti ad competentem judicem pertrahantur: quos sive clericus fuerit, sive laicus, deferendi habeat potestatem, et [Col. 0402B] sine praescriptione aliqua perurgendi. Hos ergo repertos a quibuscunque jubemus corripi, deductosque ad audientiam publicam promiscue ab omnibus accusari: ita ut probationem convicti criminis stylus publicus insequatur, ipsis inexorati exsilii deportatione damnatis.« Et item in libro decimo sexto Theodosianae legis capite quarto (tit. V, lege 1): »Privilegia quae contemplatione religionis indulta sunt, catholicae tantum legis observatoribus prodesse oportet. Haereticos autem atque schismaticos, non solum ab his privilegiis alienos esse volumus, sed etiam diversis muneribus constringi et subjici.« Et item de haereticis omnibus (tit. V, lege 60), quorum et errorem exsecramur et nomen, hoc est de Eunomianis, Arianis, Macedonianis, caeterisque omnibus [Col. 0402C] quorum sectas piissimae sanctioni taedet inserere, quibus cunctis diversa sunt nomina, sed una perfidia, illa praecipimus debere 338 servari, quae divi avus et pater nostrae clementiae constituerunt, scituris universis quod si in eodem furore permanserint, interminatae poenae erunt obnoxii.« Item in imperiali epistola ad Aurelium Carthaginensem episcopum: »Recenti quoque sanctione decrevimus, ut si quis eos in quacunque provinciarum parte latitare non nesciens, aut propellere aut prodere distulisset; praescriptae poenae velut particeps subjaceret. Praecipue tamen quorumdam episcoporum pertinaciam corrigendam, qui pravas eorum disputationes vel tacito consensu astruunt, vel publica oppugnatione non destruunt. Religio itaque tua competentibus scriptis [Col. 0402D] universos faciat admoneri, scituros diffinitione sanctimonii tui hanc sibi diffinitionem esse scriptam, ut quicunque damnationi supra memoratorum quo pateat mens pura subscribere impia obstinatione neglexerint, episcopatus amissione mulctati, interdicta in perpetuum expulsi civitatibus communione priventur.« Et sancta synodus Chalcedonensis (actione 5): »His igitur, inquit, a nobis undique cum omni deliberatione ac diligentia pariter ordinatis, decrevit sancta atque universalis haec synodus, aliam fidem nemini licere proferre sive conscribere, aut evertere, vel sentire, vel aliter tradere: sed eos qui audent vel componere aliam fidem, vel proferre, vel docere, vel tradere aliud symbolum volentibus ad [Col. 0403A] cognoscendam se convertere veritatem, ex ritu pagano, sive Judaico, vel qualicunque haeretico, eos si quidem episcopi sive clerici sunt, alienos esse episcopos ab episcopatu, et clericos a clero. Quod si monachi vel laici fuerint, anathematizari.«

Videant isti, qui non solum symbola vel collationes in conventibus verbo tractant, sed etiam librorum compositiones et capitula quasi synodalia conscribunt, et pro veritate simplicibus tenenda contradunt, utrum ab hac damnatione excepti esse praevaleant. Nam symbolum et apostoli primum scripserunt, et Nicaena synodus, et Ephesina, et Constantinopolitana, et Chalcedonensis, et caeterae quaeque universales synodi conscripserunt, sed non aliud, quia non discors a veritate exstat symbolum. [Col. 0403B] Unde quidquid symbolice conscribitur a veritate alienum, aliud quam catholica scripserit Ecclesia est symbolum, anathemate cum conscribentibus dignum, et legibus publicis percellendum. Unde Marcianus imperator in edicto ad Palladium dicit: »Oportet, inquit, ut sit numerosa severitas sanctionum, ubi est licentia crebra culparum. Custodiendae praeterea orthodoxae fidei cura tanto a serenitate mea adhiberi impensior debet, quanto res humanas divina praecedunt.« Et ad locum, de haereticis: »Non habeant potestatem faciendi testamentum, et condendae ultimae voluntatis, neque id capiant quod ipsis ex testamento cujusquam fuerit derelictum, nihil etiam ex donatione aliqua consequantur. Sed si quid in ipsos vel liberalitate viventis, vel morientis fuerit voluntate [Col. 0403C] collatum, id fisco nostro protinus addicatur. 339 Ipsi vero in nullos aliquid ex facultatibus suis donationis titulo et jure transfundant. Episcopos quoque, vel presbyteros, aliosque clericos, illis creare et habere non liceat,« et reliqua quae ibidem sufficienter lector poterit invenire. Et quia his Christianis Christianorum imperatorum legibus catholica faveat mater Ecclesia, et sanctus demonstrat Gelasius in decreto ad Sicilienses episcopos (Gelasius, ep. 7), ita ad locum dicens: »Quia et filiorum nostrorum principum ita emanavit auctoritas.« Et sanctus Gregorius multoties in Commonitoriis (lib. XI, epist. 54) ad Joannem defensorem euntem in Hispaniam, quae commonitoria ex integro de imperialibus contexuit legibus, quas ecclesiasticas judicavit.« [Col. 0403D] Et magnus Leo papa in epistola ad universos episcopos per diversas provincias constitutos: »Aliquanti, inquiens, qui ita se demerserunt, ut nullum his auxiliantis possit remedium subvenire, subditi legibus, secundum Christianorum principum constituta, ne sanctum gregem sua contagione polluerent, per publicos judices perpetuo sunt exsilio relegati.« Et item idem in epistola ad Pulcheriam Augustam (ep. 47): »De Eutyche autem totius scandali et pravitatis auctore, hoc clementia vestra praecipiat, ut ab eo loco quo Constantinopolitanae urbi nimis vicinus est, longius transferatur, ne frequentioribus solatiis eorum quos ad impietatem suam traxit utatur. Monasterio quoque ipsius, cui perniciose [Col. 0404A] indigneque praesedit, catholicum abbatem jubete praeponi, qui illam servorum Dei congregationem, et a pravo dogmate liberare, et institutis veritatis possit imbuere.« Item idem in epistola ad Leonem Augustum (ep. 75): »Sacerdotalem namque et apostolicum tuae pietatis animum etiam hoc malum ad justitiam ultionis debet accendere, quod Constantinopolitanae Ecclesiae puritatem pestilenter obscurat: in qua inveniuntur clerici quidam haereticorum sensui consonantes, et intra ipsa catholicorum viscera assertionibus suis haereticorum partem adjuvantes. In quibus deturbandis, si frater meus Anatolius Constantinopolitanus episcopus cum nimis benigne parcit segnior invenitur, dignamini pro fide vestra etiam istam Ecclesiae praestare medicinam, [Col. 0404B] ut tales non solum ab ordine clericatus, sed etiam ab urbis habitatione pellantur, ne ulterius sancti Dei populi perversorum hominum contagio polluantur.« Et item in epistola ad Aquileiensem episcopum (ep. 3): »Non autem dubitet dilectio tua nos, si quod non arbitramur neglecta fuerint quae pro custodia canonum et pro fidei integritate decernimus, vehementius commovendos, quia inferiorum ordinum culpae ad nullos magis referendae sunt, quam ad desides negligentesque rectores, qui multam saepe nutriunt pestilentiam, dum austeriorem dissimulant adhibere medicinam.« Et in epistola ad Turibium Asturicensem episcopum: »Quoniam qui alios ab errore non revocat, seipsum errare demonstrat (ep. 93).« Et sanctus Innocentius in epistola [Col. 0404C] ad synodum Milevitanam (ep. 32, sub finem): »Abscidendi enim sunt 340 qui nos conturbant, et volunt convertere Evangelium Christi. Simul autem praecipimus, ut quicunque id pertinacia simili defensare nituntur, par hos vindicta constringat. Non solum autem qui faciunt, sed etiam qui consentiunt facientibus: quia non multum interesse arbitror inter committentis animum et consentientis favorem. Addo et amplius: Plerumque dediscit errare, cui nemo consentit: quia ut Leo in epistola ad Anatolium dicit: Sicut in mala suasione delinquitur, ita et in mala consensione peccatur.«

VI. Ponendum etiam dignum duximus quid de hujusmodi prave scientibus leges decernant ecclesiasticae. Scriptum est enim in constitutione Synodi Chalcedonensis [Col. 0404D] (Actione V, Chalced.) ita: »Aetius archidiaconus Constantinopolitanus novae Romae recitavit: Sancta et magna universalis synodus, quae secundum gratiam et sanctiones piorum Christianorumque imperatorum Valentiniani et Marciani Augustorum, congregata est apud Chalcedonem metropolim Bithyniae provinciae in martyrio sanctae martyris Euphemiae, statuit subter adnexa. Dominus et Salvator noster Christus notitiam fidei confirmans discipulis suis ait: Pacem meam do vobis, pacem relinquo vobis (Joan. XIV, 27), ne ullus a proximo suo dissonet in doctrina pietatis, sed aequalitate praedicationis veritatem ostendat.« Et circa finem: »His igitur cum omni undique veritate, diligentia [Col. 0405A] et sollicitudine a nobis diffinitis, statuit sancta et universalis synodus, alteram fidem nulli licere proferre, aut conscribere, aut componere, aut docere aliter. Eos autem qui ausi sunt componere fidem alteram, aut proferre aut docere, aut tradere alterum symbolum volentibus vel converti, vel ex gentilibus ad cognitionem veritatis venire, vel ex Judaeis, vel haeresi quacunque, si quidem episcopi fuerint aut clerici, alienos esse episcopos ab episcopatu, et clericos a clero: si vero monachi aut laici fuerint, anathematizari. Nec se putent alienos ab hac esse sententia, qui symbolo, id est collationi sanctae catholicae et apostolicae Ecclesiae, ex sanctarum Scripturarum auctoritate, et orthodoxorum magistrorum doctrina, ad credendum et tenendum atque [Col. 0405B] docendum prolatae, contradicere non verentur.« Item in praefato concilio Chalcedonensi (canone 4 synodi) capite tertio, scriptum est: »Qui vere et sincere singularem sectantur vitam competenter honorentur. Quoniam vero quidam utentes habitu monachi ecclesiastica negotia civiliaque conturbant.« Et post pauca: »Monachos vero per unamquamque civitatem aut regionem subjectos esse episcopo, et quietem diligere, et intentos esse tantummodo jejunio et orationi, in locis quibus renuntiaverunt saeculo permanentes. Nec ecclesiasticis vero nec saecularibus negotiis communicent, vel in aliquo sint molesti, propria monasteria descrentes, nisi forte his praecipiatur propter opus necessarium ab episcopo civitatis. Transgredientem vero hanc diffinitionem [Col. 0405C] nostram excommunicatum esse decrevimus.« Item in concilio Agathensi (can. 38) capite 38: 341 »In monachis quoque praesentis sententiae forma servetur. Quos si verborum increpatio non emendaverit, etiam verberibus statuimus coerceri.«

VII. Nunc qualiter resipiscentes suscipiantur, ex ecclesiasticis regulis ponendum censuimus. Ait enim magnus Leo papa in epistola ad Anatolium per Patricium diaconum directa (epist. 83): »Dilectionis tuae inquirendum judicio delegavi, ut scilicet Atticus presbyter, quem talia audere cognoveram, nisi perfecta se satisfactione purgasset, et non solum voce haereticos, sed etiam propriae manus subscriptione damnasset, a communionis gratia esset alienus.« Et post pauca: »Praedictus autem ut [Col. 0405D] ab omni suspicione contraria liber appareat, quid in Eutyche anathematizet ac damnet evidenter ostendat, et in damnatione erroris expressi remota omni dubitatione subscribat, ita ut Chalcedonensis synodi diffinitionem de fide, cui etiam dilectio tua subscribendo consensit, et quam apostolicae sedis firmavit auctoritas, profiteatur se per omnia servaturum, adjecta subscriptione propriae manus, quae in Ecclesia Christiano populo praesente recitetur, ut pro catholica fide, neque nos negligentes, neque ipse ultra suspectus habeatur. Qui si in eadem pravitate perdurans praecepto salubri parere noluerit, sententiam synodi Chalcedonensis cujus diffinitionibus resultat excipiat.« Et in epistola [Col. 0406A] ad Pulcheriam Augustam de Eutyche haeresis auctore (epist. 15 in fine) »Si ipse, inquit, qui in hanc tentationem incidit resipiscit, ita ut quod male senserat propria voce et subscriptione condemnet, communio illi sui ordinis reformetur. Quod etiam fratri et coepiscopo meo Flaviano me clementia vestra scripsisse cognoscat, et his quos misimus delegasse, ut venia concedatur si error aboletur.« Et in epistola ad Constantinopolitanos (epist. 25): »Nec quisquam sibi audeat de sacerdotal ordine blandiri, qui potuerit in exsecrandi sensus impietate convinci. Nam si vix in laicis tolerabilis videtur inscitia, quanto magis in eis qui praesunt nec excusatione est digna, nec venia, maxime cum etiam defendere perversarum opinionum commenta [Col. 0406B] praesumunt, et in consensum suum aut errore aut gratia insanabiles quosque traducunt? Separentur hujusmodi a sanis membris corporis Christi, neque sibi catholica libertas infidelium jugum patiatur imponi.« Et in epistola ad Theodosium (epist. 14): »Ut quia dubitari non potest quae sit Christianae confessionis integritas, et totius erroris pravitas damnetur, et si resipiscens qui deviaverat pro venia supplicet, sacerdotalis ei benevolentia subveniat.« Et in epistola ad Julianum (epist. 19): »Ut si condemnatus presbyter plena satisfactione corrigitur, sententia qua obstrictus est relaxetur. Si vero in eodem insipientiae suae luto jacere delegerit, statuta permaneant, et cum eis habeat sortem, quorum est secutus errorem.« Et in epistola ad Flavianum [Col. 0406C] (epist. 22): »At si deposita imperitiae suae vanitate resipiscunt, omnique errore damnato fidem veram singularemque suscipiunt, misericordia eisdem episcopalis 342 benevolentia non negetur, mansuro judicio quod praecessit, si impietas merito condemnata in sua pravitate perstiterit.« Etenim in epistola ad Constantinopolitanos (epist. 41 ad Pulcheriam): »Devotionis utrumque est Christianae, ut et pertinaces veritas justa coerceat, et conversos charitas non repellat.« Et in epistola ad Anatolium (epist. 42): »Hi qui plenis satisfactionibus male gesta condemnant, et accusare se magis eligunt quam tueri, pacis et communionis nostrae unitate laetentur, ita ut digno prius anathemate quae contra fidem catholicam sunt recepta damnentur.« Et post paululum: »Neque [Col. 0406D] enim potest in aliquo benignitas nostra reprehendi, cum satisfacientes recipimus, quos doluimus esse deceptos. Nec aspere igitur communionis nostrae gratia deneganda est, nec temere largienda: quia sicut plenum pietatis est oppressis charitatem Dominicam redhiberi, ita justum est omnia perturbationis auctoribus imputari.« Et post paululum: »Quos convenit, aut percelli pro perfidia. aut laborare pro venia.«

Hinc et sanctus Innocentius in epistola synodo Milevitanae directa (Innocent. epist. 32, sub finem): »Inventores vocum novarum, quae, sicut dixit Apostolus, aedificationis nihil, sed magis vanissimas consuerunt parare quaestiones, ecclesiastica communione privari [Col. 0407A] apostolici vigoris auctoritate censemus.« Et post aliquanta: »Jubemus sane, quoniam Christus Dominus noster propria voce signavit nolle se mortem morientis, tantum ut revertatur et vivat, si unquam ad sanum deposito pravi dogmatis errore resipuerint, damnarintque ea quorum se ipsi praevaricatione damnarunt, eis medicinam solitam, id est, receptaculum suum ab Ecclesia non negari, ne dum eos redeuntes forsitan prohibemus, vere extra ovile remanentes exspectantis hostis rabidi faucibus glutiantur, quos in semetipsis spiculis malae disputationis armarunt.« Et sanctus Gregorius Quirico et caeteris episcopis catholicis in Hibernia (lib. X, epist. 61): »Quicunque a perverso errore Nestorii revertuntur, coram sancta fraternitatis vestrae [Col. 0407B] congregatione fateantur, eumdem Nestorium cum omnibus suis sequacibus, ac reliquas haereses anathematizantes: venerandas quoque synodos, quas universalis Ecclesia recipit, recipere et venerari promittant, et absque ulla dubitatione sanctitas eos vestra, servatis eis propriis ordinibus, in suo coetu recipiat.« Et in canonibus a beato Martino collectis, capite trigesimo sexto De purganda opinione haeresis: »Si quis episcopus, sive alicujus episcopi presbyter, aut diaconus, in alicujus haeresis opinione offenderit, et ob hanc causam fuerit excommunicatus, nullus episcopus eum in communionem recipiat, nisi prius in communi concilio, porrecto fidei suae libello, satisfaciat omnibus, et ita liberam teneat suam purgationem. Hoc idem et de fidelibus laicis sit [Col. 0407C] decretum, si in aliquam haeresis opinionem fuerint nominati.« Ostendunt etiam hunc tenorem receptionis formae libellorum, scilicet unius quem direxit Papa Damasus ad Paulinum Antiochenum (epist. 4), cui 343 subscribentes reciperentur Macedoniani, et Eunomiani, et Apollinaristae. Alterius quem direxit Leo (epist. 49) ad synodum Chalcedonensem cui subscribentes reciperentur Nestoriani et Eutychiani. Tertii, cui tempore Coelestini subscribentes reciperentur Praedestinatiani, cujusque tenorem, sicut Lucidus presbyter eum porrexit in synodo Gallicana, supra posuimus. Quarti, quem edidit sanctus Gregorius (lib. X, epist. 30), cui subscribentes reciperentur schismatici.

VIII. Qua conditione resipiscentes, et libellari [Col. 0407D] satisfactione se Ecclesiae unitati reddentes, recipi debeant, item beatus Leo in epistola ad Januarium episcopum (epist. 3 ad episc. Aquileiens.), de haereticis et schismaticis ita decernit dicens: »Dilectionem, inquit, tuam duximus commonendam, insinuantes ad animae periculum pertinere, si quisquam de his qui a nobis in haereticorum atque schismaticorum sectam delapsus est, et se utcunque haereticae communionis contagione macularit, resipiscens in communione catholica sine professione legitimae satisfactionis habeatur. Saluberrimum enim est, et spiritalis medicinae utilitate plenissimum, ut sive presbyteri, sive diaconi, sive subdiaconi, vel cujuslibet ordinis clerici, qui se correctos videri volunt, [Col. 0408A] atque ad catholicam fidem, quam jam pridem amiserant, rursum reverti ambiunt, prius errorem suum et ipsos erroris auctores damnari a se sine ambiguitate fateantur, et sensibus pravis dudum peremptis, nulla aspirandi supersit occasio, ne ullum membrum talium posset societate violari, cum per omnia illis professio propria coeperit obviare. Circa quos illam canonum constitutionem praecipimus custodiri, ut in magno habeant beneficio, si, adempta sibi omni spe promotionis, in quo inveniuntur ordine perpetua stabilitate permaneant, si tamen iteratae tinctionis sacrilegio non fuerint maculati. Non levem enim apud Dominum noxam incurrit, qui de talibus ad sacros ordines promovendum aliquem judicarit. Quod si cum grandi examinatione conceditur [Col. 0408B] inculpatis, multo magis non debeat licere suspectis. Proinde dilectio tua, cujus devotione gaudemus, jungat curam suam dispositionibus nostris, et det operam ut circumspecte ac velociter impleantur quae ad totius Ecclesiae incolumitatem et laudabiliter suggesta sunt, et salubriter ordinata. Non autem dubitet dilectio tua nos, si quod non arbitramur neglecta fuerint quae pro custodia canonum et pro fidei integritate decernimus, vehementius commovendos, quia inferiorum ordinum culpae ad nullos magis referendae sunt, quam ad desides negligentesque rectores, qui multam saepe nutriunt pestilentiam, dum necessariam dissimulant adhibere medicinam.« Item in epistola ad Marcianum de episcopo Constantinopolitano (epist. 1, 11): »Fraternam illi [Col. 0408C] charitatem non aliter poterimus impendere, quam ut se inimicos catholicae fidei approbet exsecrari, ejusque a se consortium quem merito abjecit abscidat: qui etiamsi magna fuisset satisfactione purgatus, 344 post dubium tamen errorem reversus, catholicis diaconis postponi debuit, non praeponi.« Et in epistola ad Pulcheriam Augustam (epist. 53): »Si ergo clementia vestra propositum meum considerare dignetur, probabit me eo consilio cuncta gessisse, ut sine cujusquam animae detrimento, haereseos tantum obtineretur exstinctio, et ob hoc circa auctores saevissimorum turbinum quiddam consuetudinis minuisse, ut ad indulgentiam postulandam compunctione aliqua possit eorum tarditas excitari. Qui etsi post illud judicium suum tam impium quam [Col. 0408D] injustum, non sunt catholicae fraternitati ita honorabilis ut fuerunt, suas tamen adhuc sedes obtinent, et episcopatus sui honore potiuntur, aut per veram et necessariam satisfactionem pacem potius Ecclesiae recepturi, aut si haeresim, quod absit, tuentur, professionis suae sint merito judicandi.« His sententiis attendendum, quia ab haeresi revertentes, et per libellarem satisfactionem cum catholica professione debeant recipi, et ab ordine quo inventi fuerint non debeant promoveri, sed et minus honorabiles quam in catholica persistentes ostenduntur haberi.

IX. Item de his qui fidei catholicae vel libello porrecto in synodo subscripserunt, et postea ad [Col. 0409A] pravos devoluti sunt sensus, vel diffinitionibus seu dogmatibus catholicae et apostolicae Ecclesiae doctrinae contrariis subscripserunt, in Carthaginensi concilio, cap. 13 scriptum est (Conc. Carthagin. II, can. 13): »Si quis contra suam professionem vel subscriptionem venerit in aliquo, ipse se honore privabit.«

X. Et quia sicut decretis beati Coelestini monstratur, haec Praedestinatiana haeresis illius auctoritate devicta est atque compressa, si quis diffinitionibus illius sensui concordantibus subscripsit in synodo, et postea fuit translatus ad devia, vel etiam si sine subscriptione sanctae catholicae et apostolicae Ecclesiae contraria senserit, legat quid beatus Leo in decretali epistola (epist. 1) ad universos [Col. 0409B] episcopos per Campaniam, Picenum, Tusciam, et per universas provincias constitutos decreverit cap. 5: »Hoc itaque, inquiens, admonitio nostra denuntiat, quod si quis fratrum contra haec constituta venire tentaverit, et prohibita fuerit ausus admittere, a suo se noverit officio submovendum, nec communionis nostrae futurum esse consortem, qui socius esse noluit disciplinae. Ne quid vero sit quod praetermissum a nobis forte credatur, omnia decretalia constituta tam beatae recordationis Innocentii, quam omnium decessorum nostrorum, quae de ecclesiasticis ordinibus et canonum promulgata sunt disciplinis, ita a vestra dilectione custodiri debere mandamus, ut si quis in illa commiserit, veniam sibi deinceps noverit [Col. 0409C] denegari.« Quando enim omnium decessorum suorum constituta posuit, Coelestinum cui Sixtus, et Sixtum cui successit Leo, nequaquam excepit. Sed et quando de ecclesiasticis ordinibus et canonum disciplinis apposuit, fidei regulam non omisit. Sed et Chalcedonense concilium eidem (can. 1) favens conscripsit 345 dicens: »Regulas sanctorum Patrum per singula nunc usque concilia constitutas proprium robur obtinere decrevimus.« Beatus nihilominus Gelasius (epist. 6), quae Carthaginensis decrevit synodus cum aliis synodalibus definitionibus roborare studuit, dicens cap. 9 quod apostolica sedes paternos canones pio studio devotoque custodiat. Cumque nobis, inquiens, contra salutarium reverentiam regularum cupiamus temere nihil licere, et [Col. 0409D] cum sedes apostolica super his omnibus, favente Domino, quae paternis canonibus sunt praefixa pio devotoque studeat tenere proposito, satis indignum est quemquam, vel pontificum, vel ordinum subsequentium, hanc observantiam refutare, quam beati Petri sedem et sequi videat et docere, satisque conveniens, ut totum corpus Ecclesiae in hac sibimet observatione concordet, quam illic vigere conspiciat, ubi Dominus Ecclesiae totius posuit principatum.« Et Leo in epistola ad Maximum Antiochenum (epist. 66): »Quoniam universae pacis tranquillitas non aliter poterit custodiri, nisi sua canonibus reverentia intemerata servetur. Nam quod ab illorum regulis et constitutione discordat, apostolicae [Col. 0410A] sedis nunquam poterit obtinere consensum.«

XI. Quia etiam hi, qui post subscriptionem rectae fidei pravis subscripserunt erroribus, si resipuerint, et porrecto libello professionis rectae fidei, cum subscriptione propriae manus, ad catholicam et apostolicam sanctam matrem Ecclesiam devote redierint, pietas ecclesiastica impendat misericordiam, eosque in gradibus suis suscipiat, demonstrat sanctus Hilarius in libro de Synodis ita dicens: »Nihil autem mirum videri vobis debet, fratres charissimi, quod tam frequenter exponi fides coeptae sunt: necessitatem hanc furor haereticus exponit. Nam tantum Ecclesiarum orientalium periculum est, ut rarum sit hujus fidei, quae qualis sit vos judicate, aut sacerdotes aut populum inveniri. Male enim per quosdam [Col. 0410B] impietati auctoritas data est. In exsiliis episcoporum, quorum causam non ignoratis, vires auctae sunt profanorum. Non peregrina loquor, neque ignorata scribo. Audivi ac vidi vitia praesentium, non laicorum, sed episcoporum. Namque absque episcopo Eleusio, et paucis cum eo, ex majori parte Asianae decem provinciae, intra quas consisto, vere Deum nesciunt, atque utinam penitus nescirent. Cum procliviore enim venia ignorarent quam obtrectarent. Sed horum episcoporum dolor se intra silentium non continens, unitatem fidei hujus quaerit, quam jam pridem per alios amisit. Nam in illa prima collatae expositionis synodo fides hanc habuit necessitatem, cum apud Sirmium per immemorem gestorum suorum dictorumve Osium, novae et tamen jam diu [Col. 0410C] suppuratae impietatis doctrina proruperat. Sed de eo nil loquor, qui idcirco est reservatus, ne judicio humano ignoraretur qualis ante vixisset. Ubique autem scandala, ubique schismata, ubique perfidia est. Hinc illud est, ut ad professionem subscribendae fidei 346 aliqui eorum, qui antea aliud subscripserant, cogerentur. Nec queror de patientissimis viris orientalibus episcopis, quibus sufficit post blasphemiae voluntatem coacta saltem professio. Gratulandum enim videtur in tanta blasphemantium episcoporum haeretica pertinacia aliquem ex his suscipi poenitentem. Sed inter haec, o beatos vos in Domino et gloriosos, qui perfectam atque apostolicam fidem conscientiae professione retinentes, conscriptas fides hucusque nescitis. Non enim eguistis [Col. 0410D] littera, qui spiritu abundabatis, neque officium manus ad scribendum desiderastis, qui quod corde a vobis credebatur ore ad salutem profitebamini. Nec necessarium habuistis episcopi legere quod regenerati neophyti tenebatis; sed necessitas consuetudinem intulit exponi fides, et expositis subscribi. Ubi enim sensus conscientiae periclitatur, illic littera postulatur; nec sane subscribi impedit quod salutare est confiteri.« Et sanctus Coelestinus papa ad Cyrillum episcopum Alexandrinum (epist. 10): »Itaque breviter responsum tuae reddimus sanctitati. Etenim quaeris utrum sancta synodus recipere debeat hominem a se praedicata damnantem, an quia induciarum tempus emensum est, sententia dudum lata perduret. [Col. 0411A] Super hoc utrique consultatione communi communem Dominum consulamus. Nonne nobis respondet illico per prophetam, mortem se nolle morientis (Ezech. XXXIII); et per apostolum Paulum, omnem hominem velle salvum fieri, et venire ad scientiam veritatis? (I Tim. II.) Nunquam displicet Deo accelerata in quocunque correctio? Tuae sit hoc sanctitati, vel venerando fratrum concilio, ut orti in Ecclesia strepitus comprimantur, et finitum Deo juvante negotium votiva correctione discamus.« Et item: »Nos et quod contra fas est, etiam sacerdotes volumus esse correctos, quibus aut praemissa conventione consulemus, aut in hos necesse est damnationis sententiam, si abutuntur nostra salubri admonitione, firmemus. Hoc tamen erit post damnationem pravi [Col. 0411B] dogmatis plenum correctionis indicium, si revocent omnes ad Ecclesiam, qui propter Christum caput ejus videntur exclusi: quo nisi fiat quod dicimus, ejiciendus ejicietur, quamvis in nostra communione sint isti, quos tales cognoscimus exstitisse.«

Et Leo in epistola ad Theodosium Augustum (epist. 35): »Cumque a se hoc quod eidem profuturum sit, expeti desiderarique cognoverit, catholicorum sententiis toto corde consentiat: ita ut sinceram communis fidei professionem, absolutissima subscriptione, coram omni clero et universa plebe declaret, apostolicae sedi, et universis Domini sacerdotibus atque Ecclesiis publicandum.« Et item idem in epistola ad Pulcheriam Augustam (epist. 53): »Quamvis, inquit, incommutabiliter inimicissimam Christianae religionis [Col. 0411C] haeresim detestamur, ipsos tamen, si non dubie corrigantur, et digna se satisfactione purificent, ab ineffabili misericordia Dei nostri non judicemus alienos: 347 sed potius cum gementibus gemimus, cum flentibus flemus, et sic utimur justitia commotionis, ut non amittamus remedia charitatis. Quod sicut pietas vestra cognoscit, non verbis suis promittitur, sed etiam factis docetur. Siquidem pene omnes, qui in consensum praesidentium in illo Ephesino non judicio sed latrocinio, aut traducti fuerant aut coacti, rescindendo quod statuerant, et condemnando quod scripserant, perpetuam culpae abolitionem et apostolicae pacis gratiam sunt adepti. Si autem clementia vestra propositum meum considerare dignetur, probabit me eo consilio cuncta gessisse, ut sine [Col. 0411D] cujusquam animae detrimento haereseos tantum obtineretur exstinctio.« Et sciendum est quoniam hae sententiae in undecimo isto capitulo, quae de toties et tam granditer praevaricantibus conscribuntur, ad illam canonum formam pertinent, qua secundum rationis et temporis qualitatem, aut propter Ecclesiae utilitatem, aut propter pacis ac concordiae unitatem, non praejudicatis majorum statutis, quaedam aliquando indulgentur, non ad illam, qua pro lege irrefragabiliter tenenda constituuntur. Unde Leo ad Rusticum Narbonensem episcopum (epist. 95) ita dicit. »Nam cum quaedam interrogationes modum diligentiae videantur excedere, intelligo eas colloquiis aptiores esse quam scriptis: quia sicut quaedam [Col. 0412A] sunt quae nulla possint ratione convelli, ita nonnulla sunt, quae aut pro consideratione aetatum, aut pro necessitate rerum oporteat temperari: illa semper conditione servata, ut in his quae vel dubia fuerint aut obscura, id noverimus sequendum, quod nec praeceptis evangelicis contrarium, nec decretis sanctorum Patrum inveniatur adversum.« Quas singillatim singulas formas et sanctus Paulus demonstrat ad Corinthios, dicens: Hoc autem dico secundum indulgentiam, non secundum imperium, et reliqua. His autem qui matrimonio juncti sunt praecipio non ego, sed Dominus, uxorem a viro non discedere (I Cor. VII, 6), et sequentia. Et concilium Africanum in uno capitulo de Donatistis ad locum (can. 35): »Propter Ecclesiae pacem et utilitatem, ut et ipsis Donatistis, [Col. 0412B] quicunque clerici correcto consilio ad catholicam unitatem transire voluerint, secundum uniuscujusque episcopi catholici voluntatem atque consilium, qui in eodem loco gubernat Ecclesiam, si hoc paci Christianae prodesse visum fuerit, in suis honoribus suscipiantur, sicut prioribus ejusdem divisionis temporibus factum esse manifestum est. Non ut concilium, quod in transmarinis partibus de hac re factum est dissolvatur: sed ut illud maneat circa eos, qui sic transire ad catholicam volunt, ut nulla per eos unitatis compensatio procuretur.« Et reliqua quae ibi prosequitur. Sanctus autem Innocentius in duabus epistolis, ad Marcianum scilicet episcopum, et ad Macedones episcopos (ep. 28 et 29), bas utrasque formas demonstrat. Scilicet ut quos Bonosus [Col. 0412C] etiam in haeresi ante damnationem suam ordinaverat, si ad catholicam transire decreverint, in 348 ordinibus suis suscipiantur. Quos autem post damnationem suam etiam de catholica ordinavit, ab ordine removeantur ecclesiastico.

Sed et Leo utrasque has formas de una eademque re in uno capitulo ostendit ad Rusticum Narbonensem episcopum dicens (cap. 1): »Nulla, inquit, ratio sinit ut inter episcopos habeantur, qui nec a clericis sunt electi, nec a plebibus expetiti, nec a comprovincialibus episcopis cum metropolitani judicio consecrati. Unde cum saepe quaestio de male accepto honore nascatur, quis ambigat nequaquam istis esse tribuendum quod non docetur fuisse collatum? Si qui autem clerici ab istis pseudoepiscopis [Col. 0412D] in eis Ecclesiis ordinati sunt, quae ad proprios episcopos pertinebant, et ordinatio eorum consensu et judicio praesidentium facta est, potest rata haberi, ita ut in ipsis Ecclesiis perseverent. Aliter autem vana habenda est consecratio, quae nec loco fundata est, nec auctoritate munita.« Et item ad eumdem in eadem epistola (cap. 10): »In adolescentia constitutus, si urgente aut metu mortis, aut captivitatis periculo, poenitentiam gessit, et postea, timens lapsum incontinentiae juvenilis, copulam uxoris elegit ne crimen fornicationis incurreret, rem videtur fecisse venialem, si praeter conjugem nullam omnino cognoverit. In quo tamen non regulam constituimus, sed quid sit tolerabilius aestimamus. Nam secundum [Col. 0413A] veram cognitionem, nihil magis ei congruit qui poenitentiam gessit, quam castitas perseverans et mentis et corporis.« Sic et de his utrisque formis item Innocentius ad Macedones episcopos scribit (epist. 10): »Pervideat ergo dilectio vestra hactenus talia transisse, et advertite quod utique ut dicitis necessitas imperavit, in pace jam constitutas Ecclesias non praesumere. Sed ut saepe accidit, quotiescunque a populis aut a turba peccatur, quia in omnes propter multitudinem non potest vindicari, inultum solet transire. Priora ergo dimittenda dico Dei judicio, et de reliquo maxima sollicitudine praecavendum.« Et aliquanto superius: »Ergo quod pro remedio ac necessitate temporis statutum est constat primitus non fuisse, ac fuisse regulas veteres, quas [Col. 0413B] ab apostolis aut apostolicis viris traditas Ecclesia Romana custodit, custodiendasque mandat his qui eam audire consueverunt. Sed necessitas temporis id fieri magnopere postulabat. Ergo quod necessitas pro remedio reperit, cessante necessitate debet utique cessare pariter quod urgebat, quia alius est ordo legitimus, alia usurpatio quam ad praesens fieri tempus impellit.« Et sanctus Gelasius ad omnes Episcopos (epist. 6), de institutis ecclesiasticis moderate pro temporum qualitate dispositis ita capitulo secundo dicit: »Priscis igitur pro sui reverentia manentibus constitutis, quae ubi nulla vel rerum vel temporum perurget angustia regulariter convenit custodiri.« Et reliqua. Sed et in hoc XI capitulo utraeque istae formae monstrantur, cum a [Col. 0413C] beato Coelestino profertur (epist. ad Nestorium sub finem): »Nos, inquit, et quod contra fas est etiam sacerdotes volumus esse correctos, quibus sicut praemissa correctione consulimus, ita 349 in hos necesse est damnationis sententiam, si abutuntur nostra salubri admonitione, firmemus.« De canonum autem formis, quas quidam non attendentes solertius ecclesiasticas regulas inter se autumant discordare, quae et quot sint, et quas singulae canonum complectantur sententias, quia sagaces et studiosi non indigent, devotis atque simplicibus, si Dominus spatium et otium dederit, quod gratia sua nobis ostenderit, sicut doctrina magistrorum accepimus, scribere temporis processu disponimus, quibus nihil discors, nihil sibi dissidens in sacris canonibus [Col. 0413D] lector quilibet facillime valebit dignoscere. Sed pro temporum varietate et causarum, atque medicatione morborum, per diversa organa, ut ab unico multiplici prolata spiritu, cuncta consona, cuncta reperiet temporis, necessitatis, atque infirmitatis causae convenientia. Uti enim necessitatum ac temporum inaequalitas opportunitatis postulat congruentiam, ita et diversa morborum genera cogunt invenire, sicut notum est, diversa medicamentorum experimenta.

XII. Quod qui post pravi erroris subscriptionem orthodoxae fidei detrectat subscribere, etiam proprio sit judicio condemnatus, idem sanctus Coelestinus in eadem epistola ad eumdem Cyrillum episcopum [Col. 0414A] (epist. 10): »Studeo quieti catholicae, studeo pereuntis saluti, si tamen voluerit aegritudinem confiteri. Quod ideo dicimus, ne volenti se corrigere forsitan deesse videamur. Nam et si nobis sustinentibus uvam, spinas sibi addiderit, impleatur manentibus statutis prioribus sui fructu judicii, colligatque quod sulco diabolico seminavit, non nostro consilio, sed se periturus auctore. Probet nos veloces pedes ad effundendum sanguinem non habere, quando sibi etiam remedium cognoscat oblatum.« Et Beda in sententia Evangelii Lucae dicit (Luc. III, 14): »Ite, inquiens, ostendite vos sacerdotibus. Nullum Dominus eorum, quibus haec corporalia praestitit beneficia, invenitur misisse ad sacerdotem, nisi leprosos: quia quisquis vel haeretica pravitate, vel superstitione [Col. 0414B] gentili, vel Judaica perfidia, vel etiam schismate fraterno, quasi vario colore per Domini gratiam caruit, necesse est ad Ecclesiam veniat, coloremque fidei verum quem acceperit ostendat.« Et item: »Novem itaque indigent uno, ut quadam unitatis forma coagulentur, et decem sint. Unum autem non eis indiget ut custodiat unitatem. Quamobrem ut unus ille qui gratias egit unicae Ecclesiae significatione approbatus atque laudatus est, ita illi novem qui gratias non egerunt, reprobi effecti a consortio unitatis exclusi sunt. Ideoque tales in novenario numero tanquam imperfecti remanebunt; et merito eos Salvator quasi ingratos ubi sunt inquirit. Scire Dei eligere, nescire reprobare est.« Et quoniam hujusmodi homini nulla opera bona [Col. 0414C] prosint, Prosper ex verbis sancti Augustini in libro sententiarum, capite 124, dicit: »Non sunt opera bona, nisi quae per fidem et dilectionem fiunt, quia alterum sine altero 350 nullius virtutis fructum parit.« De baptismo etiam Beda in epistola Petri dicit: »Quod ergo aqua diluvii non salvavit extra arcam positos sed occidit, sine dubio praefigurabat omnem haereticum, licet habentem baptismatis sacramentum, non aliis sed ipsis aquis ad inferna mergendum, quibus arca sublevatur ad coelum.« Et Prosper in libro Sententiarum, capite 324: »Regenerationis gratiam ita etiam hi non minuunt qui ejus dona non servant, sicut lucis nitorem loca immunda non polluunt. Qui ergo gaudes baptismi perceptione, vive in novi hominis sanctitate, et [Col. 0414D] tenens fidem quae per dilectionem operatur, habe bonum quod nondum habes, ut prosit tibi bonum quod habes.« Quia nec sacrificium illi est salutare. Idem Prosper in eodem libro capite decimo quinto dicit: »Quisquis bene cogitat quid Deo voveat, et quae vota persolvat, seipsum voveat et reddat: hoc exigitur, hoc debetur. Imago Caesaris reddatur Caesari, imago Dei reddatur Deo. Sed sicut videndum est quod offeras, ita etiam considerandum est ubi offeras: quia veri sacrificii extra catholicam Ecclesiam locus non est.« Quia communicatio corporis et sanguinis Christi hujusmodi homini non ad salutem, sed ad judicium proficit, in eodem libro isdem Prosper capite 338 dicit: »Caro Christi fidelium [Col. 0415A] vita est, si corpus ipsius esse non negligant. Fiant ergo corpus Christi, si volunt vivere de spiritu Christi.« Et item capite 339: »Escam vitae accipit, et aeternitatis poculum bibit, qui in Christo manet, et cujus habitatio est Christus. Nam qui discordat a Christo, nec carnem ejus manducat, nec sanguinem bibit, etiamsi tantae rei sacramentum ad judicium suae praesumptionis quotidie indifferenter accipiat.« Et item capite 69: »Sacramentum summae pietatis in judicium sibi sumit indignus. Bene enim esse non potest male accipienti quod bonum est.« Quia etiam nec martyrium hujusmodi homini proficit ad salutem, sanctus Gregorius in libro decimo octavo Moralium (cap. 14) dicit: Auro locus est in quo conflatur. Nam juxta hoc quod jam et ante nos dictum [Col. 0415B] est, »quisquis extra Ecclesiae unitatem patitur, poenas pati potest, martyr fieri non potest, quia auro locus est in quo conflatur.« Et sanctus Gregorius in epistola ad Secundinum servum Dei reclausum (lib. VII, epist. 52): »Est locus penes me, et stabis super petram. Quis est locus qui non sit in Deo, dum cuncta ab ipso per quem creata sunt continentur? Sed tamen est locus apud eum, videlicet sanctae Ecclesiae unitas, in qua super petram statur, dum confessionis ejus soliditas utiliter tenetur. De quo loco subjungitur, Tunc videbis posteriora mea (Exod. XXXIII, 23). In petra enim, id est in sancta Ecclesia stantes Dei posteriora videmus, quando jam ea quae in fine promissa sunt coelestis patriae gaudia contemplamur.« Et Ambrosius in libro primo de Excessu [Col. 0415C] fratris sui, ita de illo loquens dicit: »Advocavit ad se episcopum, nec ullam veram putavit nisi verae fidei gratiam, percunctatusque ex eo est 351 utrumnam cum episcopis catholicis, hoc est cum Romana Ecclesia conveniret. Et forte ad Luciferum in schismate regionis illius Ecclesia erat. Lucifer enim se a nostra tunc temporis communione diviserat. Et quanquam pro fide exsulasset, et fidei suae reliquisset haeredes, non putavit tamen fidem esse in schismate. Nam etsi fidem erga Deum tenerent, tamen erga Dei Ecclesiam non tenebant, cujus patiebantur velut quosdam artus dividi, et membra lacerari. Etenim cum propter Ecclesiam Christus passus sit, et Christi corpus Ecclesia sit, non videtur ab his exhiberi Christo fides, a quibus evacuatur ejus passio, [Col. 0415D] corpusque distrahitur.« Unde synodus Laodicensis capite 6, dicit: »Quod haeretici non permittendi sint ingredi in domum Dei, in haeresi permanentes.«

Sed et de istiusmodi sine vita viventibus Prosper in praefato libro cap. 364 dicit: »Ita sunt in vite palmites, ut viti nihil conferant, sed inde accipiant unde vivant; sic quippe vitis est in palmitibus, ut vitale alimentum subministret eis, non sumat ab eis. Ac per hoc et manentem in se habere Christum, et manere in Christo, discipulis prodest utrumque, non Christo. Nam praeciso palmite potest de viva radice alius pullulare; qui autem praecisus est, sine radice non potest vivere.« Mortuus est enim divinis [Col. 0416A] oculis, etiamsi visum fuerit hominibus virtutes facere, sicut et in Actibus apostolorum (Act. XIX, 14) filii Scevae videbantur ejicere daemones, et Judas apostolus cum animo proditoris multa signa inter caeteros apostolos fecisse narratur. Quemcunque enim, inquit item Beda in Evangelio Lucae, post baptisma sive pravitas haeretica, seu mundana cupiditas arripuerit, mox omnium prosternet in ima vitiorum. Unde recte nequiores hunc eum spiritus dicuntur ingressi, quia non solum habebit illa septem vitia, quae septem spiritalibus sunt contraria virtutibus, sed et per hypocrisim ipsas se virtutes habere simulabit. Et quia hujusmodi collocutio sit cavenda, Apostolus dicit: Haereticum hominem post primam et secundam correptionem devita, sciens quia subversus [Col. 0416B] est hujusmodi, et proprio judicio condemnatus (Tit. III, X). Et sanctus Hieronymus in V Psalmo: »Hic autem, inquit, quod dicit, Perdes omnes qui loquuntur mendacium (Psal. V, VII), et ex consequentibus psalmi, et ex ipso ordine intelligere possumus quia de haereticis dicit: Qui enim operatur iniquitatem, suam tantum animam occidit; qui autem haereticus est, et loquitur mendacium, tot occidit quot induxerit.« Unde quanto studio patres nostri haereticorum colloquia devitabant, demonstrat Polycarpus apostoli Joannis discipulus, qui compellatus, ut ei responderet compulsus a Marcione, dicenti sibi, »Agnoscisne me? respondit, Agnosco primogenitum Satanae. Et de Joanne apostolo legitur, quia illotus a balneo exiit dicens: Fugite, ne et balnea [Col. 0416C] corruant, ubi Cherintus lavatur. Et Prosper in praefato libro cap. 265. Quia affluit, inquit, insipienti eloquentia, tanto magis cavendus est, quanto magis ab eo in his quae audire inutile est, delectatur 352 auditor, et eum quoniam ordinate dicere audit, etiam vere dicere existimat.« Unde et Dominus confitentibus silentium imponebat daemonibus, ut ne quis, dum eos audiret praedicantes, sequeretur errantes. Quapropter et in synodo, cui praesedit sanctae memoriae Flavianus (Concil. Chalced. Act. 1, ex actione 7 Constantinopolit. Flaviani), de damnatione Eutichetis ad locum ita scriptum habetur: »Et surgens sancta synodus acclamavit dicens: Anathema ipsi. Et post haec Flavianus episcopus dixit: Dicat sancta synodus quid meretur praesens [Col. 0416D] neque confitens rectam fidem, neque consentire volens praesenti synodo, sed perseverare suae perversitati et saevae suae malevolentiae. Seleucus episcopus dixit: Dignus quidem est iste damnatione, sed in sanctitatis vestrae humanitate positum est. Flavianus episcopus dixit: Si confitens proprium peccatum, anathematizaret dogma proprium, et consentiret nobis sequentibus traditiones sanctorum Patrum, merito dignus esset venia. Sed quia permanet in eadem malignitate, subjacebit canonum vindictis. Et item Flavianus episcopus dixit, Eutyches quondam presbyter et archimandrites. Et post aliquanta:« Unde gementes perfectam ejus perditionem decrevimus per Dominum Jesum Christum ab eo [Col. 0417A] blasphematum, extraneum esse ab omni officio sacerdotali, et a nostra communione, et primatu monasterii, scientes et his qui postea cum eo colloquentur et ad eum convenerint denuntiantes, quoniam rei erunt et ipsi poenae excommunicationis, si qui non declinaverint confabulationes ejus. Flavianus episcopus Constantinopolitanus judicans subscripsit, et hoc modo caeteri subscripserunt. Sed et talium nomina, id est in haeresi permanentium de sacris dypticis eradi, et in Ecclesia penitus taceri, sicut perpetuo damnatorum ab auctoritate divinitus promulgata praecipiuntur. Sicut Gelasius papa in epistola ad Euphemium Constantinopolitanum episcopum (epist. 9) demonstrat, dicens: »Adhuc, inquit, quaeritis quando fuerit damnatus Acacius, quasi revera, [Col. 0417B] etiamsi eum nullus ante damnasset, non habuerit ab orthodoxae et apostolicae communionis, cujus praevaricator exstitit et desertor, participatione secludi: sicut etiam quilibet, qui fuerit ante catholicus, cuicunque haeresi communicans, merito judicatur a nostra societate removendus, aut in tali sorte defunctus inter catholicorum nomina nullatenus computari. Miramur tamen quomodo ista profertis: hoc est, ut et synodum Chalcedonensem vos suscipere pro fide catholica profiteamini, et eos quos damnavit sectantium communicatores non pariter generaliterque putetis fuisse damnatos. Ostendite ergo, quae synodus in unaquaque haeresi, cum erroribus successores eorum his communicantes simul non omnes damnarit et complices.« Et item in eadem [Col. 0417C] aliquando superius: »Petistis igitur per litteras, quas per Simplicium diaconum destinastis, et de his quos ordinavit Acacius, majorum traditione confectam, et vestrarum praecipue regionum sollicitudini 353 vestrae congruam praeberemus sine difficultate medicinam. Quo nos vultis ultra condescendere? quid tacetis? quid verecundamini verbis exprimere quod corde gestatis? Ipsa vos saltem verecundia quam iniquum sit debuit commonere. An forsitan ut haereticorum, damnatorumque, et his vel eorum successoribus communicantium nomina consentiamus admitti? Hoc non est condescendere ad subveniendum, sed evidenter ad inferna dimergi. Parcite, quaeso, et nobis et vobis,« et sequentia.



CAPUT XXXVIII.
[Col. 0417D]

Sequitur tandem totius rei digestae ex quatuor capitulis, quoniam quintus de baptismo in hoc quarto de Redemptione Christi continetur, Epilogus succincte compositus, ut non debeat fastidiri legentibus, a contradictorum verae fidei responsione laciniosa remotus, volens sanare quem demonstrat trigesimo octavo capitulo, ac si triginta et octo annis jacentem languidum, male sentientium scilicet chorum, duo de quadraginta numero, qui legis decalogo per quatuor sancti Evangelii libros impletur, minus habentem, et a dilectione Dei ac proximi, quam legis pariter et Evangelii scriptura commendat, vacuum incedentem. In quo licet plures sint choro, si acquiescere veritati consenserint, quasi unus recuperabunt in unitate fidei sanitatem. Quia praeter unitatem catholicae nullus cuilibet [Col. 0418A] patet salutis locus: a cujus unitate quisque discrepat, salutem quae ab uno est consequi nequaquam valet.



EPILOGI CAPUT I.

Quoniam quidem longe superius quando et ubi et unde primum haec Praedestinatiana haeresis exorta, et per quos ac qualiter sit revicta monstravimus, et capitula nuper in Synodo secus Leucorum civitatem relecta, adversus veritatem falso compilata, Scripturarum et catholicorum auctoritate ostendimus: quatuor nihilominus capitula contra Praedestinatianos noviter reexortos, quibus hoc praeter opusculum quo ista excepimus tribus libellis respondimus, ex Patrum dictis collecta orthodoxae fidei congruere eadem auctoritate docuimus: quodque omnis haeresis [Col. 0418B] semel revicta cum auctoribus ac sectatoribus suis perpetuo sit damnata, et non viritim in quaestionem suscipienda, sed mox ut in sibilum caput levaverit conculcanda, et ipsi ejus anhelitus comprimendi: qualiterve a quacunque haeresi resipiscentes suscipiantur, vel si permanserint desipientes anathematizentur, ex decretis divinitus promulgatis collegimus. 354 Quae omnia fors et apte aliquibus ad legendum plurima, ad transcribendum autem si qui voluerint nimia videbuntur, sicut despecta quibusdam contradictoribus visa sunt quatuor memorata succincte collecta capitula. Tandem epilogi more brevius ex praecedentibus, pro legentium ac scribentium compendio, quaedam colligere capitulatim curavimus, ut simplicibus ita sint cognita, quatenus [Col. 0418C] sapientibus non sint onerosa, et per ea lector facile possit cognoscere quae sit veritas de praescientia et praedestinatione Dei, de gratia et libero arbitrio, de eo quod Deus secundum Apostolum vult omnes nomines salvos fieri, licet non omnes salventur, et de eo quod Christus pro omnibus passus sit, licet non omnes passionis ejus salventur mysterio. Unde quicunque plura desiderant cuncta superiora legant. Si vero haec sufficientia quae sequuntur eis suffecerint, de his fidem accommodent veritati praedicatae ab his fidei et sinceritati catholicae. Si quis vero secus sentiens, secundum formam in proxime distinctis capitulis ex auctoritate ecclesiastica comprehensam, episcopali consensu vel synodali decreto, servato per omnia privilegio sanctae catholicae et apostolicae [Col. 0418D] Romanae Ecclesiae, et ipsius in toto orbe terrarum primae sedis pontificis, consentire, et cum sancta catholica et apostolica unitate suscipere sive subscribere detrectaverit, ipse ab ejus se compage et unitatis secernet communione, cujus esse noluerit socius disciplinae. Nam semper sic habuit catholica omnis Ecclesia, ut qui in una communione consentiunt, uno dogmate, una charitate, uno teneantur assensu. Sicut enim communio et ex omnibus offerentibus una fit, et una redit in omnibus, non parte corporea, sed virtute divina: sic unanimitas per omnes illi communicantes excurrit: quod demonstratur tunica Salvatoris, quae inconsutilis erat desuper contexta per totum, de qua milites, caetera [Col. 0419A] vestimenta in quatuor partes juxta suum numerum dividentes, sortem miserunt. Quadripertita autem vestis Domini, quadripertitam ejus figuravit Ecclesiam, toto scilicet qui quatuor partibus constat terrarum orbe diffusam, et omnibus eisdem partibus aequaliter, id est concorditer distributam. Tunica vero illa sortita, omnium partium significat unanimitatem, quae charitatis vinculo continetur. Si enim charitas, juxta Apostolum, et supereminentiorem habet viam, et supereminet scientiae, et super omnia praecepta est, merito vestis qua significatur desuper contexta perhibetur. In sorte autem quid nisi Dei gratia commendata est? Sic quippe in uno ad omnes pervenit, cum sors omnibus placuit: quia et Dei gratia in unitate ad omnes pervenit, et cum sors [Col. 0419B] mittitur, non personae cujusque vel meritis, sed occulto Dei judicio ceditur. Nam si non est unius consensionis signum una communio, quid erit quod ad confitendam omnis Ecclesiae consonantiam mystice celebratur, petendo Deum Patrem omnipotentem per Dominum nostrum Jesum Christum, 355 ut acceptentur et consecrentur sancta sacrificia illibata, quae offeruntur pro Ecclesia sancta catholica, ut pacificetur, custodiatur, adunetur, et regatur toto orbe terrarum, et pro omnibus qui illa offerunt communicantes? Nec se quisquam Christum agnoscere arbitretur, sicut nec illi cognoverunt, quorum oculi tenebantur ne eum agnoscerent usque ad fractionem panis, si ejus corporis particeps non est, id est Ecclesiae, cujus unitatem in sacramento [Col. 0419C] panis commendat Apostolus, dicens: Unus panis unum corpus multi sumus (I Cor. X, 17), ut cum eis benedictum panem porrigeret, aperirentur oculi eorum ut eum agnoscerent: aperirentur utique ad ejus cognitionem, remoto scilicet impedimento, quo tenebantur ne illum agnoscerent. Non autem incongruenter accipiamus hoc impedimentum in oculis eorum a Satana fuisse, ne agnosceretur Christus, sed tamen a Christo facta est promissio usque ad sacramentum panis, ut unitate corporis ejus participata removeri intelligatur impedimentum inimici, ut Christus possit agnosci. Cujus caro vere est cibus, et sanguis ejus vere est potus. Cum enim de cibo et potu id appetant homines, ut non esuriant, neque sitiant, hoc veraciter non praestat nisi iste cibus et potus, qui [Col. 0419D] eos a quibus sumitur immortales et incorruptibiles facit: id est societas ipsa sanctorum, ubi pax erit et unitas plena atque perfecta. Propterea quippe, sicut etiam hoc ante nos intellexerunt homines Dei, Dominus noster Jesus Christus corpus et sanguinem suum in eis rebus commendavit, quae ad unum aliquid rediguntur ex multis. Namque aliud in unum ex multis granis conficitur, aliud in unum ex multis acinis confluit. Denique jam exponit quomodo id fiat quod loquitur, et quid sit manducare corpus ejus et sanguinem bibere: Et qui manducat meam carnem et bibit meum sanguinem in me manet et ego in eo. Hoc est ergo manducare illam escam, et illum bibere potum, in Christo manere, et illum manentem [Col. 0420A] in se habere, ac per hoc qui non manet in Christo, et in quo non manet Christus, procul dubio non manducat spiritalem ejus carnem, licet carnaliter et visibiliter premat dentibus sacramentum corporis et sanguinis Christi, sed magis tantae rei sacramentum ad judicium sibi manducat et bibit, quia immundus praesumit ad Christi accedere sacramenta, quae alius non digne sumit, nisi qui mundus est, de quibus dicitur, Beati mundo corde, quoniam ipsi Deum videbunt (Matth. V, 8). Neque hoc sacrificio absolvuntur, aut hujus sine judicio efficiuntur participes, eorum existentes contrarii, quae per tantorum sanctorum sacerdotum ora divina inspiratione sunt praedicata, et conscriptione subscripta: sicut nec collectio omnium potest absolvi, si contraria dicat et contraria [Col. 0420B] faciat, confitens se nosse Deum factis autem negans, etsi communicet sacerdoti a cujus praedicatione et subscriptione dissentit. Sic quippe nec istis proderit male sentientibus secundum traditionem ecclesiasticam ecclesiasticos gradus 356 nisi ad condemnationem suscipere, et traditioni ecclesiasticae fidei contraire. Quia sicut os et manus unius ejusdemque corporis membra sunt, ita unius ejusdemque Ecclesiae membra sunt ordinatores et ordinati, sacerdotes et populus, sive cum catholicis catholici, sive cum non fidelibus infideles. Inde est enim quod a Domino in fine saeculi colligi jubentur zizania de medio tritici et alligari fasciculis ad comburendum. Hinc est quod sancto propheta Ezechiel testante, quod si sacerdos non distinxerit populo, ipse quidem populus [Col. 0420C] in suo peccato morietur, animam autem ejus de manu sacerdotis inquiret. Non ait, quia extra peccatum populi est sacerdos non morietur, sed quia in suo peccato populus morietur, anima autem ejus de manu sacerdotis requiretur, et populus quidem pro seipso tantum, sacerdos vero etiam pro populo morietur. Hinc est quod si caeco caecus ducatum praebeat, non ipse qui ducatum praebet solus, sed ambo in foveam cadunt. Hinc est quod sanctus Leo per universas provincias episcopis constitutis denuntiat: »Quod si quis fratrum contra statuta venire tentaverit, et prohibita fuerit ausus admittere, a suo se sciat officio submovendum, nec communionis ecclesiasticae futurum esse consortem qui socius esse noluit disciplinae, et qui ab omnium decessorum suorum [Col. 0420D] decretis, quae de ecclesiasticis ordinibus et canonum promulgata sunt disciplinis, deviare praesumpserit, veniam sibi deinceps noverit denegari.« Caeterum sicut olim sanctus Cyprianus dixerat, servatur a nobis patienter et leniter charitas animi, honor Collegii, vinculum fidei, concordia sacerdotii, et quantum ex nobis est, cum omnibus hominibus, et etiam cum his qui oderunt pacem, habere pacem desideramus: unumquemque vero sua conscientia conveniat, et ab ecclesiastica pace nemo se quod non optamus sejungat.«



EPILOGI CAPUT II. Quid sit inter gratiam et praedestinationem, et inter praescientiam et praedestinationem.
[Col. 0421A]

Augustinus in libro de praedestinatione sanctorum (cap. 10) dicit: »Si discutiatur et quaeratur unde quisque sit dignus, non desunt qui dicant voluntate humana, nos autem dicimus gratia vel praedestinatione divina. Inter gratiam porro et praedestinationem hoc tantum interest, quod praedestinatio est gratiae praeparatio, gratia vero jam ipsa donatio. Quod itaque ait Apostolus: Non ex operibus, ne forte quis extollatur. Ipsius enim sumus figmentum, creati in Christo Jesu in operibus bonis (Ephes. II, 9), gratia est. Quod autem sequitur, Quae praeparavit Deus ut in illis ambulemus, praedestinatio est, quae sine [Col. 0421B] praescientia non potest esse, potest autem esse sine praedestinatione praescientia. Praedestinatione quippe Deus 357 praescivit quae fuerat ipse facturus, unde dictum est: Fecit quae futura sunt. Praescire autem potens est etiam quae ipse non facit, sicut quaecunque peccata. Quia etsi sunt quaedam quae ita peccata sunt ut poenae sint etiam peccatorum, unde dictum est: Tradidit illos Deus in reprobam mentem ut faciant quae non conveniunt (Rom. I, 28), non ibi peccatum Dei est, sed judicium. Quocirca praedestinatio Dei, quae in bono est, gratiae est ut dixi praeparatio, gratia vero est ipsius praedestinationis effectus.« Et Prosper contra Gallos actione XV: »Dubium non est, sine ulla temporali differentia Deum et praescisse simul et praedestinasse quae ipso erant auctore facienda, [Col. 0421C] vel quae malis meritis justo erant judicio retribuenda, praescisse autem tantummodo, non etiam praedestinasse, quae non ex ipso erant causam operationis habitura. Potest itaque sine praedestinatione esse praescientia, praedestinatio autem sine praescientia esse non potest.« Et in recapitulatione 15 contra Gallos: »Quae enim ex Dei munere habemus, et quae praescita dicuntur, non possunt non esse praedestinata, et quae praedestinata appellantur, non possunt non esse praescita. In malis autem operibus nostris sola praescientia Dei intelligenda est: quia sicut praescivit et praedestinavit quae ipse fecit, et ut faceremus dedit, ita praescivit tantum non etiam praedestinavit, quae nec ipse fecit, nec ut faceremus exegit.« Et in libro Sententiarum cap. 379: »Neminem [Col. 0421D] Deus ad peccandum cogit, praevidet tamen eos, qui propria voluntate peccabunt. Cur ergo non vindicet justus quae fieri non cogit praescius? Sicut enim nemo memoria sua cogit facta esse quae praeterierunt, sic Deus praescientia sua non cogit facienda quae futura sunt. Et sicut homo quaedam quae fecit meminit, nec tamen omnia quae meminit fecit; ita Deus omnia quorum ipse auctor est praescit, nec tamen omnium quae praescit ipse auctor est: quorum autem non est malus auctor, justus est ultor.« Nemo igitur praescientia Dei, sicut nec praedestinatione ipsius, perit: sed qui perseveranti infidelitate vel iniquitate periturus erat, Deus cujus essentiali scientia nil praeterit, acciditque futurum, [Col. 0422A] periturum praescivit; qui non ideo perit quoniam Deus illum periturum praescivit, sed quia periturus erat, Deus omnia sciens etiam antequam fiant, illum periturum praescivit. Et ut non Deus praescit nisi quod est omnino futurum, ita quod praescit non potest non esse futurum.

Huic perspicuae veritati contradicunt moderni haeretici, asserentes reprobos a Deo ut praescitos, ita et ad interitum praedestinatos. Et contraria veteres senserunt Praedestinatiani, dicentes Deum secundum praescientiam perituros damnare. Contra quos sanctus Augustinus in libro de Praedestinatione sanctorum, exponens sententiam Scripturae dicit: »Raptus est ne malitia mutaret intellectum ejus (Sap. IV, 11). Hoc dictum est, inquit, secundum pericula [Col. 0422B] vitae hujus, non secundum praescientiam Dei, qui hoc praescivit quod futurum erat, non quod 358 futurum non erat, id est, quod ei mortem immaturam fuerat largiturus ut tentationum subtraheretur incerto, non quod periturus esset qui mansurus in tentatione non esset. De hac quippe vita legitur in libro Job: Nunquid non tentatio est vita humana super terram (Job I, 7)?« et item dicit: »Si enim judicarentur homines pro meritis suae vitae, quae non habuerunt morte praeventi, sed habituri essent si viverent, nihil prodesset ei qui raptus est ne malitia mutaret intellectum ejus, nihil prodesset eis qui lapsi moriuntur, si ante morerentur; quod nullus dicere Christianus audebit.« De quo errantium pernicioso errore latius ibidem facundissimus [Col. 0422C] doctor destruendo illum eloquitur. Sanctus quoque Gregorius, posterior tempore, sed prior loco, in libro vigesimo nono Moralium, praedestinationem Dei, quae sine praescientia esse non potest, et semper in bono est, quia aut ad donum pertinet gratiae, aut ad retributionem justitiae, in divinis operibus, quae semper bona sunt, inter quae computantur, cum per indebitam gratiam salvantur electi, et per debitam justitiam reprobi puniuntur, ita manifestissime monstrat (cap. 10), dicens: »Deus qui sine initio semper exstitit, praescivit de se hoc quod in utero Virginis per initium sumpsit; et quia praescivit disposuit; quia disposuit, nihil profecto in humana forma sine sua voluntate toleravit. Convincatur ergo cur de flagellis suis homo queritur qui ortum usum [Col. 0422D] praescire non potuit, si ipse etiam qui ortum usum praesciendo disposuit, et se inter homines ad flagella praeparavit.« Et item (lib. XXIX, cap. 7): »Tenebrosa ostia (Job XXXVIII, 17) tunc Dominus vidit, cum claustra inferni penetrans, crudeles spiritus perculit, et mortis praepositos moriendo damnavit. Quod idcirco non adhuc de futuro, sed jam de praeterito dicitur, quia hoc quod facturus erat in opere, nimirum jam fecerat in praedestinatione.« Et paulo post: »Dum enim angustias mortis petiit, fidem suam in gentibus dilatavit.« Cujus nobis verba evidenter ostendunt, quia quod claustra inferni penetrans crudeles spiritus perculit, et mortis praepositos moriendo damnavit, quod jam fecerat in praedestinatione, [Col. 0423A] et post fecit in opere, ad retributionem justitiae pertinet: quod dum angustias mortis petiit, fidem suam in gentibus dilatavit, quod jam fecerat in praedestinatione, et post fecit in opere, ad donum gratiae sine dubio pertinet. Et infra in eodem libro (cap. 15): »Hinc est, inquit, quod et Moyses, qui et valida fortibus et terrena infirmis dicturum se noverat, dicebat: Exspectetur sicut pluvia eloquium meum, et descendant sicut ros verba mea (Deut. XXXII, 2). Sed ecce audivimus quo munere gentilitas vocatur: audiamus nunc qua districtione Judaea repellitur. Audivimus quomodo deserta extollat, arentia infundat: audiamus nunc quomodo ea quae quasi videntur interna projiciat. Neque enim sic colligit electos ut non etiam judicet reprobos, neque sic quibusdam [Col. 0423B] culpas relaxat, ut non et in quibusdam feriat. Scriptum quippe est: Misericordia enim et ira ab illo (Eccli. V, 7.)«

359 Et quia nuper, ut vermes redivivo impiae famis furore commoti, rescatentes Praedestinatiani, et acuentes linguas suas sicut serpentes, spuentesque venenum aspidum de sub labiis suis, contendunt Dei praedestinationem geminam esse, palliantes non per totum rejiciendo nomine abominandum sensum perversae intelligentiae. Quia sicut venerabilis Beda presbyter in Commento Evangelii Lucae dicit: »Nulla falsa doctrina est, quae non aliqua vera intermisceat.« Et sanctus Cyrillus ad Eulogium presbyterum (epist. 37): »Non omnia, inquit, quaecunque dicunt haeretici fugere et refutare decet. Multa enim confitentur [Col. 0423C] sicut et nos confitemur: velut Ariani quando dicunt Patrem quia Creator est omnium et Dominus, nunquid propter hoc fugere consequens est hujusmodi confessiones? Sic et in Nestorio dicat, licet duas naturas, diversitatem significans carnis et Verbi, altera enim Verbi natura, altera carnis est, sed tamen nequaquam unionem confitetur nobiscum. Nos autem haec unientes in unum, unum Christum, unum Filium, eumdem unum Deum confitemur.« Et item ubi supra venerabilis Beda presbyter ex verbis Augustini: »In haereticis et malis catholicis non sacramenta communia, in quibus nobiscum sunt et adversum nos non sunt, sed divisionem paci veritatique contrariam, qua adversum nos sunt, et Deum non sequuntur nobiscum, detestari et prohibere debemus. [Col. 0423D] Unde quoniam Gothescalcus et sui complices geminam praedestinationem dicunt, non per totum neque in toto hoc refutare debemus, sed sensum catholicae fidei contrarium in hoc dicto, quo praedestinationem Dei geminam astruunt, fidei catholicae filii abominari et anathematizare debemus. Dicunt enim, ut supra longe praemisimus, quia sicut electi a Deo praedestinantur ad vitam, ita reprobi a Deo praedestinantur ad mortem. Qui tam vitandi sunt Ecclesiae, ut si fieri potest, sicut de leprosis haereticos significantibus legitur, longius remoti magno clamore Christum interpellent, et cum aliis turbis non comprimant; de quibus legitur, Qui steterunt a longe (Luc. XVII, 12). Qui vero in sinu catholicae matris [Col. 0424A] Ecclesiae positus, ita Dei praedestinationem voluerit dicere geminam, ut in effectu operum Dei, qui fecit quae futura sunt, hoc recto sensu intelligat: scilicet ut ad electos donum gratiae pertinere, et secundum superiorem sensum, ad reprobos retributionem justitiae fateatur: ut dono gratiae electi sint praedestinati ad vitam, et illis vita sit praedestinata aeterna: reprobi autem non a Deo praedestinentur ad poenam, sed ex retributione justitiae illis poena praedestinetur aeterna. Non discordat a vero si hanc Dei praedestinationem sic dicit geminam, sicut catholici doctores charitatem geminam dicunt, quae una est, et in praeceptis duobus, dilectione videlicet Dei et proximi, gemina dicitur. Et sicut unus est Spiritus et duo data: ita una est Dei praedestinatio, quae aut ad donum [Col. 0424B] pertinet gratiae, aut ad retributionem justitiae. Et sicut Paulus 360 dicit: Christi bonus odor sumus Deo in omni loco, et in his qui salvi fiunt, et in his qui pereunt (II Cor. II, 15); uno eodemque bono odore quidam salvi fiunt, quidam autem pereunt: qui salvi fiunt, gratiae dono salvantur et coronantur: qui pereunt, sua iniquitate pereunt, et ex retributione justitiae puniuntur.« Et ut beatus Gregorius in Tractatu Ezechielis prophetae, sed et in Moralibus Job dicit: »Panis vitam fortium roborat, parvulorum necat, et lenis sibilus equos mitigat, catulos instigat, et unus idemque sol ceram liquat, lutum stringit.« Sicut et beatus Augustinus in septimo psalmo exponit dicens: »Sed quia non sagittas tantum, sed etiam vasa mortis dixit in arcu Dominum parasse, [Col. 0424C] quaeri potest quae sint vasa mortis, an forte haeretici: nam et ipsi ex eodem arcu, id est ex iisdem scripturis in animas, non charitate inflammandas, sed veneno mortis perimendas insiliunt; quod non contingit nisi promeritis. Propterea divinae Providentiae etiam ipsa dispositio tribuenda est: non quia ipsa peccatores facit, sed quia ipsa ordinat cum peccaverint. Malo enim voto per peccatum legentes, male coguntur intelligere, ut ipsa sit poena peccati. Quorum tamen morte filii catholicae Ecclesiae tanquam quibusdam spinis a somno excitantur, ut ad intelligentiam divinarum proficiant Scripturarum. Oportet enim haereses esse, ut probati, inquit, manifesti fiant inter vos, cum manifesti sint Deo. An forte easdem sagittas et vasa mortis disposuit ad perniciem infidelium, [Col. 0424D] et ardentes vel ardentibus operatus est ad exercitationem fidelium? Non enim falsum est quod Apostolus dicit: Aliis sumus odor vitae in vitam, aliis odor mortis in mortem. Et ad haec quis idoneus? Non ergo mirum, si idem apostoli et vasa mortis eis, a quibus persecutionem passi sunt, et igneae sagittae sunt ad inflammanda corda credentium. Post hanc autem dispensationem justum veniet judicium, de quo ita dicit, ut intelligamus unicuique homini supplicium fieri de peccato suo, et ei iniquitatem in poenam converti. Nec putemus illam tranquillitatem et ineffabile lumen Dei de se proferre unde peccata puniantur: sed ipsa peccata sic ordinare, ut quae fuerunt delectamenta homini peccanti, sint instrumenta [Col. 0425A] Domino punienti.« Et Prosper in libro Epigrammatum capite vigesimo octavo, De duplici opere Dei: »Si omnes homines simul consideremus, quorum alii misericordia salvi fiunt, alii veritate damnantur, universae viae Domini, id est misericordia et veritas, suo fine distinctae sunt. Si autem solos sanctos intueamur, non discernentur hae viae. Individua enim ibi est, et a misericordia veritas, et a veritate misericordia: quia beatitudo sanctorum et de munere est gratiae, et de retributione justitiae.

Epigramma.

Omnibus in rebus geminum est opus Omnipotentis,
   Totum aut justitia est quod gerit, aut pietas.
Quae simul in terras descendunt lucis ab arce,
   Ne cuiquam parti desit utrumque bonum.
Et quoniam cuncti auxilio miserantis egemus,
   Praecedit semper gratia justitiam,
[Col. 0425B] Damnantem elatos, salvantem justificatos,
   Quos Deus et donis auxerit et meritis.«
Et item idem in eodem libro capite decimo sexto, De justitia et gratia quibus Dei constat praedestinatio: »Duae sunt retributiones justitiae, cum aut bona pro bonis, aut mala redduntur pro malis. Tertia est retributio gratiae, cum per regenerationem remittuntur mala et retribuuntur bona: atque ita manifestatur quod universae viae Domini misericordia et veritas. Illam autem impiorum retributionem, qua pro bonis mala restituunt, Deus nescit, qui nisi retribueret bona pro malis, non esset cui retribueret bona pro bonis.

Epigramma.

Justitiae merces gemina est, cum vel bona rectis
   [Col. 0425C] Vel pravis digne cum mala restituit.
Salvatrix autem cunctorum gratia Christi
   Non pensans meritum diluit omne malum,
Credentesque omnes renovans baptismate sacro,
   Dat bona quae propter det meliora bonis.«
Verum sanctus Gregorius praedestinationes, id est effectus divini operis, plurali numero in libro vigesimo nono Moralium ponit. »Unde pro mediocritate nostrae intelligentiunculae, ex doctrina ipsius et aliorum Ecclesiae magistrorum, quo sensu hoc dixerit, qualiterve secundum veritatem intelligendum sit, in praecedentibus istius opusculi sufficienter ostendimus.«




EPILOGI CAPUT III. Quia sit sanctorum praedestinatio, et quod a Deo electi ad vitam praedestinati sint, et vita illis sit praedestinata aeterna. Reprobi autem non a Deo praedestinati, sed praesciti atque relicti ad poenam sint, poena autem ex retributione justitiae illis sit praedestinata aeterna.
[Col. 0425D]

Sanctus Augustinus in libro de Bono perseverantiae (cap. 14), dicit: »Haec est praedestinatio sanctorum, nihil aliud, praescientia scilicet et praeparatio beneficiorum Dei, quibus certissime liberantur quicunque liberantur. Caeteri autem ubi nisi in massa perditionis justo divino judicio relinquuntur?« Et Prosper in actione octava (resp. 9), ad Januenses Camillum et Theodotum presbyteros: »Agnoscamus itaque sapienter, pieque fateamur, praescisse incommutabiliter Deum, 362 quibus esset daturus ut crederent, aut quos daturus esset Filio suo, ut ex [Col. 0426A] eis non perderet quemquam. Et si haec praescivit, beneficia sua illum, quibus nos dignatur liberare, praescisse. Et hanc esse praedestinationem sanctorum, praedestinationem scilicet et praeparationem gratiae Dei, qua certissime liberantur quicunque liberantur. Caeteros autem, quos a generali perditione humani generis gratia non exemit, justo noverimus judicio non exemptos, ut quid nobis remissum sit in eis discamus, de quorum queri damnatione non possumus. Non est enim iniquitas apud Deum, neque quisquam sub judicio ejus innocens perit.« Et item in libro de Ingratis contra Pelagianos,

   . . . . Omnibus una est
Natura, et pariter nequeunt bona vel mala velle.
Et tamen ex istis miseratrix gratia quosdam
Eligit, et rursum genitos baptismate transfert
[Col. 0426B] In regnum aeternum, multis in morte relictis.
Et item:

Qui vero tenebris exempti in lumine vivunt,
Gaudent, et quantum sibi sit bonitate vocantis
Dimissum, ex illis discunt qui debita solvunt.
Et item beatus Augustinus in libro Hypomnesticon (lib. VI, in princip.) dicit: »Prius ergo ipsum nomen praedestinationis quid indicet exponamus: deinde esse apud Deum, qui sine acceptione personarum est, praedestinationem divinarum Scripturarum auctoritate probabimus. Praedestinatio quippe a praevidendo, et praeveniendo, vel praeordinando futurum aliquid dicitur. Et ideo Deus, cui praescientia non accidens est, sed essentia fuit semper et est, quidquid antequam sit sic praescit, praedestinat, et [Col. 0426C] propterea praedestinat, quia quale futurum sit praescit. Ideo et Apostolus, Nam quos praescivit, inquit et praedestinavit (Rom. VIII, 29). Sed non omne quod praescit praedestinat. Mala enim tantum praescit: bona vero et praescit et praedestinat. Quod ergo bonum est, praescientia praedestinat, id est priusquam sit in re praeordinat. Hoc cum ipso auctore esse coeperit, vocat, ordinat, et disponit. Unde et sequitur: Nam quos praedestinavit hos et vocavit: et quos vocavit illos et justificavit: quos autem justificavit, illos et glorificavit. Jam igitur apertius disseramus quod loquimur, quomodo erga humanum genus praescientia sua et praedestinatione Deus generaliter, in quo iniquitas non est, utatur. Massae itaque humani generis, quae in Adam et Eva praevaricatione damnabilis [Col. 0426D] mortalisque facta est, non conditione divina generaliter, sed ex debito poena cruciatusque gehennae debetur: venia vero non merito, sed Dei justi judicis misericordiae largitate confertur. Quia vero justus et misericors Deus, praesciusque futurorum, ex hac damnabili massa, non personarum acceptione, sed judicio aequitatis suae irreprehensibili, imo incomprehensibili, 363 quos misericordia gratuita praescit, praeparat, id est praedestinat ad aeternam vitam. Caeteros autem poena, ut praedixi, debita punit; quos ideo punit, quia quid essent futuri praescivit, non tamen puniendos ipse fecit vel praedestinavit, sed tantum, ut dixi, in damnabili massa praescivit.« Et post aliquanta: »Oportet [Col. 0427A] igitur ut ad ea quae superius disputare coepimus revertamur. Diximus namque de damnabili humani generis massa Deum praescisse misericordia, non meritis, quos electione gratiae praedestinavit ad vitam: caeteros vero, qui judicio justitiae ejus hac gratia efficiuntur expertes, praescisse tantum vitio proprio perituros, non ut perirent praedestinasse. Sed, ut dixi, quos in operibus impietatis et mortis praescivit, non praeordinavit, nec impulit, in quibus Deum provocantes ad iracundiam, salutis fidem aut praedicatam sibi accipere nolunt, aut Deo judice non possunt, vel accepta male utuntur, et ob hoc traduntur in reprobum sensum, ut non faciant ea quae conveniunt, his poenam praedestinatam esse rite fatemur.«

[Col. 0427B] Commemorandum etiam duximus quia abutuntur redivivi, quibus innisi fuerant in vetustis cineribus olim Praedestinatiani sepulti, apostolicis testimoniis ad suam confirmandam sententiam, »Attulit,« quin Deus, »in multa patientia vasa irae perfecta sive aptata vel praeparata ad perditionem, et cujus vult miseretur, et quem vult indurat.« Contra quos exposuit illa beatus Augustinus hoc modo in libro de Praedestinatione sanctorum (cap. 9): Attulit in multa patientia vasa irae, et caetera usque praeparavit in gloriam: »Fides, inquit, et inchoata et perfecta donum Dei est, et hoc donum quibusdam dari, quibusdam non dari, omnino non dubitat qui non vult manifestissimis sacris litteris repugnare. Cur autem non omnibus detur, fidelem movere non debet, qui [Col. 0427C] credit ex uno omnes isse in condemnationem sine dubitatione justissimam, ita ut nulla Dei esset justa reprehensio etiamsi nullus inde liberaretur. Unde constat magnam esse gratiam quod plurimi liberentur, et quid sibi deberetur in eis qui non liberantur agnoscant.« Et ad Sixtum presbyterum (epist. 105): »In vasis quae perfecta sunt ad perditionem quae damnatae debita est massae, agnoscant vasa ex eadem massa in honorem facta quid eis misericordia divina largita sit.« Et in epistola ad Optatum (epist. 157): »Dixerat, Apostolus scilicet, figulum luti ex eadem massa facere aliud vas in honorem, aliud in contumeliam. Merito autem videretur injustum quod fiunt vasa irae ad perditionem, si non esset ipsa universa ex Adam massa damnata. Quod ergo fiunt [Col. 0427D] nascendo vasa irae, pertinet ad debitam poenam: quod autem fiunt renascendo vasa misericordiae, pertinet ad indebitam gratiam. Ostendit ergo Deus iram suam, non utique animi perturbationem, sicut est quae ira hominis nuncupatur, sed justam fixamque vindictam, quod de stirpe inobedientiae ducitur propago peccati atque supplicii. Et homo natus ex muliere, sicut in libro Job scriptum est, brevis est vita et plenus iracundia (Job XIV, 1). Ejus enim rei vas 364 est qua plenus est. Unde irae vasa dicuntur.« Et post paululum de electis, »ut in eis, id est relictis, discant agere gratias Deo, quod ab eis non suis meritis, quae in eadem massa paria fuerunt, sed illius miseratione discreti sunt.« Et in libro II [Col. 0428A] de Nuptiis et Concupiscentia (cap. 3). »A quo enim quis devictus est, sicut dicit Scriptura, huic et servus addictus est. Nec quisquam nisi per gratiam liberatoris isto solvitur vinculo servitutis, a quo est hominum nullus immunis. Per unum quippe hominem peccatum intravit in mundum, et per peccatum mors, et ita in omnes homines pertransiit, in quo omnes peccaverunt. Sic est ergo Deus nascentium conditor, ut omnes ex uno eant in condemnationem, quorum non fuerit renascentium liberator. Ipse quippe dictus est figulus, ex eadem massa faciens aliud vas in honorem secundum misericordiam, aliud in contumeliam secundum judicium, cui cantat Ecclesia misericordiam et judicium (Psal. C).« Et in libro de Bono perseverantiae (cap. 11), de eo [Col. 0428B] quod scriptum est: »Cujus vult miseretur, et quem vult indurat. Non enim est iniquitas apud Deum, absit. Sed inscrutabilia sunt judicia ejus, et investigabiles viae ejus. Universae enim viae Domini misericordia et veritas. Investigabilis ergo est misericordia ejus, quia cujus vult miseretur nullis praecedentibus meritis, et investigabilis veritas, quia quem vult obdurat, ejus quidem praecedentibus meritis, sed cum eo cujus vult miseretur plerumque communibus. Sicut duorum geminorum, quorum unus assumitur, unus relinquitur, dispar est exitus, merita communia: in quibus tamen sic alter magna Dei bonitate liberatur, ut alter nulla ejus iniquitate damnetur.« Et in epistola ad Sixtum presbyterum (epist. 105): »Quaerimus enim meritum obdurationis [Col. 0428C] et invenimus, merito namque peccati universa massa damnata est: nec indurat Deus impertiendo malitiam, sed non impertiendo misericordiam: quibus enim non impertitur, nec digni sunt, nec merentur, ac potius ut non impertiatur hoc digni sunt, hoc merentur. Quaerimus autem meritum misericordiae, nec invenimus, quia nullum est, ne gratia evacuetur si non gratis donatur, sed meritis redditur.« Et in libro de Praedestinatione gratiae (c. 2): »Occurrit enim cur pereant ex his aliqui, cum Omnipotens omnes homines salvos fieri velit, et ad agnitionem veritatis venire. Deinde cur rursus induret alios misertus aliorum, aut quomodo omnes homines vult salvos fieri, cum ipse nonnullos ne salventur induret.« Et post aliquanta (cap. 3): »Si [Col. 0428D] ergo, ut apparuit, de praevaricatoris semine omnes nascimur debitores, quoniam in ipso omnes, sicut ait Apostolus, peccaverunt (Rom. V), et ipsa jam in principio unde descendimus massa damnata est, nullus de duritia sua, nullus de poena conqueri audeat, quae etiam non existentibus peccatis propriis, sola nascendi conditione debetur. Quod vero Deus aliis gratuita vocatione conversis misericordiam largitur indebitam, non ad dispensatoris injustitiam, sed ad donantis misericordissimam liberalitatem veritatis ratione referendum est.« Et 365 paulo post (cap. 4): »Itaque ex superiore hujus parte sententiae qua dicit, cujus vult miseretur, puto quod nullus nisi indignus misericordia audeat disputare: [Col. 0429A] quod vero sequitur, quem vult indurat, ibi paululum humanae mentis intentio verbi novitate confunditur. Sed non ita intelligendum est, quasi Deus in homine ipsam quae non esset duritiam cordis operetur. Quid est enim aliud duritia, quam Dei obviare mandatis? Ergo quidquid post illam praevaricationem natus homo supplicii patitur, juste reddi meritoque fateatur. Indurare enim dicitur Deus eum quem mollire noluerit: sic etiam excaecare dicendus est eum quem illuminare noluerit: sic etiam repellere eum quem vocare noluerit.«

Et hoc, quod verbis eximii doctoris de vasorum interitus praeparatione vel obduratione ostendimus manifestum est totum fieri ex retributione justitiae quoniam non a Deo in Adam conditi, sed ex Adae [Col. 0429B] per peccatum vitiato, et juxta Scripturam maledicto semine, in iniquitatibus concepti, et in peccatis nati filii irae omnes natura sumus. Quos autem praedestinavit illos et vocavit, et quos vocavit illos et justificavit, quod ex dono totum sit gratiae, quia non de Adam nati, sed ut adoptionem filiorum reciperemus, quam in Adam ex quo mortales sumus perdidimus, in Christo renati per adoptionis gratiam Dei filii facti sumus. Et haec item, de justitia relictis et gratia electis, sententiae Actuum apostolorum, quibus etiam abutuntur Praedestinatiani, demonstrant dicente Paulo: Et nos mortales sumus, annuntiantes vobis ab his vanis converti ad Deum vivum qui fecit coelum et terram, mare et omnia quae in eis sunt, qui in praeteritis generationibus dimisit omnes gentes ingredi [Col. 0429C] vias suas (Act. XIV, 14). Et quidem non sine testimonio, videlicet quo eum Deum esse cognoscere poterant, sicut et in Epistola ad Romanos demonstrat, permisit quidem, id est reliquit, ut alibi Scriptura dicit de Deo quia reliquit hominem in manu consilii sui, quod est ex retributione justitiae, merite massam damnatam perditioni debitam. Et item de electis in eisdem apostolorum Actibus scriptum est: »Crediderunt quotquot erant praeordinati ad vitam aeternam (Act. III, 48). Generaliter enim massa perditionis totius humani generis, peccante Adam ab ordine primae conditionis dejecta est in perditionem damnationis; a qua aeterna damnatione, ab exordio saeculi, peccato, ut diximus, primi hominis damnificata, a Deo autem ante omnia saecula praescita [Col. 0429D] non praedestinata, a Deo praedestinati ante omnia saecula ad vitam aeternam eripiuntur per saecula viritim omnes, qui in electorum, id est gratia de massa perditionis lectorum, grege numerantur per Christum Dominum nostrum praedestinatorum caput et lumen. Et haec electio, id est gratia de massa perditionis lectio (ab eo qui legitis flores lego), non illa est qua Saul et Judas in Scripturis leguntur electi. Scriptum est enim de Saul, Electus et bonus, et non erat vir de filiis Israel melior illo. Et de Juda electo, sed non in electione electorum collecto. 366 Nonne ego vos duodecim elegi, et unus ex vobis diabolus est? quem ab hac electione, id est gratiae lectione, Dominus alibi etiam discrevit, dicens: Non [Col. 0430A] de omnibus vobis dico, ego scio quos elegerim. Sciebat enim quisnam esset qui traderet eum. Propterea dixit: Non estis mundi omnes. »Unde beatus Augustinus in libro de Correptione et Gratia (cap. 7) dicit: »Electi sunt autem,« quin undecim apostoli, »ad regnandum cum Christo, non quomodo electus est Judas ad opus cui congruebat. Ab illo quippe electus est, qui novit bene uti etiam malis, ut et per ejus opus damnabile illud, propter quod ipse venerat, opus venerabile compleretur. Cum itaque audimus: Nonne ego vos duodecim elegi, et unus ex vobis diabolus est (Joan. VI)? illos debemus intelligere electos per misericordiam, illum per judicium. Illos ergo elegit ad obtinendum regnum suum, illum ad effundendum sanguinem suum. Merito sequitur vox ad regnum [Col. 0430B] electorum: Si Deus pro nobis, quis contra nos? Qui proprio Filio non pepercit, sed pro nobis omnibus tradidit eum, quomodo non et cum illo nobis omnia donavit.« Hinc et sanctus Ambrosius in commento Epistolae ad Romanos (cap. 8) dicit: »Quos praescivit et praedestinavit. Istos quos praescivit futuros devotos sibi, ipsos elegit ad promissa praemia capessenda ut hi qui credere videntur et non permanent in fide coepta, a Deo electi negentur, quia quos Deus elegit apud se permanent. Est enim qui ad tempus eligitur, sicut Saul et Judas, non de praescientia, sed praesenti justitia. Conformes fieri imaginis Filii sui. Hoc dicit, quia ideo praedestinantur in futurum saeculum, ut similes fiant Filio Dei.«

Quibus Scripturae atque doctorum verbis Praedestinatianorum [Col. 0430C] destruitur falsitas, qui pro eo quod Saul et Judas leguntur electi a Deo, praedestinatos et electos ad interitum reprobos conantur astruere. Cum sicut in sanctis Scripturis invenimus, si Saul lacrymas suas lacrymis Samuelis pro se effusis conjungeret, non in perpetuum abjiceretur a Domino. Et si Judas poenitentiam apud Jesum pium judicem egisset, quam apud Judaeos impios egerat, non in aeternum periret. Sua ergo iniquitate Judas periit, non Dei electione, sicut Praedestinatiani susurrant, male interpretantes verba beati Augustini, sicut et veteres eorum patres fecerunt, manducantes uvam acerbam, unde istorum dentes usque hodie obstupescunt, et audientibus proponentes: Audite, inquiunt, quid Augustinus dicat: Illos elegit ad obtinendum regnum [Col. 0430D] suum, et istum elegit ad effundendum sanguinem suum. Non enim aliter Judas poterat nisi et hoc ageret unde periret, quia praedestinatus ad interitum erat. Et tali dicto praedicant Deum mali auctorem. Judam vero mali immunem, qui aliter non poterat nisi ut per Domini traditionem ad interitum iret, quo praedestinatus erat. Et nolunt legere libros beati Augustini quos adversus eos egerat: in quibus, sicut saepe diximus, electos praedestinatos, reprobos autem in massa perditionis relictos inculcat. 367 Quos libros si legunt, aut intelligere negligunt, aut quantum ex ipsis est pravo sensu pervertunt. Quorum doctrina quam sit consputabilis et refutanda, omnis sapiens sanum intelligit. Neque enim nomen [Col. 0431A] electus, sive electio, in Scripturis inventum semper ad ante saecularem Dei praedestinationem electorum, sicut nec relictus vel relictio ad reproborum damnationem pertinet. Scriptum quippe est in libro Regum, dicente Elia, Et relictus sum ego solus (III Reg. XIX, 18). Et Dominus: Reliqui mihi septem millia virorum qui non curvaverunt genu ante Baal (Rom. XI, 4). De qua relictione dicit Apostolus: Reliquiae per electionem salvae fient (Rom. III). Et Jeremias in Threnis: Abstulit omnes magnificos meos Dominus de medio mei. Vocavit adversus me tempus, ut contereret electos meos (Thren. I, 15). Et in Canticis canticorum: Dilectus meus, candidus et rubicundus, electus ex millibus (Cant. V, 20). Qui ab Apostolo appellatur praedestinatus filius Dei in virtute secundum spiritum [Col. 0431B] sanctificationis (Rom. I, 4). Sed et in hoc loco, unde ex verbis beati Augustini suam pravam sententiam conantur astruere de Juda electo, ostendendum est quam prave intelligant. Ait idem doctor mirabilis: »Electi sunt, inquiens, videlicet undecim apostoli, ad regnandum cum Christo, non quomodo electus est Judas ad opus cui congruebat.« Hoc dicit, quia talis erat ut dignus esset per quem sibi ac complicibus, et suasori ejus diabolo tam damnabile, et cunctis credentibus opus venerabile compleretur. Necesse quidem erat ut hoc opus fieret, quia aliter genus humanum peccatis venditum non poterat a morte debita redimi, nisi illius morte qui sine peccato suo venerat occidi, sicut scriptum est, quoniam sic oportebat Christum pati, et intrare in gloriam [Col. 0431C] suam. Et quia sic oportet fieri, et sicut item scriptum est: Necesse est ut veniant scandala (Matth. XVIII, 7). Et Lucas dicit: Impossibile est ut non veniant scandala. Vae autem illi per quem veniunt (Luc. XXXVII, 1). Et Apostolus dicit: Oportet autem et haereses esse, ut qui probati sunt manifesti fiant in vobis (I Cor. XI, 19). Impossibile est ergo, ut exponunt doctores, in hoc mundo erroribus aerumnisque plenissimo scandala saepissime non venire: sed vae illi qui quod impossibile est non venire, suo vitio facit ut per se veniat; sicut hic Judas qui proditioni animum praeparabat. De quo scriptum est, Tunc abiit, ac si diceret, spontaneus non quaesitus, et exquisivit a principibus sacerdotum: Quid vultis mihi dare et ego eum vobis tradam (Matth. XXVI, 14)? quoniam [Col. 0431D] non solum ardens avaritia, sed et eodem vitio vehementissime inflammatus, fur erat et loculos habens ea quae mittebantur portabat. Et ideo sicut beatus Augustinus dicit: Electus est per judicium ab illo qui novit bene uti etiam malis ad opus cui congruebat: ut per ejus opus damnabile, illud propter quod ipse venerat opus venerabile compleretur. Sicut electus est rex Saul a Domino, qui facit regnare hypocritam propter peccata populi, quique dicit: Ipsi regnaverunt et non ex me; principes exstiterunt et non cognovi ad contemptum suum in contumaciam populi vindicandam (Ose VIII, 4). 368 Quod et Scriptura non tacuit dicens: Dixit autem Dominus ad Samuel: Audi vocem populi. Non enim te abjecerunt, sed me, [Col. 0432A] ne regnem super eos. Verumtamen praedic eis jus regis (I Reg. VIII, 7). Et paulo post: Samuel dicit ad populum: Et clamabitis in die illa a facie regis vestri quem elegistis vobis, et non exaudiet vos Dominus in die illa. Sic namque Saul et Judas electi sunt ad opera quibus congruebant, sicut idem beatus Augustinus in libro de Gratia et libero Arbitrio (cap. 23) dicit: »Quando, inquiens, auditis dicentem Dominum, Ego Dominus seduxi prophetam illum (Ezech. XIV): et quod ait Apostolus, Cujus vult miseretur, et quem vult indurat: et, tradidit eos in reprobum sensum (Rom. IX), mala eorum merita praecessisse nolite dubitare. Sic et electus est Saul ad illa exsequenda in populum durae cervicis et indomabilis animi, quae Dominus praedici eis a Samuele praecepit. [Col. 0432B] Sicut e contrario de Moyse scriptum est in libro Ecclesiastico, Elegit eum ex omni carne. Et ad quid eum Deus elegerit, paulo post sequitur, docere Jacob testamentum, et judicia sua Israel (Eccli. XLV, 4, 6). Et si electus est Judas ad tradendum Dominum, qui pro redemptione omnium occidi venerat, sicut quantum de servo ad Dominum comparatio duci potest, sanctus Gregorius ad decollandum Sanctolum religiosum presbyterum pro diacono, pro quo se morti obtulerat, de quodam Langobardo in libro refert Dialogorum (lib. III, cap. 37). Ait enim: Vir autem Domini deductus est in medium, atque ex omnibus viris fortibus electus est unus, de quo dubium non esset quod uno ictu caput ejus abscideret. Et paulo inferius: Hunc electus interfector calce [Col. 0432C] pulsavit ut surgeret. Et infra: Tunc electus carnifex evaginatum gladium tenens, et de quibus iste electus sit supra dicit: Omnes qui in eodem loco inventi sunt Langobardi convenerunt, sicut sunt nimiae crudelitatis, laeti ad spectaculum mortis.« Et Judas filius perditionis de omnibus membris Antichristi filii perditionis ad tradendum Christum electus est merito suae iniquitatis, ut per ejus opus damnabile, ut Augustinus dicit, opus venerabile propter quod Christus venerat compleretur. Videndum etiam quomodo hinc verbis beati Ambrosii verba concordant sancti Augustini. Ait enim Ambrosius: »Est qui ad tempus eligitur, sicut Saul et Judas, non de praescientia, sed de praesenti justitia.« Et sanctus Augustinus in libro de Correptione et Gratia (cap. [Col. 0432D] 1): »Qui vero perseveraturi non sunt, ac sic a fide Christiana et conversatione lapsuri sunt, ut tales eos hujus vitae finis inveniat, procul dubio nec illo tempore quo bene pieque vivunt in electorum numero computandi sunt. Non enim sunt a massa illa perditionis praescientia Dei et praedestinatione discreti. Et ideo nec secundum propositum vocati, ac per hoc nec electi, sed in eis vocati de quibus dictum est, Multi vocati, non in eis de quibus dictum est pauci vero electi (Matth. XXI, 14). Et tamen quis eos neget electos, cum credunt et baptizantur, et secundum Deum vivunt? Plane dicuntur electi a nescientibus quid futuri sunt, non ab illo qui eos novit 369 non habere perseverantiam, quae ad beatam vitam perducit [Col. 0433A] electos, scitque illos ita stare ut praescierit esse casuros.«

Notandum etiam quia ex hac sententia, et quibusdam aliis beati Augustini, veteres Praedestinatiani haeresim condiderunt, quod ab eis qui non sunt praedestinati ad vitam percepta baptismi gratia non auferat originale peccatum: et etiamsi fuerint in Christo regenerati qui praedestinati non sunt, et pie justeque vixerint, nihil eis prosit, sed tandiu reserventur donec ruant et pereant, nec ante eos ex hac vita quam hoc eis contingat auferri. Quos confutavit Prosper (contra Gallos, c. 3) dicens: »Quia omnis homo qui credens in Patrem et Filium et Spiritum sanctum regeneratur in baptismo, tam a propriis peccatis quae mala voluntate et actione contraxit, [Col. 0433B] quam ab originali quod a parentibus traxit absolvitur. Sed si recedens a Christo, et alienus a gratia finit hanc vitam cadens in perditionem, non in id quod remissum est recidit, nec in originali peccato damnabitur, sed propter postrema crimina ea morte afficietur, quae propter illa quae remissa sunt debebatur. Et qui reliquerunt Deum et relicti sunt, et ex bono in malum propria voluntate mutati sunt, licet fuerint renati, fuerint justificati, ab eo tamen qui illos tales praescivit non sunt praedestinati, quia Dei praescientiam tales eos futuros nec latuit nec fefellit. Et ideo nunquam tales elegit, nunquam praedestinavit, et perituros nunquam ab aeterna damnatione discrevit.« Et sanctus Gregorius evidenter demonstrat in libro quarto Moralium (cap. 28), [Col. 0433C] quia homo primus ad vitam conditus, si non peccaret, nequaquam ex se gehennae filios, sed eos qui nunc per redemptionem salvandi sunt generaret. »Quemque Deus peccaturum praescivit non praedestinavit, sed sicut scriptum est, in manu consilii sui reliquit (Eccli. XV, 14), isdem autem voluntatis propriae libertati relictus, se et omnes ex traduce sui seminis genitos perditioni obnoxios et condemnandos effecit. Deus autem ex eadem massa perditionis totius humani generis, secundum praescientiam suam, ut Petrus in capite Epistolae primae dicit, quosdam elegit (I Petr. I, 2), id est gratia ante meritum omne praeelegit et praedestinavit, id est gratia praeparavit, nam electi iidem sunt et praedestinati ad vitam, et vitam illis praedestinavit aeternam. Sicut elegit nos, [Col. 0433D] inquit Apostolus, in ipso ante mundi constitutionem, ut essemus sancti et immaculati in conspectu ejus in charitate, praedestinans nos in adoptionem filiorum per Jesum Christum in ipsum, secundum propositum voluntatis suae, in laudem gloriae gratiae suae. In qua gratificavit nos in dilecto Filio suo, in quo habemus redemptionem per sanguinem ipsius, remissionem peccatorum secundum divitias gratiae suae: quae superabundavit in nos in omni sapientia et prudentia, ut ostenderet nobis mysterium voluntatis suae secundum bonam voluntatem suam, quam proposuit in illo, in dispositionem plenitudinis temporum, instaurare omnia in Christo quae in coelis sunt, et quae in terris in ipso. In quo etiam et sortem consecuti sumus, [Col. 0434A] praedestinati secundum propositum ejus qui 370 universa operatur secundum consilium voluntatis suae, ut simus in laudem gloriae ejus (Rom. VI, 23). Et Evangelium: Venite, benedicti Patris mei, percipite regnum quod vobis paratum, id est praedestinatum est ab origine mundi. Et item Apostolus, Gratia autem Dei vita aeterna (Rom. VI, 28). Quos autem praescivit non praedestinavit, judicio justo reliquit ad poenam, et ex retributione justitiae poenam illis praedestinavit, id est praeparavit aeternam.«

Ait enim idem, catholicae et apostolicae sanctae sedis Romanae, omnium scilicet Ecclesiarum in toto orbe terrarum matris atque magistrae pontifex, in homilia Evangelii 34: »Angelorum quippe et hominum naturam ad cognoscendum se Dominus condidit, [Col. 0434B] quam dum consistere ad aeternitatem voluit, eam procul dubio ad suam similitudinem creavit.« Et in homilia Evangelii XVII: »Quid autem animas hominum nisi cibum Domini dixerim, quae ad hoc sunt conditae, ut in ejus corpore trajiciantur, id est ut in aeternae Ecclesiae augmentum tendant?« Et in XVII libro Moralium: »Ad vitam namque homo conditus, in libertate propriae voluntatis sponte sua factus est debitor mortis.« Et item in libro XX Moralium: »Humanum igitur genus, recto Dei judicio in voluptatibus suis sibi dimissum, atque per easdem voluptates spontaneis tribulationibus traditum, absinthio est ebrium.« Et item in libro XXV: »Primus homo ita conditus fuit, ut moriente illo deciderent tempora, nec cum temporibus ipse transiret. Sic [Col. 0434C] enim momentis decurrentibus, quia nequaquam ad vitae terminum per dierum incrementa tendebat, stabat tanto robustius, quanto semper stanti arctius inhaerebat. At ubi vetitum contigit, mox offenso Creatore coepit ire cum tempore, statu videlicet immortalitatis amisso, cursus eum mortalitatis absorbuit. Quia vero, ut diximus, arbitrii libertate abusus primus homo peccavit, et factus est massa perditionis totius humani generis, quidam ex eadem massa damnationis, qui per redemptionem sanguinis Christi salvati sunt, salvantur et salvabuntur, quoniam, ut princeps apostolorum dicit: Non est aliud nomen sub coelo datum hominibus, in quo oporteat nos salvos fieri (Act. IV, 12), ante tempora saecularia praesciti, et gratia electi vel praedestinati ad vitam, quidam [Col. 0434D] vero praesciti non praedestinati, sed judicio justo in eadem massa relicti ad poenam sunt.« Sicut idem Gregorius doctor egregius in libro XXV (cap. 8) Moralium dicit: »Hunc, inquiens, supernorum judiciorum metum Paulus apostolus discipulorum cordibus insinuans ait: Qui se existimat stare videat ne cadat (I Cor. X, 12). Quod autem dicit, conteret multos, illico adjunxit, innumerabiles (Job XXXIV, 24), vel multitudinem exprimere studuit, reproborum, quae humanae rationis numerum transit, vel certe indicare voluit quod omnes qui pereunt intra electorum numerum non habentur, ut eo sint innumerabiles quo extra numerum currunt. Unde et Propheta intuens tantos in hoc Ecclesiae tempore specietenus [Col. 0435A] credere, quantos nimirum certum est electorum numerum summamque transire, ait: Multiplicati sunt super numerum (Psal. XXXIX, 6); 371 ac si diceret: Multis Ecclesiam intrantibus, etiam hi ad fidem regni specietenus veniunt, qui a numero coelesti excluduntur, quia electorum summam sua videlicet multiplicatione transeunt. Unde per Isaiam quoque eidem Ecclesiae dicitur: Ad dexteram enim et ad laevam dilataberis, et semen tuum gentes haereditabit (Isa. LIV, 3). Intrante quippe multitudine gentium ad dexteram extenditur, dum quosdam justificandos suscipit: ad laevam quoque dilatatur, dum ad se quosdam etiam in iniquitate permanentes admittit, praeter hanc multitudinem quae extra electorum numerum jacet.« Et paulo superius [Col. 0435B] (cap. eodem): »Notandum vero est, quia dum aliis cadentibus, ad standum alii solidari perhibentur, electorum numerus certus ostenditur. Unde etiam Philadelphiae Ecclesiae per angelum dicitur: Tene quod habes, ne alius accipiat coronam tuam. Hac ergo sententia, qua narratur, aliorum erigi, aliorum autem vita bona confringi, spes nutritur humilium, elatio premitur superborum, dum et illi bona possunt amittere de quibus superbiunt, et isti ea percipere quae quia non habeant contemnuntur.« Et item aliquando superius (cap. 7): »In hoc ergo utroque genere hominum saepe contingit, ut et qui videntur in humano judicio stare, jam in conspectu aeterni judicis jaceant, et qui nunc coram hominibus jaceant, in conspectu aeterni judicis stent. Quis enim [Col. 0435C] hominum aestimare potuisset Judam vivendi sortem post ministerium apostolatus amittere, et latronem aeterna praemia in articulo mortis invenire? Occultus autem judex, praesidens et utrorumque corda discernens, alterum pie statuit, alterum juste confregit, illum districte exterius repulit, hunc intrinsecus misericorditer traxit.« Et item in libro vigesimo nono (cap. 15), Judicia tua abyssus multa (Psal. XXXV, 7). »Nemo ergo perscrutari appetat cur cum alius repellitur, alius eligatur, vel cur cum alius eligitur alius repellatur, quia superficies abyssi constringitur, et attestante Paulo, Incrustabilia sunt judicia ejus, et investigabiles viae ejus.« (Rom. II, 33.) Item idem in libro vigesimo nono (cap. eodem) dicit: »Dominus, inquiens, ait: Coelum mihi sedes est; et, [Col. 0435D] Anima justi sedes sapientiae. Coelum utique anima justi, coelum fuit Abraham. Cum enim de Abraham natus est Caiphas, quid aliud nisi gelu de coelo processit? Quod tamen gelu idcirco Dominus genuisse se dicit, quia Judaeos quos naturaliter ipse bonos condidit, justo judicio per eorum malitiam frigidos a se exire permisit. Dominus enim conditor est naturae, non culpae. Genuit ergo creando naturaliter, quos iniquos permisit tolerando vivere patienter.« et item in eodem libro (cap. 19): »Hinc Paulus ait: Eo quod charitatem veritatis non receperunt ut salvi fierent, ideo mittet illis Deus operationem erroris ut credant mendacio, ut judicentur omnes qui non credunt veritati, sed consenserunt iniquitati. Nequaquam [Col. 0436A] ergo super eos vesper consurgeret, si coeli filii esse voluissent.« Et item in libro vigesimo quinto (cap. 8, 9): »Hoc quod electis aliis alii conteruntur, de merito patientis est, non de iniquitate punientis. Non enim iniquus Deus, 372 qui infert iram: unde apte subjungitur: Novit enim opera eorum, et idcirco inducet noctem, et conterentur (Job. XXXIV, 25).«

Et quia praescientia Dei sine praedestinatione esse potest, sicut in illis omnibus quae non ex ipso erant causam operationis habitura, non tamen eum possunt latere qui novit omnia etiam antequam fiant. Et reprobi praesciti, non autem praedestinati, a Deo ad poenam sunt, quia non ipso auctore, sed exigente iniquitate, vel paterna vel propria, pereunt justo a [Col. 0436B] Deo relicti judicio: sicut praesciti simul et praedestinati ipso auctore salvantur gratiae dono, quoniam misericordia ejus praevenit nos, ut bene velimus, adjutor in opportunitatibus in tribulatione, cui dicimus, Adjutor meus, tibi psallam, et, Adjuva nos, Deus salutaris noster. Adjuvat nos ut bene possimus, et misericordia ejus subsequetur nos omnibus diebus vitae nostrae, ut in bono perseveremus, et ipse coronat nos in misericordia et miserationibus, qui satiat in bonis desiderium nostrum. Satiabimur enim cum manifestabitur gloria ejus. Hic doctor magnificus in libro Moralium trigesimo quarto (cap. 13) demonstrat dicens: »Fortasse quempiam moveat cur misericors Deus fieri ita permittat, ut Leviathan iste, seu nunc per suggestiones callidas, sive tunc [Col. 0436C] per damnatum illum quem replet hominem, vel solis sibi radios, id est doctos quosque sapientesque subjiciat, vel aurum, hoc est viros sanctitatis claritate fulgentes, quasi lutum sibi vitiis coinquinando substernat. Sed citius respondemus, quod qui pravis ejus persuasionibus quasi lutum sterni potuerit, aurum ante Dei oculos nunquam fuit. Qui enim seduci quandoque non reversuri possunt, quasi habitam sanctitatem ante oculos hominum videntur amittere, sed eam ante Dei oculos nunquam habuerunt. Saepe namque homo multis occulte peccatis involvitur, et in una aliqua virtute magnus videtur, quae ipsa quoque virtus inaniscens deficit, quia dum innotescit hominibus, procul dubio laudatur, ejusque laus inhianter appetitur. Unde fit ut et ipsa virtus [Col. 0436D] ante Dei oculos virtus non sit, dum abscondit quo displicet, prodit quo placet.« Et post pauca: »Eat ergo Leviathan iste, et solis sibi radios subdat, atque aurum luti more subjiciat. Scit omnipotens Deus ad electorum suorum solatium bene uti malo reproborum, quando hi qui ad illum perventuri sunt, et suis ad eum meritis proficiunt, et saepe in eo quod superbe sapiunt alienis lapsibus corriguntur.« Et quia reprobis poena, electis autem a Deo aeterna vita est praeparata, paulo post sequitur: »Per semetipsam namque Veritas dicit: Ibunt hi in supplicium aeternum, justi autem in vitam aeternam (Matth. XXV).« Et item post pauca (cap. 16) subjungit: »At, inquiunt, sine fine puniri non debet culpa [Col. 0437A] cum fine. Justus nimirum est omnipotens Deus, et quod non aeterno peccato commissum est, aeterno non debet puniri tormento. Quibus citius respondemus, quod recte dicerent, si justus judex districtusque veniens, non corda hominum, sed facta 373 pensaret. Iniqui enim ideo cum fine deliquerunt, quia cum fine vixerunt. Voluissent quippe sine fine vivere, ut sine fine potuissent in iniquitatibus permanere. Nam magis appetunt peccare quam vivere, et ideo hic semper vivere cupiunt, ut nunquam desinant peccare cum vivunt. Ad districti ergo justitiam judicis pertinet, ut nunquam careant supplicio, quorum mens in hac vita nunquam voluit carere peccato, et nullus detur iniquo terminus ultionis, qui quandiu valuit habere noluit terminum criminis.«

[Col. 0437B] Quoniam quidem adinventionum de praedestinatione resufflatores, pravi sensus scalpentes auribus, lingua pruriente nos dicunt Dei mutabilem voluntatem, novumque ejus praedicare consilium, si damnet quos ante saecula ad mortem et damnationem nequaquam praedestinavit, accipiant, legant, et audiant atque intelligant, nos catholicorum Patrum sequi doctrinam, et dicere sicut praediximus, et adhuc iterare non piget, quia multos Deus gratia praedestinavit ad gloriam, neminem autem praedestinavit, sed deseruit juste ad damnationem et poenam. Quos autem ante saecula praescivit, non praedestinavit, in impietate et iniquitate perseveraturos, praedestinavit ut ex justitiae retributione damnentur, et judicium [Col. 0437C] aeque praedestinavit quo justissime puniantur, sicut apertissime ostendit sanctus Augustinus in principio Evangelii Joannis: »Factam, inquit, in tempore Creaturam, sed in aeterna Creatoris sapientia quando et qualis crearetur semper fuisse dispositum; et hoc est quod ait: Quod factum est in ipso vita erat, id est quod factum in tempore, sive vivum sive vita carens apparuit, omne hoc in spiritali factoris ratione quasi semper vixerat et vivit: non quia coaeternum est Creatori quod creavit, sed quia coaeterna est illi ratio voluntatis suae, in qua ab aeterno habuit et habet quid et quando crearet, qualiter creatum gubernet ut maneat, ad quem finem singula quae creavit perducat.« Et sanctus Gregorius in libro Moralium XXV (cap. 7) dicit: »Cunctis liquet quod in illa extrema [Col. 0437D] requisitione examen publicum facturus est omnipotens Deus, ut alios ad tormenta deserat, alios ad participationem regni coelestis admittat. Sed et hoc nunc secreto judicio quotidie agitur, quod tunc in publico demonstrabitur. Nam juste et misericorditer singulorum corda vel examinans vel disponens, alios in exteriora respuit, alios ad ea quae sunt intrinsecus trahit, hos accendit interna appetere, illos pro voluptatibus suis deserit exteriora cogitare.« Item sanctus Augustinus in libro de Praedestinatione gratiae (cap. 5), ad locum dicit: Quos autem praedestinavit illos et vocavit, et quos vocavit illos et justificavit (Rom. VIII). »Ipse enim dedit ut simus, ipse ut boni esse possimus. Praescivit nos ejus divinitas, sapientia [Col. 0438A] condidit, justitia damnavit, gratia liberavit. Mundus enim, quamvis pro tempore ex quo factus est coeperit, in illa divinae praescientiae luce faciendus nullum potuit habere principium: et quanticunque vel ex Adam usque in hodiernum homines nati sunt, vel post 374 aetatem nostram generationis sunt propagine nascituri, apud Deum et jam nati sunt, et decurso totius vitae tempore transierunt, in illo nihilominus divini obtutus lumine permanentes. Deus enim, qui nec loco clauditur, nec tempore praevenitur, omnium rerum tam praeteritarum memoria, quam imminentium scientia plenus est: nec reminiscens volvitur in praeteritum, nec sperans tenditur in futurum. Et quaecunque omnino sunt, quae temporum motibus agitantur, ab eo principio [Col. 0438B] in quo erat Verbum, et Verbum erat apud Deum et Deus erat Verbum, usque in finem omnium saeculorum. De quo fine cum diceret beatus Moyses, Domine, inquit, qui regnas in saeculum et saeculum. Et adhuc nec sperantur futura, nec praeterita transierunt, sed in praesentia divinitatis praesenti semper luce cernuntur. Ab illo ergo qui aeternus et praescius, qui et justus et pius est, qui et exerit debitam severitatem, et exhibet indebitam pietatem, et habet in creandis atque eligendis hominibus, sicut in luto figulus, potestatem, facta sunt alia quidem vasa in honorem, alia vero in contumeliam. Antequam faceret nos praescivit nos, et in ipsa nos praescientia cum nondum fecisset elegit. Sed a quo hoc fieri potuit, nisi ab eo qui vocat ea quae non sunt tanquam [Col. 0438C] ea quae sunt? Apostolus enim dicit: Qui elegit nos ante mundi constitutionem (Rom. IV; Eph. III, 1). Intra mundum facti sumus, et ante mundum electi sumus. Atque ita uno eodemque, nec transeunte nec futuro, sed continuo tempore, vel si quo alio modo dici potest, si tamen potest, apud Deum est et praescire, et facere, et eligere. Et praescientia sua incommutabiliter permanente, elegerat faciendos quos facturus fuerat eligendos.« Et Prosper in libro Epigrammatum (epigram. 58), De intemporali opere Dei: Ordo temporum in aeterna Dei sapientia sine tempore est, nec aliqua sunt apud illum nova, qui fecit quae futura sunt.


Artifice in summo sine tempore temporis ordo est,
   Inque Deo rerum non variat series.
Aeterno auctori simul adsunt omnia semper,
   [Col. 0438D] Cum quo in factorum est ordine quidquid erit.



EPILOGI CAPUT IV. Qualiter catholica Ecclesia de gratia et libero arbitrio teneat.

Sanctus Innocentius in epistola ad Aurelium et Carthaginense Concilium, itemque sanctus Coelestinus ad Venerium et caeteros Gallicanos episcopos (Innocent. ep. 31; Coelest. ep. 8): »Liberum arbitrium olim ille, id est primus homo perpessus, dum suis inconsultius utitur bonis, cadens in praevaricationis profunda demersus est, et nihil quemadmodum exinde surgere posset invenit, suaque in aeternum libertate deceptus, hujus ruinae latuisset oppressus, nisi eum postea Christi [Col. 0439A] 375 pro sua gratia relevasset adventus; qui per novae regenerationis purificationem omne praeteritum vitium sui baptismatis lavacro purgavit, et ejus firmans statum, quo rectius stabiliusque procederet, tamen suam gratiam in posterum non negavit. Nam quamvis hominem redemisset a praeteritis ille peccatis, tamen sciens iterum posse peccare, ad reparationem sibi, quemadmodum posset illum et post ista corrigere, multa servavit, quotidiana praestans illi remedia, quibus nisi freti confisique nitamur, nullatenus humanos vincere poterimus errores. Necesse est enim ut quo auxiliante vincimus, eo iterum non adjuvante vincamur. Omnium igitur bonorum affectuum atque operum, et omnium studiorum, omniumque virtutum, quibus ab initio fidei [Col. 0439B] ad Deum tenditur, Deum profiteamur auctorem, et non dubitemus ab ipsius gratia omnia hominis merita praeveniri, per quem fit ut aliquid boni et velle incipiamus et facere. Quo utique auxilio et munere Dei non aufertur liberum arbitrium sed liberatur, ut de tenebroso lucidum, de pravo rectum, de languido sanum, de imprudente sit providum.« Et sanctus Augustinus in absolutione quaestionis tertiae contra Pelagianos et Coelestianos Hypomnesticon libro (lib. III sub initium): »Igitur liberum arbitrium hominibus esse certa fide credimus, et indubitanter praedicamus: et cur liberum dicatur arbitrium est paululum disserendum. Arbitrium scilicet ab arbitrando rationali consideratione, vel discernendo quid eligat quidve recuset, puto quod nomen accepit: vel ideo [Col. 0439C] liberum dictum, quod in sua sit positum potestate, habens agendi quod velit possibilitatem, quod est vitalis et rationalis animae motus. Sed hujusmodi, ut ante jam dixi, fuit in homine protoplasto, cum ante peccatum maneret illaesus. Non enim per aliud contraxit offensam, nisi per id quod potuit ne delinqueret resistere suadenti. Per velle ergo malum recte perdidit posse bonum, qui per posse bonum potuit vincere velle malum. Quem juste Deus jam delicto captivum voluntati depravatae dimisit, ut haec eidem esset poena in non faciendo quod velit, quae semper si Deo fuisset obediens sufficere potuisset ad omne bonum quod voluisset. Malum itaque velle non ex naturae suae conditione bona habuit, tanquam ex congenito malo, ut Manichaeus credit, [Col. 0439D] sed ex accidenti desiderio pravo concepit.« Contra quem facit Scripturae sententiae expositio, quam isdem doctor in II libro de Nuptiis et Concupiscentia explanavit (lib. II, cap. 13): Quoniam nequam est natio illorum et naturalis militia ipsorum, et quoniam non poterit mutari cogitatio illorum in perpetuum. Semen enim erat maledictum ab initio (Sap. XII, 10). »Nempe, inquiens, de quibuscunque dicat ista, de hominibus dicit. Quomodo est ergo cujuslibet hominis malitia naturalis, et semen maledictum ab initio, nisi ad illud respiciatur, quod per unum hominem peccatum intravit in mundum, et per peccatum mors, et ita in omnes homines pertransivit in quo omnes peccaverunt? (Rom. V, 12.) Cujus autem hominis [Col. 0440A] mala 376 cogitatio non potest in perpetuum mutari, nisi quia per seipsam non potest, sed si gratia divina subveniat, qua non subveniente, quid sunt homines, nisi quod ait apostolus Petrus, velut muta animalia, procreata naturaliter in captivitatem et interitum? (II Petr. II, 12). Unde uno loco Paulus apostolus utrumque commemorans, et iram Dei cum qua nascimur, et gratiam qua liberamur: Et nos omnes, inquit, aliquando conversati sumus in desideriis carnis nostrae, facientes voluntatem carnis et affectionum, et eramus natura filii irae sicut et caeteri. Deus autem, qui dives est in misericordia propter multam dilectionem qua dilexit nos, et cum essemus mortui peccatis convivificavit nos Christo, cujus gratia sumus salvati (Ephes. II, 3). Quid est ergo malitia [Col. 0440B] naturalis hominis, et semen maledictum ab initio, et procreati naturaliter in captivitatem et interitum, et natura filii irae? Nunquid in Adam natura ista sic condita est? absit. Sed quia in illo vitiata, sic per omnes jam naturaliter cucurrit et currit, ut ab hac perditione non liberet nisi gratia Dei per Jesum Christum Dominum nostrum.« Et item in libro Hypomnesticon (lib. III sub med.): »Est igitur liberum arbitrium, quod quisque esse negaverit catholicus non est, et quisque sic esse dixerit, quod sine Deo bonum opus, id est quod ad ejus sanctum propositum pertinet, nec incipere nec perficere possit, catholicus est.« Et item: Audi, haeretice, stulte et inimice fidei veritatis: »Opera liberi arbitrii bona, quae ut fiant praeparantur per gratiae praeventum, [Col. 0440C] nullis liberi arbitrii meritis, sed ipsa faciente, gubernante, proficiente, ut abundent in libero arbitrio non damnamus, quia ex his vel hujusmodi homines Dei justificati sunt, justificantur, justificabuntur in Christo. Damnamus vero auctoritate divina opera liberi arbitrii, quae gratiae praeponuntur, et ex his tanquam meritis in Christo justificari extolluntur.« Et item in libro de Gratia et libero Arbitrio (cap. 15): »Semper est autem in nobis voluntas libera, sed non semper est bona. Aut enim a justitia libera est quando servit peccato, et tunc est mala; aut a peccato libera est quando servit justitiae, et tunc est bona. Gratia vero Dei semper est bona, et per hanc fit ut sit homo voluntatis bonae, qui prius fuit voluntatis malae: per hanc etiam fit ut ipsa bona voluntas [Col. 0440D] quae jam esse coepit augeatur, et tam magna fiat, ut possit implere divina mandata quae voluerit, cum valde perfecteque voluerit. Ad hoc enim valet quod scriptum est, si volueris conservabis mandata: ut homo qui voluerit et non potuerit, nondum se plene velle cognoscat, et oret ut habeat tantam voluntatem quanta sufficit ad implenda mandata. Sic quippe adjuvatur ut faciat quod jubetur. Tunc enim utile est velle cum possumus, et tunc utile est posse cum volumus.« Et sanctus Gregorius in libro Moralium vigesimo quarto: »Liberavit enim animam suam ne pergeret in interitum. Quia praeveniente divina gratia in operatione bona nostrum liberum arbitrium sequitur, nosmetipsi nos liberare dicimur, [Col. 0441A] quia liberanti nos Domino consentimus. Unde Paulus cum diceret, Abundantius illis omnibus laboravi, 377 ne labores suos sibi tribuisse videretur, adjunxit: Non autem ego, sed gratia Dei mecum (I Cor. XV, 10). Quia enim praevenientem Dei gratiam ipse etiam libero arbitrio fuerat subsecutus, apte subjunxit mecum: ut et divino muneri non esset ingratus, et tamen a merito liberi arbitrii non remaneret extraneus.« Et item in libro trigesimo tertio (cap. 20): »Quis ante dedit mihi, ut reddam ei? Ac si aperte diceretur: Ad parcendum reprobis nulla ratione compellor, quia eis debitor ex sua actione non teneor. Idcirco enim nequaquam coelestis patriae praemia aeterna percipiunt, quia ea nunc dum promereri poterant ex libero arbitrio contempserunt. [Col. 0441B] Quod videlicet liberum arbitrium in bono operatur electis, cum eorum mens a terrenis desideriis gratia aspirante suspenditur. Bonum quippe quod agimus, et Dei est, et nostrum. Dei per praevenientem gratiam, nostrum per obsequentem liberam voluntatem. Si enim Dei non est, unde ei in aeternum gratias agimus? rursum si nostrum non est, unde nobis retribui praemia speramus? Quia ergo non immerito gratias agimus, scimus quod ejus munere praevenimur: et rursum, quia non immerito retributionem quaerimus, scimus quod subsequente libero arbitrio bona elegimus quae ageremus.« Et venerandus Alcuinus in opusculo quaestionum libri Geneseos, ad Sigulfum presbyterum, interrogatus cur homo factus est liberi arbitrii, respondit: »Quia [Col. 0441C] noluit Creator hominem cujuslibet creare servum, quem ad imaginem suam fecit, quatenus ex voluntario bono laudabilis appareret, vel appetitu malo damnabilis. Et interrogatus cur tentari Deus hominem permisit, quem consentire praesciebat, respondit: Quia magnae laudis non esset, si ideo homo non peccasset, quia male facere non potuisset. Nam et hodie sine intermissione per universum genus humanum ex insidiis diaboli homines tentantur, ut ex eo tentati virtus probetur, et palma non consentientis gloriosior appareat. Et de quaestione, quomodo intelligendum sit, Sub te erit appetitus ejus, et tu dominaberis illius, respondit: Quia tu liberi es arbitrii, non habet peccatum super te dominium, sed tu super illud, et in tua potestate est, sive cum Dei [Col. 0441D] gratia compescere, sive appetitu tuo concupiscere illud. Et interrogatus quae est vera libertas, respondit: Maxima haec libertas est, servire justitiae, et peccato liberum esse.« Et Prosper contra Gallos (resp. 6): »Liberum arbitrium nihil esse, vel non esse, perperam dicitur: sed ante illuminationem fidei in tenebris, id est in umbra mortis agere, non recte negatur: quoniam priusquam a dominatione diaboli per Dei gratiam liberetur, in illo profundo jacet, in quod se sua libertate demersit. Arbitrium enim hominis gratia Dei non abolet, sed adolet, et ab errore in viam revocat ac reducit, ut quod sua libertate erat pravum, spiritu Dei agente sit rectum.« Et item in libro de Ingratis contra Pelagianos:

[Col. 0442A] Sicut enim palmes nullos valet edere fructus
378 Non in vite manens, quae de radice ministra
Succum agat in frondes, et musto compleat uvas:
Sic infecundi virtutum et fruge carentes,
Perpetui cibus ignis erunt: qui, vite relicta,
Audent effusa de libertate comarum
Fidere, ne Christi sint ubertate feraces.
Et mage se credunt propriis excellere posse,
Quam si virtutum placitarum sit Deus auctor.
Et paulo post:

Quod non est nisi peccatum, quo discrucietur
Libertas, ad quam solam male gesta recurrunt.
Et tamen in sanctos animum cum intendimus actus,
Cum desideriis carnis mens casta repugnat,
Cum tentatori non cedimus, et per acerbas
Vexati poenas, illaeso corde manemus,
Libertate agimus, sed libertate redempta,
Cui Deus est rector.
Et item in eodem (cap. 15):

Et nos ista inquit sentimus de bonitate
[Col. 0442B] Ac virtute Dei, quo ni foveatque regatque
Quos vocat, et tutos peccato praestet ab omni,
Non sua servabit quemquam prudentia, nec se
Perficiet solis naturae viribus ullus.
Sed quia jam in nobis et velle et nolle creatum est,
Arbitriique sui quo vult intendere motus
Libertas accita potest, patuitque per aurem
Judicio cordis, quo mundum proposuisset
Consilio salvare Deus, mens excita longum
Excutiat somnum, seque illi subdat et aptet,
Qui cupidam et fidam promissa in gaudia ducat.
Et in libro de Providentia divina:

   . . . . . Dedit optimus auctor
Hoc homini speciale decus. Cumque omnia verbo
Conderet, hunc manibus, substantia duplex
Jungitur, inque unam coeunt contraria vitam.
Namque anima ex nullis ut caetera gignitur, expers
Interitus, nisi quod Domino cruciabilis uni est,
Et rea ferre potest poenam sub nomine mortis,
Terrenamque illapsa domum, dat vivere secum
Consortem, et pariter divinum haurire vaporem.
[Col. 0442C] Nec quia dissimilis rerum natura duarum est,
Dispar conditio est, manet exitus unus utrumque,
Seu potior juri subdatur posterioris,
379 Seu se majoris virtuti infirmior aequet.
Est etenim ambarum vinci, est et vincere posse,
Proficere et minui, regnare et perdere regnum.
Non quia plus cuiquam, minus aut in origine causae
Nascendi attulerint, aut ulla externa creatos
Vis premat, ignarosque agat in discrimina morum:
Sed quia liber homo et sapiens discernere rectis
Prava potest, in se intus habens discrimina rerum,
Jusque voluntatis quo temperat arbitrium mens.



EPILOGI CAPUT V. Quod Deus omnes homines vult salvos fieri, licet non omnes salventur: quod autem quidam salvantur, salvantis sit donum, et quod quidam pereunt, sit pereuntium meritum.

Sanctus Coelestinus ad Venerium et caeteros Gallicanos [Col. 0442D] episcopos (post epist. 8): »Obsecrationum sacerdotalium sacramenta respiciamus, quae ab apostolis tradita, in toto mundo atque in omni catholica Ecclesia uniformiter celebrantur, ut legem credendi lex statuat supplicandi. Cum enim sanctarum plebium praesules mandata sibi legatione funguntur, apud divinam clementiam humani generis agunt causam, et tota secum Ecclesia congemiscente, postulant et precantur ut infidelibus donetur fides, ut idololatrae ab impietatis suae liberentur erroribus, ut Judaeis sublato cordis velamine lux veritatis appareat, ut haeretici catholicae fidei perceptioni resipiscant, ut schismatici spiritum redivivae charitatis accipiant, ut lapsis poenitentiae remedia conferantur, [Col. 0443A] ut denique catechumenis ad regenerationis sacramenta perductis coelestis misericordiae aula reseretur.« Tanta enim est erga omnes homines bonitas Dei, ut nostra velit esse merita quae sunt ipsius dona, et pro his quae largitus est aeterna praemia sit donaturus. Et Joannes Chrysostomus in Evangelio Matthaei homilia 25: »Idcirco enim, inquit, altari assistens sacerdos pro universo orbe terrarum, pro absentibus atque praesentibus, pro his qui ante nos fuerunt, pro his qui postea sunt futuri, sacrificio illo proposito, Deo nos gratias jubet referre. Hoc quippe et a terra nos liberat, et transponit in coelum, atque ex hominibus angelos facit.« Sanctus Dionysius Areopagites in libro de ecclesiastico Principatu, cap. 2: »Hierarchas quidem unusquisque ad Dei [Col. 0443B] similitationem omnes homines volens salvare, et ad agnitionem veritatis venire, praedicat omnibus vera Evangelia: Quanti, inquit, acceperunt eum, dedit eis potestatem filios Dei fieri, credentibus in nomine ejus (Joan. I, 12). Si quis ergo discedit a vero lumine, aut de intellectualibus, spontaneo arbitrio, malitiae cupiditate, concludens naturaliter inspersas sibi ad illuminari virtutes, 380 per seipsum se destruet.« Et sanctus Cyprianus in libro de Oratione Dominica dicit: »Nam cum discipuli ab eo non jam terreni appellantur, sed sal terrae, et Apostolus primum hominem vocet de terrae limo, secundum vero de coelo, et nos qui esse debemus Patri Deo similes, qui solem suum oriri facit super bonos et malos, et pluit super justos et injustos, sic Christo monente oramus [Col. 0443C] et petimus, ut precem pro omnium salute faciamus, ut quomodo in coelo, id est in nobis, per fidem nostram voluntas Dei facta est ut essemus e coelo, ita et in terra, hoc est ut illis credentibus fiat voluntas Dei, ut qui adhuc sunt prima nativitate terreni, incipiant esse coelestes ex aqua et Spiritu nati.« Et sanctus Hilarius in secundo libro de Fide (lib. II de Trin. post medium): »Humani enim generis causa Dei Filius natus ex virgine est, et Spiritu sancto ipso sibi in hac operatione famulante, et sua Dei videlicet inumbrante virtute, corporis sibi initia consevit, et exordia carnis instituit, ut homo factus ex virgine naturam in se acciperet, perque hujus admistionis societatem sanctificatum in eo universi generis humani corpus existeret: ut quemadmodum [Col. 0443D] omnes in se per id quod corporeum esse voluit conderentur, ita rursum in omnes ipse per id quod ejus est invisibile referretur.« Et item: »Munus autem quod in Christo est omnibus patet unum; et quod ubique non deest in tantum datur in quantum quis volet sumere, in tantum residet in quantum quis volet promereri.« Sanctus quoque Ambrosius in psalmo CXVIII exponens versum: Bonitatem fecisti cum servo tuo, Domine, ita dicit: »Quam bonus Israel Deus rectis corde! (Psal. LXXII, 1). Ergo bonus omnibus, quia omnes recto vult esse corde: qui autem corde declinaverit, ipse a se gratiam divinae bonitatis avertit: semper Deus bonus est.« Et S. Joannes Chrysostomus in libro de Reparatione [Col. 0444A] lapsi: »Si propterea nos fecisset Deus ut puniret, recte desperares et dubitares de salute tua: si vero propter bonitatem suam tantummodo nos fecit, ut aeternis ejus bonis et muneribus fruamur, atque quae agit ab initio saeculi usque ad praesens tempus propterea agit, et propterea monet, ut nos misericordia sua salvet, quae ultra nobis desperandi, quae ambigendi causa supererit?« Et sanctus Hieronymus in Commento Epistolae ad Ephesios: Nolite contristare Spiritum sanctum Dei (Ephes. IV, 30): »Moeror Spiritus sancti sic intelligendus est, quomodo ira Dei, et somnus, et caeterae in humanam similitudinem passiones. Non quo contristetur Spiritus, et ullam perturbationem Divinitas sentiat: sed quo ex verbis nostris Dei discamus affectus, quod moereat quotiescunque [Col. 0444B] peccamus, et defleat peccatores. Nam et Salvator in corpore constitutus flevit Hierusalem, et omne hominum genus in propheta deplorat dicens: Heu mihi anima! quia periit reverens a terra, et qui corrigat inter homines non est: omnes in sanguine judicantur.« Et sanctus Augustinus in libro de Littera et Spiritu (cap. 33): »Vult autem Deus omnes homines salvos fieri, et in agnitionem veritatis venire: non sic 381 tamen, ut eis adimat liberum arbitrium, quo vel bene vel male utentes justissime judicentur. Quod cum fit, infideles quidem contra voluntatem Dei faciunt, cum ejus Evangelio non credunt: nec ideo tamen eam vincunt, verum seipsos fraudant magno et summo bono, malisque poenalibus implicant, experturi in suppliciis potestatem ejus, cujus [Col. 0444C] in donis misericordiam contempserunt. Ita voluntas Dei semper invicta est: vinceretur autem, si non inveniret quid de contemptoribus faceret, aut ullo modo possent evadere quod de talibus ille constituit.« Et in libro de catechizandis Rudibus: »Vere, frater, illa magna et vera beatitudo est, quae in futuro saeculo sanctis promittitur. Omnia vero visibilia transeunt, et omnis hujus saeculi pompa, et deliciae, et curiositas interibunt, et secum ad interitum trahunt amatores suos. A quo interitu, hoc est poenis sempiternis, Deus misericors volens omnes homines liberare, si sibi ipsi non sint inimici, et non resistant misericordiae Creatoris sui, misit unigenitum Filium suum, hoc est Verbum suum aequale sibi, per quod condidit omnia: et manens quidem in divinitate sua, [Col. 0444D] et non recedens a Patre, nec in aliquo mutatus, assumendo tamen hominem, et in carne mortali hominibus apparendo, venit ad homines, ut quemadmodum per unum hominem qui primus factus est, id est Adam, mors intravit in genus humanum, quia consensit mulieri suae seductae a diabolo ut praeceptum Dei transgrederentur: sic per unum hominem, qui etiam Deus est, Dei Filius, Jesum Christum, deletis omnibus peccatis praeteritis, credentes in eum omnes in aeternam vitam ingrederentur.« Et Prosper contra Vincentianos (resp. 2): »Sincerissime credendum atque profitendum est, Deum velle ut omnes homines salvi fiant. Siquidem Apostolus, cujus ista sententia est, sollicitissime praecipit, quod [Col. 0445A] in omnibus Ecclesiis piissime custoditur, ut Deo pro omnibus hominibus supplicetur. Ex quibus quod multi pereunt, pereuntium est meritum, quod multi salvantur, salvantis est donum. Ut enim reus damnetur, inculpabilis est Dei justitia: ut autem reus justificetur, ineffabilis Dei gratia est.« Et item in libro de divina Providentia:

Verum ne longo sermone moremur in istis,
Quae sparsim varieque suis sunt edita saeclis,
Neve quod in parte est, in toto quis neget esse,
Dum solidam Domini divisa negotia curam
Velant, et nulla accipitur quae rara videtur.
Dicite quem populum qua mundi in parte remotum,
Quosve homines, cujus generis, vel conditionis,
Neglexit salvare Deus? vir, femina, servus,
Liber, Judaeus, Graecus, Scytha, barbarus, omnes
In Christo sumus unum.
382 Hoc etenim lex, hoc veneranda volumina vatum,
[Col. 0445B] Hoc patriarcharum spes non incerta tenebat:
Ultima cum mundi finem prope curreret aetas,
Venturum ad terrena Deum, qui, morte perempta,
Solveret inferni leges, longamque ruinam
Humani generis meliore attolleret ortu.
Et in libro contra Eutychem (De Providentia):

Utque illos veterum complexa est gratia solos,
Qui Christum videre fide, sic tempore nostro
Non renovat quemquam Christus, nisi corde receptus.
En, homo, quanta tibi est gratis collata potestas,
Filius esse Dei si vis potes.
Et in libro contra Nestorium:

Jamne Dei compertus amor, diffusaque in omnes
Cura patet, notum et cunctis adstare salutem?
Et tamen, heu! rursum querulis, homo garrula, verbis
Bella moves, jaculisque tuis tua viscera figis:
Cur non sum bonus? hoc non vis. Cur sum malus? hoc vis.
Cur volo quae mala sunt, et cur quae sunt bona nolo?
[Col. 0445C] Liber es, et cum recta queas discernere pravis,
Deteriora legis.
Et in libro contra Mathematicos:

Hoc operis sectare boni, hoc fuge cautus iniqui.
Vita beata isto paritur, mors editur illo.
Coram adsunt aqua servatrix, populator et ignis.
Ad quodvis extende manum, patet aequa facultas.
Et paulo post:

Non superi pariunt ignes, nec ab aethere manat,
Sed nostris oritur de cordibus, ipsaque bellum
Libertas movet, et quatimur civilibus armis.
Otia cum mollis complexa ignava voluntas
Difficili negat ire via.
Et in libro contra Epicureos:

Quos si multa inter morum delicta priorum
Plectisset propere rigor implacabilis irae,
Intercepta forent melioris tempora vitae,
Nec standi vires licuisset sumere lapsis.
[Col. 0445D] Mortem, inquit Dominus peccantis nolo, nec ullum
De pereunte lucrum est: redeat magis, inque relictum
Mutatus referatur iter, vitaque fruatur.
Et quia virtutum similes vult esse suarum,
Quos genuit, vindictam inquit mihi cedite, reddam
Judicio quae digna meo: detur locus irae.
Sic dum multorum differtur poena malorum,
Nonnulli plerumque probos revocantur in actus,
383 Ac fit quisque sibi judex, ultorque severus,
Quod fuerat prius interimens, aliusque resurgens.
At qui persistunt errori incumbere longo,
Quamvis in multis vitiis impune senescant,
In saevum finem venient, ubi non erit ulla
Spes veniae.
Et post aliquanta:

Nam ut nemo invitus somnoque quietus in alto
Fit salvus, nec vi petitur qui sponte recessit:
Sic pulsata patent redeuntibus atria vitae,
Et recipit coeli servatos curia cives.

[Col. 0446A] Et sanctus Leo in tomo ad Flavianum (epist. 10, c. 3): »Opus fuit secreti dispensatione consilii, ut incommutabilis Deus, cujus voluntas non potest sua benignitate privari, primam erga nos pietatis suae dispositionem sacramento occultiore compleret et homo, diabolicae iniquitatis versutia actus in culpam, contra Dei propositum non periret. Ingreditur ergo haec mundi infima Filius Dei.« Item et sanctus Leo papa in epistola ad Leonem Augustum: »Ut autem repararet omnium vitam, recepit omnium causam, et vim veteris chirographi, quod solus inter omnes non debuit, pro omnibus solvendo vacavit.« Et S. Gregorius in libro VIII Moralium (cap. 20): »Cur quasi contrarium tibi hominem despicis, qui certus scio quia perire vel ipsum quem despicere crederis non [Col. 0446B] vis?« Et item in libro XXXI (cap. 14): »Justi viri securitas recte leoni comparatur, quia contra se cum quoslibet insurgere conspicit, ad mentis suae confidentiam redit, et scit quia cunctos adversantes superat, quia illum solum diligit, quem invitus nullo modo amittat. Quisquis enim exteriora quae et nolenti subtrahuntur appetit, sua se sponte extraneo timori substernit.« Et Joannes Chrysostomus in Evangelio Matthaei homilia vigesima quinta: »Praedicabitur hoc, inquit, Evangelium in universo mundo, in testimonium omnibus gentibus, et tunc veniet consummatio. Quibus gentibus? non obedientibus scilicet, neque Evangelio consentientibus. Ne enim aliquis diceret: Cujus rei gratia omnibus praedicatur, si omnes credituri non sunt? Ut, inquit, clareat, me [Col. 0446C] ea quae debui facere cuncta fecisse, et post haec nemo culpare me possit.« Hinc et Prosper in libro Epigrammatum: »Potest, inquit, homo invitus amittere temporalia bona, nunquam vero nisi volens perdit aeterna.

Omne bonum mundo concretum et tempore partum,
   Quacunque amitti conditione potest.
Ut quamvis damnis vigilanter cura resistat,
   Saepe tamen propriis despolietur homo.
At bona quae vere bona sunt, nec fine tenentur,
   Semper habet quisquis semper habere cupit.
384 Nec vim ferre potest Christo subnixa voluntas,
   In quo persistens omnia vincit amor.«

Et venerabilis Beda presbyter in tractatu Actuum apostolorum: »Ipse Petrus sic intellexit omnes homines aequaliter ad Christi Evangelium provocari, [Col. 0446D] nullumque secundum naturam esse pollutum. Sic etiam Dominus per prophetam, et in Evangelio omnibus clamat dicens: Quis est homo qui vult vitam, diligit dies videre bonos? Divertat a malo et faciat bonum; inquirat pacem et persequatur eam (Psal. XXXIII, 13) et: Accedite ad eum et illuminamini; qui dicit: Venite, filii, audite me (ibid. 6, 12). Et: Venite ad me, omnes qui laboratis et onerati estis, et ego reficiam vos (Matth. II, 28). Certum namque est, quoniam qui omnes et in Veteri et in Novo Testamento ad salutem vocat, omnes salvos fieri volet. Non enim mendax est aut dolosus, de quo Scriptura dicit: Deus verax (Rom. III, 4); et: Non est inventus dolus in ore ejus (I Petr. II, 22), ut eos ad salutem invitet, quos salvos fieri nolit. Quapropter de vocatis omnibus, [Col. 0447A] quicunque secundum suam jussionem ad eum accedit, illuminatur profecto atque reficitur: qui vero invitatus ad hanc coenam Dominicam, id est aeternae salutis refectionem, in qua ille vitulus saginatus ad omnium hominum, sine ulla exceptione, tantum ut in eum fideliter et firmiter credant, plenissimam salutis refectionem sufficiens, et singularis ac verus iisdem agnus, qui tollit peccata mundi, cunctis epulari volentibus est occisus, aut sua voluntate non venit, velut senior filius de agro rediens patris convivium, ut cum juniore et prodigo fratre reverso epularetur, etiam rogatus a patre, ut et illi, qui invitati ad hoc idemque prandium nolebant venire, ingredi personam contemnentium exprimens recusavit, aut veniens, antequam pleno refectionis gaudio satietur, [Col. 0447B] ab hac sua voluntate recedit, a qua si viriliter agendo, et Dominum sustinendo, ante perfectionem refectionis et gaudii non recederet, nequaquam ultra recedere vellet, imo nec posset: sicut non Dei, sed sua quisque voluntate non venit, et sua non Dei voluntate recedit, ita non Dei voluntate, sed suo contemptu quilibet, et sua infidelitate, vel originali vel actuali perseveranti iniquitate perit: quia nolo mortem morientis, sed ut revertatur et vivat, Veritas veraciter ipsa dicit. Alioquin injustus Deus qui infert iram, puniens eos qui idcirco salvari non poterant, quoniam eos salvos fieri noluit cujus nemo potest resistere voluntati. Sed absit: quoniam cunctis salutem propositam et paratam humilis humiliter suscepit, quam illi Deus Pater sua gratia revelavit, superbus [Col. 0447C] aeternae vitae indignum se judicans superbe repulit, quam ei divina justitia peccati merito et judicii districtione abscondit, cui gratia non ostendit, sicut in Scripturis multoties invenitur. Unde sub struthionis nomine de hypocrita scriptum est: Privavit, eum Deus sapientia, nec dedit illi intelligentiam (Job XXXIX, 17).« Hinc sanctus Gregorius in libro trigesimo secundo Moralium (cap. 9) dicit: »Quamvis 385 aliud sit privare, aliud non dare, hoc tamen repetiit, subdendo non dedit, quod praemisit privavit. Ac si diceret: quod dixit privavit, non injuste sapientiam abstulit, sed juste non dedit. Unde et Pharaonis cor Dominus obdurasse describitur, non quod ipse duritiam contulit, sed quo exigentibus ejus meritis nulla illud desuper infusi timoris sensibilitate [Col. 0447D] mollivit.« Et sanctus Augustinus in libro de Gratia et libero Arbitrio (cap. 21) ad Valentinum et cum eo monachos: »Fixum enim debet esse et immobile in corde vestro, quia non est iniquitas apud Deum: ac per hoc quando legitis in litteris veritatis, a Deo seduci homines, aut obtundi, vel obdurari corda eorum, nolite dubitare praecessisse mala merita eorum, ut juste ista paterentur, ne incurratis in illud proverbium Salominis: Insipientia viri violat vias ejus, Deum autem causatur in corde suo.« Et in eodem post aliquanta (cap. 23): »Quando ergo auditis dicentem Dominum, Ego Dominus seduxi prophetam illum (Ezech. XIV), et quod ait Apostolus, cujus vult miseretur, et quem vult indurat [Col. 0448A] (Rom. IX.), in eo quem seduci permittit vel obdurari, mala ejus merita, in eo vero cujus miseretur, gratiam Dei non reddentis mala pro malis, sed bona pro malis, fideliter et indubitanter agnoscite. Nec ideo auferatis a Pharaone liberum arbitrium, quia multis locis dicit Deus, Ego induravi Pharaonem, vel induravi, aut indurabo cor Pharaonis. Non enim propterea ipse Pharao non induravit cor suum, nam et hoc de illo legitur, quando ablata est ab Aegyptiis cynomia, dicente Scriptura: Et aggravavit Pharao cor suum, et in isto tempore, et noluit dimittere populum (Exod. VIII). Ac per hoc et Deus induravit per justum judicium, et ipse Pharao per liberum arbitrium.« Et in psalmo trigesimo quinto: »Dedit illos Deus in concupiscentias cordis illorum, [Col. 0448B] facere quae non conveniunt (Rom. I, 28). Si Deus hoc facit ut faciant quae non conveniunt; quid ipsi fecerunt? Ergo fuit concupiscentia, quam vincere noluerunt, non cui traderentur judicio Dei, sed qua digni haberentur qui traderentur.« Et in psalmo quinto: »Cum punit Deus peccatores, non malum suum eis infert, sed malis eorum eos dimittit.«

Sic quoniam, ut idem colendus Augustinus in libro de Bono perseverantiae dicit, nihil fit nisi quod aut Deus facit, aut fieri ipse permittit, et Cassiodorus in psalmo centesimo tertio: »Nihil enim a quoquam fieri potest, nisi quod ipse, quin Deus, secreto judicio aut ad probationem, aut ad vindictam faciendum esse permiserit. Sic et alii quidem auctores dicunt hoc modo locutionis, a Deo merito excaecari [Col. 0448C] qui gratia non illuminantur, tradi qui justo judicio deseruntur, allidi qui non statuuntur;« et plura alia, quae sancti Gregorius, Ambrosius et Hieronymus in libris illorum, et beatus Augustinus in praefato libro de Gratia et libero Arbitrio, et in libro de Praedestinatione gratiae, et in libris de Praedestinatione sanctorum ac Bono perseverantiae, et in epistola ad Sixtum Ecclesiae Romanae presbyterum, post autem ipsius sanctae sedis episcopum, sicut 386 supra ostendimus, cum de vasis irae perfectis ad interitum loqueremur, quae non Dei praedestinatione, sed paterna vel propria praevaricatione, vasa irae et aptata sunt ad interitum. Unde isdem beatus Augustinus in libro de Praedestinatione sanctorum (cap. 8) dicit: »Cur, inquiens, non omnes doceat, aperuit [Col. 0448D] Apostolus quantum aperiendum judicavit, Quia volens ostendere iram, et demonstrare potentiam suam, attulit in multa patientia vasa irae quae perfecta sunt ad perditionem, et ut notas faceret divitias gloriae suae in vasa misericordiae, quae praeparavit in gloriam (Rom. IX, 22). Hinc est quod verbum crucis pereuntibus stultitia est, his autem qui salvi fiunt virtus Dei est.« Et post aliquanta (cap. 9): »Cur autem non omnibus detur, fidelem movere non debet, qui credit ex uno omnes isse in condemnationem sine dubio justissimam, ita ut nulla esset Dei justa reprehensio, etiamsi nullus inde liberaretur, unde constat magnam esse gratiam quod plurimi liberantur.« Et in epistola ad praefatum Sixtum presbyterum (epist. 105): [Col. 0449A] »In vasis quae perfecta sunt ad perditionem quae damnatae debita est massae, agnoscant vasa ex eadem massa in honorem facta, quid eis misericordia divina largita sit.« Et post paululum, denique ad utrumque concludit: »Ergo cujus vult miseretur, et quem vult obdurat. Hoc facit apud quem non est iniquitas. Miseretur itaque gratuito dono, obdurat autem justissimo merito.« Et item: »Quaerimus enim meritum obdurationis, et invenimus: merito namque peccati universa massa damnata est. Non obdurat Deus impertiendo malitiam, sed non impertiendo misericordiam. Quibus enim non impertitur, nec digni sunt nec merentur, ac potius ut non impertiatur hoc digni sunt, hoc merentur. Quaerimus autem meritum misericordiae, nec invenimus, quia [Col. 0449B] nullum est, ne gratia evacuetur, si non gratis donatur, sed meritis redditur.«

Et quia strident Praedestinatiani: Deus quaecunque voluit fecit. Si omnes vellet fieri salvos, omnes utique salvarentur. Et illi sunt omnes de quibus dicit Apostolus, Omnes homines vult Deus salvos fieri (I Tim. II, 4), scilicet qui salvantur: qui autem non salvantur, non est voluntatis Dei penitus ut salventur. Sanctus Hieronymus in Commento Epistolae ad Philemonem eos redarguens dicit: »Si enim, inquiens, Deus voluntarie et non ex necessitate bonus est, debuit hominem faciens ad suam imaginem et similitudinem facere, hoc est ut voluntarie bonus sit, sicut ipse voluntarie et non ex necessitate bonus est. Quod si talis fuisset effectus, qui bonum [Col. 0449C] non voluntate sed necessitate perficeret, non esset Deo similis, qui ideo bonus est quia vult, non quia cogitur. Nihil quippe bonum dici potest nisi quod ultroneum est: quod autem necessitate bonum est, non est bonum. Igitur proprio arbitrio nos relinquens, magis ad suam imaginem et similitudinem fecit. Similem autem Deo esse absolute bonum est.« Hoc idem demonstrat sanctus Gregorius (lib. VII, epist. 6, indict. 2) ad Januarium episcopum de Judaeis, qui ut crederent violentiam sustinebant. 387 »Hac, inquiens, circa eos temperantia magis utendum est, ut trahatur habere velle non reniti, non ut adducantur inviti: quia scriptum est, Voluntarie sacrificabo tibi (Psal. LIII, 8) et, ex voluntate mea confitebor illi (Psal. XXVII, 7).« Et sanctus [Col. 0449D] Augustinus ad Valentinum et fratres qui cum eo sunt: »Primo enim, inquit, Dominus Jesus, sicut scriptum est in Evangelio Joannis apostoli, Non venit ut judicaret mundum sed ut salvaretur mundus per ipsum (Joan. II, 47). Postea vero, sicut scribit Paulus apostolus, judicabit Deus mundum, quando venturus est (Rom. III, 6), sicut tota Ecclesia in Symbolo confitetur, judicare vivos et mortuos. Si ergo non est Dei gratia, quomodo salvat mundum? et si non est liberum arbitrium, quomodo judicat mundum?«

Igitur, sicuti sancti doctores ex Scripturis ostendunt, juste puniuntur qui salvari Dei gratia poterant, si libero arbitrio eamdem gratiam sequerentur; [Col. 0450A] quoniam, sicut mirabilis Paulus dicit ad Hebraeos scribens, Gratia Dei pro omnibus gustavit mortem (Hebr. II, 9), quin Dominus noster Jesus, qui, ut scriptum est, Non ex operibus justitiae quae fecimus nos, sed secundum suam misericordiam (Tit. III, 5), quae et gratia est, venit gratis quaerere et salvare quod perierat. Fidelis enim est sermo, quoniam Christus Jesus venit in hunc mundum peccatores salvos facere. Omnes enim peccaverunt, et egent gloria Dei. Et illi etiam, qui secundum Paulum apostolum, invisibilia Dei (Rom. I, 20) per ea quae facta sunt intelligere poterant sempiternam virtutem ejus atque divinitatem, sunt inexcusabiles, ut in hac sententia exponit Ambrosius. Et hinc in Evangelio Lucae Beda presbyter dicit: »Quid autem et a vobis, [Col. 0450B] inquit, ipsis non judicatis quod justum est? ostendens eos, utpote rationalem creaturam, etsi litteras nesciant, naturali tamen ingenio posse dignoscere, vel eum, qui opera in se quae nemo alius fecisset, supra hominem intelligendum, et ideo Deum esse credendum, vel post tot saeculi hujus injustitias justum Creatoris judicium esse venturum. Nemo igitur ex eo quod supra dictum est, servum nescientem domini voluntatem vapulare paucis, interpretandum de remedio nesciendi praesumat, qui, ut alia taceam, ex eo ipso quod homo est, nec mala quae caveat, nec bona potest ignorare quae appetat.« Et Augustinus in libro de Natura et Gratia (cap. 7): »Hujusmodi enim exemplis ostenditur quales homines quidam tempore aliquo fuerint, non quod aliud esse [Col. 0450C] non potuerint. Unde et jure inveniuntur esse culpabiles. Nam si idcirco tales fuerunt, quia aliud esse non potuerunt, culpa carent.«

Quapropter inexcusabiles quique erunt, quia salvari refugiunt libero arbitrio, justitiae scilicet libero, peccati servo: pro quo libero arbitrio in secundo adventu terribilis et excelsus veniens judicabit Dominus mundum, id est, eos qui habitaverunt in mundo, qui in primo adventu placatus et humilis salvare venit gratia mundum. Nam quia propositam omnibus salutem, videlicet salutare Dei nostri 388 paratum ante faciem omnium populorum, quidam libero arbitrio respuerunt, unde merito damnabuntur, quidam vero libero arbitrio receperunt, unde et gratia salvabuntur, demonstrat Scriptura [Col. 0450D] dicens: Vita erat lux hominum, et lux in tenebris lucet, et tenebrae eam non comprehenderunt (Joan. I, 4); et, Hoc est autem judicium, quia lux venit in mundum, et dilexerunt homines tenebras magis quam lucem (Joan. III, 19); et, In propria venit, et sui eum non receperunt (Joan. I, 11). De recipientibus siquidem dicitur: Ecce sto ad ostium et pulso; si quis mihi aperuerit, intrabo ad illum, et coenabo cum eo, et ille mecum (Apoc. III, 20). Et, Quotquot receperunt eum, dedit eis potestatem filios Dei fieri, his qui credunt in nomine ejus (Joan. I, 12). Et, Fuistis aliquando tenebrae, nunc autem lux in Domino (Ephes. V, 8). Et iterum Paulus de contemptoribus dicit, quia dilectionem veritatis non receperunt [Col. 0451A] ut salvi fierent, immittet illis Deus operationem erroris ut credant mendacio, ut judicentur omnes qui non crediderunt veritati, sed consenserunt iniquitati (II Thess. II, 10). Et de recipientibus veritatem scribens dicit, Gratias agimus Deo sine intermissione, quod cum audissetis a nobis verbum auditus Dei, suscepistis, non ut verbum hominum, sed sicut est vere verbum Dei, quod et operatur in vobis qui credidistis (I Thess. II, 13). Et Cassiodorus in psalmo septuagesimo septimo: »Misit in eos iram indignationis suae, indignationem, et iram, et tribulationem, immissionem per angelos malos. Ordo vindictae verissima descriptione narratur. Prius enim Dominus peccatis nostris irascitur quando nulla compunctione convertimur, ac deinde malitiam hominis [Col. 0451B] in sua indignitate, et ira, et tribulatione derelinquit, ut propriis perversitatibus affligantur qui divinis jussionibus obedire contemnunt.« Et Augustinus in libro de Gratia et libero Arbitrio (cap. 3): »Qui ergo noverunt divina mandata, aufertur eis excusatio, quam solent habere homines de ignorantia. Sed nec ipsi sine poena erunt qui legem Dei nesciunt. Qui enim sine lege peccaverunt, sine lege peribunt: qui autem in lege peccaverunt, per legem judicabuntur (Rom. II, 12). Quod mihi non videtur Apostolus ita dixisse, tanquam pejus aliquid significaverit esse passuros qui legem nesciunt in peccatis suis, quam illos qui sciunt. Pejus enim videtur esse perire, quam judicari. Sed cum hoc de gentibus et de Judaeis loqueretur, quia illi sine lege sunt, isti autem legem acceperunt, quis audeat dicere Judaeos [Col. 0451C] qui in lege peccant non esse perituros cum in Christo non crediderunt? quandoquidem de illis dictum est, per legem judicabuntur? Sine fide enim Christi nemo liberari potest, ac per hoc ita judicabuntur ut pereant. Nam si pejor est conditio nescientium quam scientium legem Dei, quomodo verum erit quod in Evangelio Dominus ait: Servus qui nescit voluntatem domini sui et facit digna plagis, vapulabit pauca; servus autem qui scit voluntatem domini sui et non facit digna, plagis vapulabit multa (Luc. XII, 47). Ecce ubi ostendit gravius peccare hominem scientem, quam nescientem. Nec tamen ideo confugiendum est ad ignorantiae tenebras, ut in eis quisque requirat excusationem. Aliud est [Col. 0451D] enim nescisse, aliud scire noluisse. Voluntas quippe 389 arguitur in eo de quo dicitur: Noluit intelligere ut bene ageret (Psal. XXXV, 4). Sed et illa ignorantia, quae non est eorum qui scire nolunt, sed eorum qui tanquam simpliciter nesciunt, neminem sic excusat ut sempiterno igne non ardeat, si propterea non credidit quia non audivit omnino quid crederet: sed fortasse ut mitius ardeat. Non enim sine causa dictum est: Effunde iram tuam in gentes quae te non noverunt (Psal. LXXVIII, 6). Et illud quod ait Apostolus: Cum venerit in flamma ignis dare vindictam in eos qui ignorant Deum (II Thess. I, 8). Verumtamen ut habeamus et ipsam scientiam, ne dicat unusquisque: Nescivi, non audivi, non intellexi, [Col. 0452A] voluntas convenitur humana, ubi dicitur: Nolite esse sicut equus et mulus, quibus non est intellectus (Psal. XXXI): quamvis pejor appareat de quo dictum est: Verbis non emendabitur servus durus. Si enim et intellexerit, non obaudiet.« Et plura hujusmodi inveniuntur in litteris divinitus inspiratis. Sicut enim secundum Scripturam, omnia quaecunque voluit Dominus fecit (Psal. CXIII, 3), ita sicut voluit omnia bona fecit: quia non ex accidente, et essentialiter bonus et Omnipotens, qui seipsum negare non potest, aliter nec velle potuit nec posse voluit, ut beatus Augustinus in sermone de Symbolo ad neophytos dicit: »Si enim, inquiens, quae in principio Deus fecit, ex nihilo utique fecit, etiam ex his quae fecit quidquid voluerit facere potens est, quia [Col. 0452B] omnipotens est, nec ideo credant iniqui Deum non esse omnipotentem, quia multa contra ejus faciunt voluntatem, sive homo vel juste damnetur, sive misericorditer liberetur, voluntas Omnipotentis impletur. Quod ergo non vult Omnipotens, hoc solum non potest. Utitur ergo malis, non secundum eorum pravam, sed secundum suam rectam voluntatem.« Et post pauca: »Ne quis me temere dixisse arbitretur aliquid Omnipotentem non posse, hoc et beatus Apostolus dixit: Si non credidimus, ille fidelis permanet, negare seipsum non potest (I Tim. II, 13). Sed quia non vult non potest, quia et velle non potest. Non enim potest justitia velle facere quod injustum est, aut sapientia velle quod stultum est, aut veritas velle quod falsum est. Unde admonemur Deum omnipotentem, [Col. 0452C] non hoc solum quod ait Apostolus, negare seipsum non potest, sed multa non posse. Ecce et ego dico, et ejus veritate dicere audeo quod negare non audeo, Deus omnipotens non potest mori, non potest mutari, non potest falli, non potest miser fieri, non potest vinci. Haec atque hujusmodi absit ut possit Omnipotens: ac per hoc non solum ostendit Veritas omnipotentem esse, quod ista non possit: sed etiam cogit Veritas omnipotentem non esse qui haec possit. Volens enim est Deus quod est. Aeternus ergo et incommutabilis, et verax et beatus, et insuperabilis volens est. Si ergo potest esse quod non vult, omnipotens non est. Est autem omnipotens: ergo quidquid vult potest. Et ideo quod non vult esse non potest, qui propterea dicitur omnipotens, [Col. 0452D] quoniam quidquid vult potest. De quo et psalmus dicit: In coelo et in terra omnia quaecunque voluit fecit (Psal. CXIII, 3).« 390 Et in libro de Natura et Gratia (cap. 49): »Absit a nobis ut Deum posse peccare dicamus. Non enim, ut stulti putant, ideo non erit omnipotens, quia nec mori potest, et negare seipsum non potest.«

Videant catholici quam male tradunt haeretici: »Omnia quaecunque voluit Dominus fecit,« dicentes: Qui non salvantur non est voluntatis Dei penitus ut salventur: cum ratum sit, ut qui ad salutem non sequuntur voluntatem Domini invitantem, quoniam justus Dominus justitias dilexit, aequitatem vidit vultus ejus (Psal. X, 8), sentiant ex retributione [Col. 0453A] justitiae voluntatem Domini in supplicio vindicantem. Et vidit Deus, inquit Scriptura, cuncta quae fecit, et erant valde bona. Et: Fecit Deus hominem ad imaginem et similitudinem suam (Gen. I, 31, 26). Ad imaginem quippe et similitudinem Dei esse procul dubio bonum est. Et iterum scriptum est: Deus ab initio constituit hominem, et reliquit illum in manu consilii sui (Eccli. XV, 14). Is autem quo consilio usus potiusque abusus fuerit, quemve consiliarium obaudierit, in sua paret propagine, conclamante propheta: Omnes erravimus, in iniquitatibus concepti, et in peccatis geniti, ita ut mundus nullus sit, nec cujus vita est unius diei super terram, ante cum in cujus conspectu nemo justificatur vivens, apud quem per se nullus est innocens, quia non est homo in [Col. 0453B] terra qui faciat bonum et non peccet, et ex uno omnes isse in condemnationem idem divinus protestatur Apostolus, quia periit Adam primus de terra terrenus, et in ipso omnes perivimus, secundus Adam de coelo coelestis, non amittens quod erat, sed assumens quod non erat, in unitate personae suae, non in unitate substantiae, propter quod item dictum est: Nemo ascendit in coelum, nisi qui descendit de coelo, Filius hominis, qui est in coelo (Ephes. IV, 9), venit quaerere et salvare quod perierat. Omnes perivimus, omnes venit quaerere et salvare. Quod autem quidam salvantur, de salvantis est dono: quod quidam pereunt, de pereuntium merito, non de Salvatoris est voto, qui venit quaerere et salvare quod perierat. De qua generali perditione [Col. 0453C] si nullus liberaretur, irreprehensibile esset Dei judicium: quia vero multi liberantur, ineffabilis est gratiae ejus donum, qui omnes salvos fieri volens, omnibus dixit: Si audieritis me, bona terrae, scilicet terrae viventium, comedetis (Isa. I, 19, 20). In qua, id est in regno Dei, beatus qui manducabit panem vitae aeternae, et biberit potum salutis perpetuae, et non sitiet iterum aliud, nisi quod satiatus incessanter et aeternaliter biberit. Si autem me non audieritis, et ad iracundiam me provocaveritis, gladius devorabit vos. Hoc gladio abscidentur a societate justorum quicunque audierint pro sterilitate operum bonorum et retributione peccatorum: Discedite a me, maledicti, in ignem aeternum, qui paratus est diabolo et angelis ejus (Matth. XXV, 11). Quo gladio separatis [Col. 0453D] malis de medio justorum, perducentur justi ad societatem et gaudium angelorum, ubi misericordias Domini in aeternum cantabunt: cujus gratia in illum credere, eum sequi, et quae jusserat perseveranter operari meruerunt: quem credendo sequi, et in quo 391 permanere fide recta et bonis operibus impii contempserunt; qui secundum doctrinam apostolorum Petri et Pauli atque Joannis: In hoc apparuit Filius Dei, ut dissolvat opera diaboli, cujus suggestioni consentiens primus homo perierat. Unde ipsius hominis naturam, non culpam, idem Filius Dei, ut diximus, pro hominum redemptione est dignatus assumere, qui omnes homines vult salvos fieri, et neminem vult perire.



EPILOGI CAPUT VI.
[Col. 0454A]

Quod Christus pro omnibus hominibus passus sit, licet non omnes passionis ejus mysterio ad salutem redimantur aeternam: et quia non omnes passionis ejus mysterio redimuntur, non ad sacramenti virtutem, sed ad infidelium respicit partem: cum sanguis Domini nostri Jesu Christi pretium sit totius mundi, a quo pretio extranei sunt, qui aut delectati captivitate redimi noluerunt, aut post redemptionem ad eamdem sunt servitutem perseveranti infidelitate vel iniquitate reversi.

Magnus Leo catholicae et apostolicae Ecclesiae, sanctae videlicet sedis Romanae pontifex, in epistola ad Juvenalem (epist. 78) Hierosolymitanum episcopum dicit: »Veram igitur Christi generationem crux vera confirmat; quoniam ipse in nostra carne nascitur, qui in nostra carne crucifigitur: quae nullo [Col. 0454B] interveniente peccato, nisi fuisset nostri generis, non potuisset esse mortalis. Ut autem repararet omnium vitam, recepit omnium causam, et vim veteris chirographi, quod solus inter omnes non debuit, pro omnibus solvendo vacuavit: ut sicut per unius reatum omnes facti fuerant peccatores, ita per unius innocentiam omnes fierent innocentes, inde in homines manante justitia, ubi est humana suscepta natura.« Et item in epistola ad Leonem Augustum (epist. 97, cap. 2): »Effusio enim justi pro injustis sanguinis Christi, tam fuit dives ad pretium, ut si universitas captivorum in redemptorem suum crederet, nullum diaboli vincula retinerent. Quoniam, sicut ait Apostolus: Ubi autem abundavit peccatum, superabundavit et gratia (Rom. V, 10). Et cum sub [Col. 0454C] peccati praejudicio nati potestatem acceperint ad justitiam renascendi, validius factum est donum libertatis, quam debitum servitutis.« Et sanctus Augustinus in libro de Correptione et Gratia (cap. 16; de Civit. Dei, lib. XX, cap. 6). »Quis magis dilexit infirmos, quam ille qui pro omnibus est factus infirmus, et pro omnibus mortuus est, ut et qui vivunt jam non sibi vivant, sed ei qui pro ipsis mortuus est, et resurrexit? Omnes itaque mortui sunt in peccatis, nemine prorsus excepto, sive originalibus, sive etiam voluntate additis, vel ignorando, vel sciendo, nec faciendo quod justum est: et 392 pro omnibus mortuis vivus mortuus est unus, id est nullum habens omnino peccatum, ut qui per remissionem peccatorum vivunt, jam non sibi vivant, sed ei qui [Col. 0454D] pro omnibus mortuus est propter peccata nostra, et resurrexit propter justificationem nostram.«

Et quoniam Praedestinatiani noviter reexorti nimium profitentur errorem, si passus credatur et dicatur Christus pro omnibus, devocantes in medium ad suam confirmandam sententiam, impios ante passionem Dominicam, etiam et ab ipsius mundi exordio, pro suis sceleribus inferni poenis aeternaliter condemnatos, et post triumphum crucis vivificae, Antichristum ac caeteros perditionis filios, pro quibus non debeat credi passus, quaedam de superioribus repetentes, brevius demonstrare censuimus. Quia una fides eademque spes salutis fuerit ante passionem Domini, et post passionem illius sit omnibus [Col. 0455A] sanctis, in effusione sanguinis ipsius Dei et hominum mediatoris. Deinde quid cunctis generaliter justis et impiis, quos nobis Praedestinatiani objiciunt, in sua impietate defunctis contulit passio Redemptoris. Dicimus autem justos non viribus suis justificatos, sed gratia ejus qui justus pro injustis est mortuus: et dicimus impios non natura conditionis malos, neque ab illo factos impios, qui multos justificat impios, et ut Paulus ad Romanos scribit, pro impiis est mortuus: sed de Adam bono, utpote a bono Deo facto, et libertate arbitrii perdito genitos, atque in originali aut sua impietate sine fide redemptionis ejusdem mortuos, qui pro omnibus debitoribus mortis solus inter mortuos liber a debito mortis est mortuus. Post vero, quia specialiter credentibus ad salutem mors profuit [Col. 0455B] Salvatoris, non credentibus autem in judicium et condemnationem sit contempta ipsius gratia passionis. Tum qualiter quave discretione orthodoxi ex Scripturis intellexerunt et docuere doctores, quoniam passus est Christus pro omnibus, licet non omnes ad aeternam salutem passionis ejus mysterio redimantur. Nunc per singula replicando pergamus. Quia una fides eademque spes salutis fuerit ante passionem Domini, et post passionem illius sit omnibus sanctis, in effusione sanguinis ipsius Dei et hominis mediatoris, apostolus Petrus in Actibus apostolorum dicit: Per gratiam Domini Jesu credimus salvari, quemadmodum et illi (Act. XV, 12). Hinc Beda: »Si ergo et illi, id est Patres, portare jugum legis veteris non valentes, per gratiam Domini salvos se fieri crediderunt, [Col. 0455C] manifestum est quod haec gratia est, quae antiquos justos vivere fecit, quia justus ex fide vivit. Et ideo sacramenta esse potuerunt pro temporum varietate diversa, ad unitatem tamen ejusdem fidei concordissime recurrentia.« Et Augustinus in psalmo trigesimo sexto: »Nunquid soli nos, et non etiam illi qui fuerunt ante nos, omnes qui ab initio saeculi fuerunt justi, caput Christum habent? Illum enim venturum esse crediderunt, quem venisse jam credimus, et in ejus fide et ipsi nati sunt, in cujus et nos, ut 393 esset ipse totius caput civitatis Jerusalem, omnibus connumeratis fidelibus ab initio usque ad finem, adjunctis etiam legionibus et exercitibus angelorum, ut fiat illa una civitas sub uno rege, et una quaedam provincia sub uno imperatore, felix in perpetua [Col. 0455D] pace ac salute, laudans Deum sine fine, beata sine fine.« Et sanctus Ambrosius in libro de Spiritu sancto (libro I, in prooemio), exponens sententiam libri Judicum dicit: »Solum sacrificium Deo Dominicae passionis pro religione populi deferendum. Etenim vitulus, inquit, ille in typo Christi, in quo septem spiritalium plenitudo virtutum, sicut Isaias dixit, habitat. Hunc vitulum et Abraham vidit, quando diem Domini vidit, et gavisus est. Hic est qui in haedi typo, nunc in ove, nunc in vitulo offerebatur. Haedi, quod sacrificium pro delictis sit; ovis, quod voluntaria hostia: vitulus, quod immaculata sit victima.« Et item sanctus Augustinus in libro de Natura et Gratia (cap. 44): »Ea quippe fides justos [Col. 0456A] sanavit antiquos, quae etiam sanat et nos, id est mediatoris Dei et hominum hominis Christi Jesu: fides sanguinis ejus, fides crucis ejus, fides mortis et resurrectionis ejus. Habentes ergo eumdem spiritum fidei et nos credimus, propter quod et loquimur (II Cor. IV, 13).« Et sanctus Gregorius in homilia Ezechielis 15 dicit: »Et quidem ab Abel sanguine passio jam coepit Ecclesiae, et una est Ecclesia electorum praecedentium atque sequentium.« Et S. Hieronymus in commento Epistolae Pauli ad Galatas: »Haeres iste parvulus, qui nihil differt a servo, cum sit Dominus omnium, sub tutoribus et actoribus est usque ad praefinitum tempus a Patre, totum humanum genus usque ad adventum Christi, et ut amplius dicam, usque ad consummationem mundi significat. Quomodo [Col. 0456B] enim omnes in protoplasto Adam necdum nati moriuntur, ita omnes, etiam hi qui ante adventum Christi nati sunt, in secundo Adam vivificantur. Atque ita fit, ut nos legi servierimus in patribus, et illi gratia salventur in filiis.« In hac una Ecclesia, quae constat ab initio saeculi usque ad finem. De qua sanctus Gregorius in homilia decima septima Ezechielis dicit: »Et qui praeibant, et qui sequebantur, clamabant Osanna (Matth. XXI, 9). Osanna Latina lingua, salva nos dicitur. Ab ipso enim salutem et priores quaesierunt, et praesentes quaerunt, et benedictum qui venit in nomine Domini confitentur, quoniam una spes, una fides est praecedentium atque sequentium populorum. Nam sicut illi exspectata passione ac resurrectione ejus sanati sunt, ita nos [Col. 0456C] praeterita passione illius, ac permanenti in saecula resurrectione salvamur.«

Hujus Ecclesiae unitas, quae non minus per poenitentiam peractae insipientiae, quam per sapientiae discendae industriam Domino conciliatur, ut venerabilis Beda presbyter, ex praecedentium Patrum dictis, in Commento Evangelii Lucae ostendit, ex duabus partibus congregatur, eorum videlicet qui peccare nesciunt, et eorum qui peccare desistunt. Poenitentia enim delictum abolet, sapientia cavet. In 394 quibus de toto pars debet ostensa lectori sufficere illo Scripturae usu, quatenus uni vel paucis et in tempore dictum, generalitati ac cunctis aetatum successionibus dictum intelligatur: ut est illud quod Moyses tantum in rubo audivit, et Dominus in Evangelio [Col. 0456D] recapitulat dicens, De resurrectione autem mortuorum non legistis quod dictum est a Deo dicente vobis (Matth. XXII, 31); et, Quod vobis dico omnibus dico (Marc. XIII, 37); et, Usque hodie legitur Moyses (II Cor. III, 15); et, Haec dicit Dominus in prophetis (Hebr. I, 1). Et quod in illo tempore dixerat, hodieque et usque in saeculum dicit Jesus discipulis suis. Et sicut in illo tempore, cum turbae plurimae convenirent, et de civitatibus properarent ad Jesum, dixit per similitudinem seminantis, laborem et varios proventus seminis: ita et in hoc lugendo nostro tempore, per raros seminatores, ac intervalla temporum, et amplum agrum, aliud cadit juxta viam, et aliud inter spinas, aliud autem super petram, et parum in [Col. 0457A] terram bonam. Quia quod non sine moerore dicitur, multi sunt qui ad Jesum veniunt, illum verbotenus confitentes, factis autem negantes, et corde redeunt in Aegyptum, quin potius cum Cedar habitantibus conversantur: pauci vero, pereuntibus plurimis, in diluvio iniquitatum multarum intra arcam verae fidei conservantur. Sicut Abel justus, qui sapientia sub lege naturae a peccatis abstinuit, regni coelestis introitum per eum sibi praestolans aperiri, quem dum in agno offerret, fidei oculis mente conspiciebat. Adam et Eva peccatum per poenitentiam deleverunt, sicut S. Augustinus ad Marcellinum in libro II de Baptismo parvulorum (cap. 34) demonstrat, dicens: »Sicut ergo illi primi homines postea juste vivendo: unde merito creduntur per Domini sanguinem ab [Col. 0457B] extremo supplicio liberati, non tamen in illa vita meruerunt ad paradisum revocari.« Et Cassiodorus in psalmo centesimo secundo (Psal. CII, 17): »Misericordia autem Domini a saeculo et usque in saeculum. Unde, inquit, mihi videtur hic convenienter adverti et Adam, sicut multi Patrum dixerunt, ad Domini gratiam fuisse revocatum, quando ipse primus in saeculo fuit. Sicuti etiam Abel, Noe, Abraham, et caeteri Patres, qui tamen in saeculo sed a saeculo non fuerunt. Cain vero infidelitate et iniquitate sua ab hac Ecclesia, in qua omnibus est salus proposita, extorris et alienus, nec per sapientiam peccare abstinuit, nec per poenitentiam peccatum delere etiam admonitus procuravit. Sub lege Zacharias et Elizabeth, de quibus scriptum est: Erant justi ambo ante [Col. 0457C] Deum incedentes in omnibus mandatis et justificationibus Domini sine querela: et Simeon justus, qui et ipse exspectabat redemptionem Israel (Luc. I, 6), id est salutare Dei paratum ante faciem omnium populorum. Anna quoque non discedebat de templo, jejuniis et orationibus serviens Domino nocte ac die, per sapientiam a peccatis abstinuerunt. David per poenitentiam peccata delevit, exspectans super nivem dealbari per aspersionem Christi sanguinis, quae hyssopo, id est humilitate incarnationis ejus signatur. Saul impoenitens nec lacrymis Samuelis 395 abluitur: qui pro magno merito suae exauditionis cum Moyse quasi singulariter a Domino in exemplum ostenditur. Sed post multa quae a Deo perceperat, sicut per ventriloquam audierat, quam [Col. 0457D] in angustia sua Dominum negligens expetiit, indignam vitam digna morte finivit. Sub gratia Jacobus, qui appellatus est justus, primus Hierosolymorum episcopus, quanto praeconio attollatur qui sapientia peccare nescivit, divinae litterae protestantur. Et ut magni Petri silentio lacrymas honoremus, quas exemplo utinam praedicemus, in cruce latro poenituit, confessus est et a fonte pietatis audivit, Hodie mecum eris in paradiso (Luc. XXIII, 43): alter vero eodem flagello correptus, eumdemque fontem pietatis conspiciens, et potare contemnens, personam referens contemptorum, nec flagello corrigitur, nec exemplo convertitur. Haec sancta Ecclesia semper agnos habuit, quibus se miscuerunt et haedi, et [Col. 0458A] facient usque ad illud tempus, quando sedebit Filius hominis in sede majestatis suae, et congregabuntur ante eum omnes gentes, et segregabuntur mali a bonis, sicut segregat pastor oves ab haedis, et statuet oves quidem a dextris, haedos autem a sinistris, et reddet unicuique secundum opera sua.«

Haec quoque sancta Ecclesia habuit semper in fide salutis una, pro temporum varietate sacramenta disparia. Videlicet quia a mundi exordio usque ad tempora datae circumcisionis, vel hostiarum oblationibus, vel certe sola fidei virtute, suas suorumque animas creatori commendantes, a primi reatus vinculis absolvere curabant. Quod et de aliis egerunt gentibus, vigente in Hebraeorum populo circumcisione, videlicet fidei signo. Sine fide enim impossibile [Col. 0458B] est placere Deo, et sicut alias scriptum est, Justus ex fide vivit. Post datam autem circumcisionem, idem salutiferae curationis auxilium, eadem circumcisio in lege contra originalis peccati vulnus agebat, quod nunc baptismus agere revelatae gratiae tempore consuevit: excepto quod regni coelestis januam necdum intrare poterant, donec adveniens benedictionem daret qui legem dedit, ut videri posset Deus deorum in Sion. Tantum in sinu Abrahae post mortem beata requie consolati, supernae pacis ingressum spe felices exspectabant. Sed et sicut sanctus Paulus dicit, Patres nostri omnes baptizati sunt in nube et in mari (I Cor. X, 2). In forma scilicet Christi baptismatis, quod inter ipsa mundi primordia, quando spiritus Domini ferebatur super [Col. 0458C] aquas, ut jam virtutem sanctificationis aquarum natura conciperet, sed et in ipsa diluvii effusione constat esse signatum. In quo baptismate, nubis videlicet atque maris, baptizati non omnes salvati sunt, quia non omnes illud spiritaliter intellexerunt, crediderunt, ac servaverunt, sicut nec in diluvio salvati sunt, nisi quos arca sanctam demonstrans Ecclesiam continuisse dignoscitur. Ita et qui baptizantur Christi baptismate quidam salvantur, gratia in fide recta et operibus bonis perseverantes, quidam autem pereunt, quia licet verum sit in eis baptisma, quo omnia prorsus 396 peccata delentur, tamen in veritate non permanent, et ideo pereunt, sicut beatus Petrus apostolus demonstrat dicens: In diebus Noe, cum fabricaretur arca, in qua pauci, [Col. 0458D] id est octo animae, salvae factae sunt per aquam, quod et vos nunc similis formae salvos facit baptisma (I Petr. III, 20). Unde Beda: »Quod ergo aqua diluvii non salvavit extra arcam positos, sed occidit, sine dubio praefigurabat omnem haereticum, licet habentem baptismatis sacramentum, non aliis, sed ipsis aquis ad inferna mergendum, quibus arca sublevatur ad coelum.« Et quoniam, sicut Dominus dicit: Nisi quis renatus fuerit ex aqua et Spiritu sancto, non intrabit in regnum coelorum (Joan. III, 5), cujus renascitionis praeconia fuerunt superiora baptismata, ita nihilominus protestatur: Nisi manducaveritis carnem filii hominis, et biberitis ejus sanguinem, non habebitis vitam in vobis (Joan. VI, 54), et [Col. 0459A] item, Ego sum panis vivus qui de coelo descendi: si quis manducaverit ex hoc pane, vivet in aeternum (Joan. LI, 52), cujus praedicamenta fuerunt lignum vitae in medio paradisi plantatum, Adae concessum esui ante peccatum, quando illi est dictum, De omni ligno paradisi comedes, de ligno autem scientiae boni et mali ne comedas (Gen. II, 16): post peccatum autem, dicente Domino, Videte ne forte sumat de ligno vitae et vivat in aeternum (Gen. III, 22), est omnino prohibitum, usque dum veniret qui praesignatus est, et de quo etiam dictum est, lignum vitae est his, Christus videlicet Dei virtus et Dei sapientia, qui apprehenderint eam. Et iterum ejusdem panis vivi et calicis vitis verae signarunt aenigmata figurarum, de quibus item Paulus dicit, Et omnes eamdem [Col. 0459B] spiritalem escam manducaverunt, et omnes eumdem potum spiritalem biberunt: sed non in omnibus beneplacitum fuit Domino (I Cor. X, 3), sicut sanctus Augustinus ex verbis sancti Evangelii demonstrat, dicens, Patres, inquit, vestri manducaverunt manna, et mortui sunt (Joan. VI, 49). Manducaverunt Moyses et Aaron et caeteri sancti qui fuerunt in populo manna, et non sunt mortui, quia spiritaliter visibilem cibum intellexerunt, spiritaliter esurierunt. Alii vero manducaverunt, et permanserunt in infidelitate, sicut Judaei audierunt loquentem Christum, et non spiritaliter verba ejus intellexerunt. Ideo dixit eis, Patres vestri manducaverunt manna in deserto et mortui sunt. Qua morte nisi infidelitatis? nam communi morte mortui sunt et sancti qui fuerunt inter eos. [Col. 0459C] De Novo autem Testamento, ex pane utique vitae aeternae et calice salutis perpetuae, ostendit Paulus, et exponit Ambrosius de Epistola ad Corinthios dicens, Quicunque ederit panem hunc, et biberit calicem Domini indigne, reus erit corporis et sanguinis Domini (I Cor. II, 27). Quoniam futurum est, inquit Ambrosius, judicium, ut quemadmodum accedit unusquisque, reddat causas in die Domini nostri Jesu Christi, quia sine disciplina traditionis et conversationis qui accedunt, rei sunt corporis et sanguinis Domini. Quid est autem reos esse, nisi poenas dare mortis Domini? Occisus est enim pro his qui beneficium ejus in irritum ducunt. Probet autem seipsum homo, et sic de pane illo edat et de calice bibat: qui enim manducat et bibit indigne, judicium [Col. 0459D] 397 sibi manducat et bibit, non discernens corpus Domini (ibid., 28). Hinc item Ambrosius: »Devoto animo et cum timore accedendum ad communionem docet, ut sciat mens reverentiam se debere ei ad cujus corpus sumendum accedit. Hoc enim apud se debet judicare, quia Dominus est, cujus in mysterio corpus manducat et sanguinem potat, qui testis est beneficii Dei. Quem nos si cum disciplina accipiamus, non erimus indigni corpore et sanguine Domini: gratia enim videbitur redemptori.« Et item dicit: »Medicina enim spiritalis est, quae cum reverentia degustata purificat sibi devotum.« Et item: »Ideo multi in vobis invalidi et aegroti, et dormiunt multi. Ut verum probaret quia examen futurum [Col. 0460A] est accipiendi corpus Domini, jam hic imaginem judicii ostendit in eos qui inconsiderate corpus Domini acceperant, dum febribus et infirmitatibus corripiebantur, et multi moriebantur.« Tandem igitur Leo papa in homilia tertia de Natale Domini dicit: »Cessent igitur illorum querelae qui, impio murmure divinis dispensationibus obloquentes, de Dominicae nativitatis tarditate causantur, tanquam praeteritis temporibus non sit impensum quod in ultima mundi aetate est gestum. Verbi enim incarnatio hoc contulit facienda quod facta, et sacramentum salutis humanae in nulla unquam antiquitate cessavit. Quod praedicaverunt apostoli, hoc annuntiaverunt et prophetae: nec sero est impletum quod semper est creditum. Non itaque novo consilio Deus rebus humanis [Col. 0460B] nec sera miseratione consuluit, sed a constitutione mundi unam eamdemque omnibus causam salutis instituit.«

Quid autem cunctis generaliter justis et impiis, quos nobis Praedestinatiani objiciunt, in sua impietate defunctis contulit passio Redemptoris, dicat Paulus, et exponat Ambrosius in commento ipsius epistolae: »Hoc dicit, quia sicut Adam peccans mortem invenit, et tenuit ut omnes ex ejus origine dissolvantur (I Cor. XV, 22): ita et Christus non peccans, et per hoc vincens mortem (quia qui non peccat vincit mortem, quia mors ex peccato), omnibus ex ejus corpore acquisivit vitam, id est resurrectionem. Quamvis ergo generaliter tribuerit resurrectionem, ut sicut in Adam omnes sive justi sive [Col. 0460C] injusti moriuntur, ita et in Christo omnes tam credentes quam diffidentes resurgant, licet ad poenam: increduli tamen vivificari videntur, quia corpora sua recipient jam non morituri, sed passuri poenam in eis sine fine, quod credere noluerunt.« Et item in Epistola ad Corinthios, »quia resurrexit, inquiens, tertia die (I Cor. XV, 4). In Christo enim omnes resurrexisse, sicut in Adam mortuos esse, nemo fidelium denegat.« Et item: »Per hominem mors, et per hominem resurrectio mortuorum (ibid., 21), ut quia peccato hominis mors inventa est, Christi justitia resurrectionem meruit mortuorum.« Et beatus Joannes Chrysostomus in libro de Reparatione lapsi: »Scriptura, inquit, dicit quia et peccatores induent incorruptionem, scilicet non ad honorem vitae, sed [Col. 0460D] ad diuturnitatem supplicii profuturam.« 398 Et sanctus Hilarius in expositione psalmi CXVIII: »Exprobrat enim superbis atque maledictis cur nihil in sacramento sanguinis sui atque mortis utilitatis suae esse existimaverint, cum ille nostri causa et natus, et passus, et mortuus sit.« Et item idem sanctus Hilarius concordans sancto Ambrosio in psalmo LV, dicit: »Sicut exspectaverunt animam meam pro nihilo salvos facies illos, in ira populos deduces (Psal. LV, 8). Novus hic prophetae sermo est, ut eos qui exspectant animam suam ad nihilum Deus salvet, et cum aliud sit ad nihilum, aliud salvari, nunc salus quae in illos fiet ad nihilum sit. Est ergo quod salvetur in nihilum, est plane, quidquid resurrectione [Col. 0461A] concessa demutatione non dignum est. Nam cum omnis caro redempta in Christo sit ut resurgat, et omnem assistere ante tribunal ejus necesse sit: non tamen omnibus gloria et honor est promiscuus resurgendi. Quibus ergo tantum resurrectio, non etiam demutatio est tributa, hi salvantur in nihilum. In ira enim deducentur hi populi, quibus ad poenae sensum salus resurrectionis est constituta.« Et Beda in commento Lucae ex verbis Augustini: »Altiori autem sensu, facilius est Christum pati pro dilectoribus saeculi, quam dilectores saeculi ad Christum converti.« Et sanctus Ambrosius in Epistola ad Corinthios: »Quid est autem reos esse, nisi poenas dare mortis Domini? occisus est enim pro his qui beneficium ejus in irritum ducunt.« Et item sanctus Hilarius in [Col. 0461B] libro III de Fide: »Dei Filius crucifigitur, sed in cruce hominis mortem Deus vincit: Christus Dei Filius moritur, sed omnis caro vivificatur in Christo.« Et sanctus Augustinus in libro vigesimo (cap. 6) de Civitate Dei: »Omnes itaque mortui sunt in peccatis, nemine prorsus excepto, sive originalibus, sive etiam voluntate additis, vel ignorando, vel sciendo, nec faciendo quod justum est, et pro omnibus mortuis vivus mortuus est unus, id est nullum habens omnino peccatum.«

De Antichristo autem, per quem cum corpore suo omnes scilicet reprobos Praedestinatiani nos putant se posse concludere, accipiant quid sanctus Gregorius in libro Moralium trigesimo secundo (cap. 12) dicit: »Quia ergo, inquit, per undenarium numerum [Col. 0461C] transgressio exprimitur, hujus bestiae cornu undecimo ipse auctor transgressionis indicatur. Quod videlicet parvulum oritur, quia purus homo generatur, sed immaniter crescit, qui usque ad conjunctam sibi vim angelicae fortitudinis proficit.« Et item (cap. 18): »Principium viarum Dei Behemoth dicitur, quia nimirum cum cuncta creans ageret, hunc primum condidit, quem reliquis angelis eminentiorem fecit.« Et item (cap. 12): »Quid autem cauda Behemoth istius nisi illa antiqui hostis extremitas dicitur, cum vas proprium illum perditum hominem ingreditur, qui specialiter Antichristus nuncupatur.« Et item (cap. eod.): »Tunc Antichristus, mundi gloriam temporaliter obtinens, mensuras hominum et honoris culmine et signorum potestate transcendit. Spiritus quippe [Col. 0461D] 399 in illo est, qui in sublimibus conditus, potentiam naturae suae non perdidit vel dejectus.« Et item in edicto civibus Romanis proposito (lib. XI, epist. 3): »Pervenit ad me quosdam presbyteros, perversos scilicet homines, prava inter vos aliqua et sanctae fidei adversa seminasse, ita ut die Sabbati aliquid operari prohiberent, quos quid aliud nisi Antichristi praedicatores dixerim, qui veniens diem Sabbati atque Dominicum ab omni faciet opere custodiri? Quia enim mori se simulabit et resurgere, haberi in veneratione vult Dominicum diem: et quia judaizare populum compellet, ut exteriorem ritum legis revocet, et sibi Judaeorum perfidiam subdat, coli vult Sabbatum.« Sanctusque Hieronymus in Danielis [Col. 0462A] commento Isaiae vaticinio firmat, quia Antichristus usque ad summitatem montis Oliveti veniet, et ibi peribit. Hoc enim fiet, sicut passim doctores dicunt catholici, quoniam quantum potest assimilari falsitas veritati, ad instar Christi Dei nostri, qui, devicto principe tenebrarum, montem luminis et chrismatis ascendit, unde coelorum alta penetrans misit sanctum Spiritum, cujus unctio docet nos de omnibus, post mentitam resurrectionem suam a mortuis, idem homo perditionis, eodem, quem Christus per triumphum crucis, et resurrectionis victoriam, tenebrarum rectore devicerat plenus, subiens montem Oliveti, spiritu oris Domini Jesu interficietur, et illustratione adventus ipsius destruetur. Sicut et Simon Magus, mentiens se resurrexisse a mortuis, et ascendere [Col. 0462B] se ad coelos promittens, orationibus et imperio apostolorum Petri et Pauli a daemonibus a quibus portabatur dimissus, super lapidem cecidit. Et concedens Aretium, ut Egesippus verax historiographus in ad modum utili historia scripsit, crurifragio periit. De quo et beatus Hieronymus in Commentario Matthaei dicit: »Multi venient in nomine meo dicentes: Ego sum Christus, et multos seducent (Matth. XXIV, 5) Quorum unus est Simon Samaritanus, quem in Actibus apostolorum legimus, qui se magnam dicebat esse virtutem (Act. VIII, 10), haec quoque inter caetera in suis voluminibus scripta dimittens: Ego sum sermo Dei, ego sum speciosus, ego paracletus, ego omnipotens, ego omnia Dei. Sed et Joannes apostolus in epistola sua loquitur: Audistis quia Antichristus [Col. 0462C] venturus est: nunc autem Antichristi multi sunt (I Joan. II, 18).« Et Beda in Commento Lucae: »Et dicent vobis: Ecce hic Christus, ecce illic, nolite ire, neque sectemini. Haec sententia non solum ad tempus, sed etiam ad personam posset intelligi. Et ad tempus quidem, quia exstitere nonnulli, qui curricula computantes aetatum, certum se consummationis saeculi annum, diem, et horam dicerent invenisse, contra auctoritatem Domini dicentis: Non est vestrum nosse tempora vel momenta (Act. I, 7); ad personam vero, quia multi contra Ecclesiam venere, multi venturi sunt haeretici, qui christos se asseverent: quorum primus Simon Magus, extremus autem ille major caeteris est Antichristus.« Et in undecimo libro Moralium Gregorius: »Quod per [Col. 0462D] Danielem subjungitur, 400 sine manu conteretur (Dan. VIII, 22), hoc per Paulum exprimitur, quem Dominus Jesus interficiet spiritu oris sui, et destruet illustratione adventus sui (II Thess. II, 8). Sine manu scilicet conteretur, quia non angelorum bello, non sanctorum certamine, sed per adventum judicis solo oris sui spiritu aeterna morte ferietur.« Et item: »Sed quia quale sit iniquorum caput audivimus, nunc huic capiti quae membra adhaereant agnoscamus. Quisquis namque in superbia extollitur, quisquis avaritiae desideriis cruciatur, quisquis luxuriae voluptatibus solvitur, quisquis injustae ac immoderatae irae flagris ignitur, quid aliud quam Antichristi testis est?« Et in libro vigesimo nono (cap. 6): [Col. 0463A] »Cam tempus Antichristi non vidit, et tamen membrum Antichristi per meritum fuit. Judas saevitiam persecutionis illius ignoravit, et tamen viribus crudelitatis ejus avaritia suadente succubuit. Simon divisus longe ab Antichristi temporibus exstitit, et tamen ejus se superbiae miraculorum potentiam perverse appetendo conjunxit. Sic iniquum corpus suo capiti, sic membris membra junguntur, cum et cognitione se nesciunt, et tamen prava sibi actione copulantur. Neque enim Pergamus (Apoc. II, 14) Balaam libros aut verba cognoverat, et tamen ejus nequitiam sequens voces supernae increpationis audiebat. Habes illic tenentes doctrinam Balaam, qui docebat Balach mittere scandalum coram filiis Israel, edere et fornicari. Thyatirae quoque Ecclesiam ab [Col. 0463B] Jezabel notitia et tempora et loca dividebant: sed quia eam per vitae reatus astrinxerat, inesse ei Jezabel dicitur, atque operibus perversis insistere, angelo attestante qui ait: Habeo adversum te, quia permittis mulierem Jezabel, quae se dicit propheten, seducere servos meos, fornicari et manducare de idolothytis (Apoc. II, 20). Ecce quia reperiri potuerunt, qui Jezabel vitam reprobam actione secuti sunt. Jezabel illic inventa memoratur, quia videlicet pravum corpus conjuncti mores unum faciunt, etiamsi hoc loca vel tempora scindunt. Unde fit ut in perversis suis imitatoribus, et iniquus quisque maneat qui jam praeteriit, et in suis operatoribus ipse iniquorum auctor jam appareat, qui necdum venit. Hinc Joannes ait: Nunc Antichristi multi sunt (I [Col. 0463C] Joan. II), quia iniqui omnes jam ejus membra sunt, quae scilicet perverse edita caput suum male vivendo praevenerunt. Hinc Paulus ait: Ut reveletur in suo tempore. Nam mysterium jam operatur iniquitatis (II Thess. II). Ac si diceret: Tunc Antichristus manifestus videbitur: nam in cordibus iniquorum secreta sua jam nunc occultus operatur.« De cujus praeconibus iterum scriptum est: Ex nobis exierunt, sed non erant ex nobis. Non enim exeunt foras nisi antichristi. Unde et de Juda membro Antichristi praecipuo legimus, quia misit diabolus in cor Judae ut traderet eum: et post buccellam introivit in eum Satanas, et exivit continuo. Qui appellatus est filius perditionis, sicut et Antichristus. Et Judas Antichristus tradidit eum, qui veraciter dicitur Christus, [Col. 0463D] et colitur Deus, qui est super omnia benedictus in saecula. Ille autem in tempore suo adversabitur 401 et extolletur super omne quod dicitur Deus, aut quod colitur: ita ut in templo Dei sedeat, ostentans seipsum quasi ipse sit Deus. De isto autem, id est Juda, post multa in libro Hypomnesticon sanctus Augustinus dicit: »Talis est omnium periturorum causa, licet culpa sit a culpa dissimilis.« Et de illo ejusque corpore sanctus Gregorius in libro trigesimo tertio (cap. 19) Moralium dicit: Et videntibus cunctis praecipitabitur (Job XL, 18). Cunctis enim videntibus praecipitabitur quia, aeterno tunc judice terribiliter apparente, astantibus legionibus angelorum, assistente tunc ministerio coelestium potestatum, atque [Col. 0464A] electis omnibus ad hoc spectaculum deductis, ista bellua crudelis et fortis in medium captiva deducetur, et cum suo corpore, id est cum reprobis omnibus, aeternis gehennae incendiis mancipabitur, cum dicetur: Discedite a me, maledicti, in ignem aeternum, qui paratus est diabolo et angelis ejus (Matth. XXV).

Unde quia homo erit reprobus, et caput reproborum omnium, qui ab initio mundi usque in adventum Domini, sed et eorum qui post adventum Domini infidelitate et perseveranti iniquitate ad ejus pertinebunt consortium, Praedestinatiani se ante se ponant et relegant, quia sanctus Paulus et sanctus Gregorius, ac caeteri quique doctores, hominem illum futurum dicunt, et ipsi denegare non possunt. [Col. 0464B] Et si homo erit, licet diabolo comite plenus, in quantum homo quanquam reprobus carne morietur. Quis est, inquit, homo qui vivet et non videbit mortem? quem Dominus Jesus (II Thess. II, 8), sicut scriptum est, interficiet spiritu oris sui (Psal. LXIV, 3). Et quia morietur et resurget, sicut item scriptum est, Ad te omnis caro veniet, et, videbit omnis caro, quod non sine anima in resurrectione fiet, salutare Dei (Luc. III, 6). Ad cujus adventum, secundum fidem catholicam, omnes homines resurgere habent cum corporibus suis. Si omnes, etiam Antichristus. Et si carnis resurrectionem aliis reprobis, ipsius scilicet membris, ut ostendimus ex catholicorum doctrina, licet non ad honorem vitae, sed ad diuturnitatem supplicii profuturam Redemptoris mors [Col. 0464C] contulit, nec eorum capiti denegavit. Et quibus sua morte resurrectionem carnis impendit, pro eis procul dubio passus fuit: non quia passionis ejus mysterio sint ad salutem aeternam redempti, qui et pro contempta redemptione poena debita eis praedestinata juxta quod praesciti sunt punientur, sed secundum modum quem diximus Christum etiam pro impiis passum fuisse cum catholicis profitemur. Et pro quibus pati voluit, ad mortem nequaquam praedestinavit. Quoniam vero ut Deus nescire nihil potuit, eos perituros non ignoravit; qui non ideo perierunt, quoniam a Deo praesciti sunt perituri, sed quia tales erant futuri, a Deo praesciti sunt perituri. Errant igitur qui etiam Antichristum cum membris suis a Deo praedestinatum ad interitum dicunt: quoniam [Col. 0464D] nihil Deus praedestinat nisi quae ipso erant auctore facienda, vel quae malis meritis justo erant judicio retribuenda. 402 Praescivit autem tantummodo Deus, non etiam praedestinavit, quae non ex ipso erant causam operationis habitura. Propterea qui dicit homines a Deo praedestinatos ad interitum, restat ut dicat quia praedestinatione, id est operatione, illius pereant, sicut qui praedestinati sunt ad vitam, praedestinatione. id est operatione illius salvantur, testante Apostolo, Qui operatur in vobis et velle et perficere pro bona voluntate (Philip. II, 13). Et item, qui coepit ipse perficiet. Et cum fides sit salutis initium, de ea scriptum est, Alii datur fides, et reliqua, quae omnia operatur unus atque [Col. 0465A] idem Spiritus (I Cor. XII, 10). Et iterum scriptum est: Quos praescivit, hos et praedestinavit; et quos praedestinavit, hos et vocavit; et quos vocavit, hos et justificavit; et quos justificavit, illos et glorificavit (Rom. VIII, 29). Et item, Elegit nos ante tempora saecularia, praedestinans nos, id est praeparans, ut essemus sancti et immaculati (Ephes. I, 4). Hinc ergo scitum est quod qui, ut hoc diffinitionis conditionali tenore ostenditur, dicit aut subintelligere susurrando contendit, quoniam Antichristus, vel quilibet reprobi ex Deo habeant causam perditionis, vel operatione ipsius pereant, non catholicus, sed insanus est, et si incorrigibilis perseverare maluerit, ab ipsa etiam collocutione fidelium propellendus. Nam Deus vindex, non auctor mali est, nec volens iniquitatem [Col. 0465B] (Psal. V, 3), ut scriptum est. Et cunctis qui salvi fiunt, causa salutis est, nemini autem causa perditionis est, qui omnes vult salvos fieri, et neminem vult perire. Qui enim spreverunt voluntatem Domini invitantem, voluntatem Domini sentient vindicantem, quoniam nulli correctionis adimit viam, nec quemquam boni possibilitate dispoliat. Sed qui se ab eo avertit, ipse non Deus et velle quod bonum est et posse sibi sustulit. Non est ergo consequens ut Deus quibus poenitentiam non dederit, resipiscentiam abstulerit, et quos non levaverit alliserit, cum aliud sit insontem in crimen egisse per quod ad supplicium pervenitur, quod alienum est a Deo: aliud criminoso veniam non dedisse, quod de peccatoris est merito, et ex retributione justitiae justi judicis vindicatur judicio. [Col. 0465C] Nam si Christum his tantum remedia attulisse dicamus qui redempti sunt, videbimur absolvere non redemptos, quos pro redemptione contempta constat esse puniendos. Si enim, ut beatus Gregorius in homilia trigesima quinta scribit, mors justorum bonis in adjutorium est, malis in testimonium, ut inde perversi sine excusatione pereant, unde electi capiunt exemplum ut vivant, multo magis mors Redemptoris nostri pro omnibus mortui, ut credentibus atque devotis salus, ita incredulis et contemptoribus esse in condemnationis testimonium credi debet. Sequendum est igitur quod Prosper rectissime dicit (contra Gallos): »Quoniam sanguis Christi redemptio est totius mundi; a quo pretio extranei sunt, qui aut delectati captivitate redimi noluerunt, [Col. 0465D] aut post redemptionem ad eamdem sunt servitutem reversi. Christus ergo pro omnibus passus est, licet non omnes passionis ejus mysterio sint redempti. »Quia vero specialiter credentibus 403 ad salutem mors profuerit Salvatoris, non credentibus autem in judicium et condemnationem sit contempta ipsius gratia passionis, S. Hilarius in quinquagesimo quinto psalmo dicit: »In ira deducentur hi populi, quibus ad poenae sensum salus resurrectionis est constituta: a qua ira eripiendos nos Apostolus pollicetur dicens, Quoniam si cum adhuc peccatores essemus Christus pro nobis mortuus est, multo magis justificati in sanguine ejus salvabimur per eum ab ira (Rom. V, 9). Pro peccatoribus [Col. 0466A] igitur ad salutem resurrectionis est mortuus: sed sanctificatos in sanguine suo salvabit ab ira.« Et S. Augustinus in libro vigesimo de Civitate Dei capite vigesimo sexto: »Pro omnibus mortuis vivus mortuus est unus, id est, nullum habens omnino peccatum, ut qui per remissionem peccatorum vivunt, jam non sibi vivant, sed ei qui pro omnibus mortuus est propter peccata nostra, et resurrexit propter justificationem nostram, ut credentes in eum qui justificat impium, ex impietate justificati, tanquam ex morte vivificati, ad primam resurrectionem quae nunc est pertinere possimus. Ad hanc enim primam soli pertinent qui beati erunt in aeternum: ad secundam vero, de qua mox locutus est, et beatos pertinere docebit et miseros. Ista est misericordiae, illa [Col. 0466B] judicii: propter quod in psalmo scriptum est, Misericordiam et judicium cantabo tibi, Domine (Psal. C, 1).« Et Ambrosius in Epistola ad Corinthios: Sicut enim in Adam omnes moriuntur, ita in Christo omnes vivificabuntur (I Cor. XV, 22): »Omnibus ergo qui sunt ex ejus corpore acquisivit vitam, id est resurrectionem, quamvis generaliter tribuerit resurrectionem.« Et item in eadem Epistola: Verbum enim crucis pereuntibus quidem stultitia est (I Cor. I, 18): »Manifestum est quia quibus crux Christi stultitia est in perditione sunt, infernae enim morti non sunt erepti; his autem qui salvi fiunt virtus Dei est (ibid.). Non est obscurum, quia his qui credunt virtus Dei est: credunt enim non infirmitatem esse crucem Christi, sed virtutem; intelligentes victam [Col. 0466C] mortem in cruce, cujus signum qui habent salvi sunt, quia ab illa teneri non possunt.« Et Beda in commento Lucae, Retribuetur enim in resurrectione justorum (Luc. XIV, 14): »Resurrectionem justorum dicit, qui etsi omnes resurgant, eorum tamen non immerito quasi propria cognominatur, qui in hac se beatos non dubitant esse futuros.« Et Prosper contra Gallos actione nona dicit: »Redemptor mundi dedit pro mundo sanguinem suum, et mundus redimi noluit, quia lucem tenebrae non receperunt: et tenebrae receperunt, quibus dicit Apostolus, Fuistis aliquando tenebrae, nunc autem lux in Domino (Ephes. V, 8). Et Dominus in Evangelio: Sic enim Deus dilexit mundum, ut Filium suum unigenitum daret, ut omnis qui credit in eum non pereat, sed habeat [Col. 0466D] vitam aeternam (Joan. III, 16). Et: Hoc est autem judicium, quia lux venit in mundum, et dilexerunt homines tenebras magis quam lucem: erant enim eorum mala opera (ibid., v. 19). »Unde constat quia pro omnibus passus est Christus, sed credentibus dat salutem.

Tandem qualiter quave discretione orthodoxi ex Scripturis intellexerunt 404 et docuere doctores quoniam passus est Christus pro omnibus, licet non omnes ad aeternam salutem passionis ejus mysterio redimantur, Petri verba consideremus qui dicit: Non tardat, inquiens, Dominus promissionem suam, sed exspectat propter vos, nolens aliquem perire, sed omnes ad poenitentiam reverti (II Petr. III, 9). Et Paulus [Col. 0467A] dicit: Qui proprio Filio suo non pepercit, sed pro nobis omnibus tradidit illum (Rom. VIII, 32). Et: Si unus pro omnibus mortuus est, ergo omnes mortui sunt, et pro omnibus mortuus est (II Cor. V, 14), qui dedit semetipsum redemptionem pro omnibus (I Tim. II, 6). Et: Gratia Dei pro omnibus gustavit mortem (Hebr. II, 9). Quia ut Isaias dicit, Omnes nos velut oves erravimus, unusquisque in viam suam declinavit, et Dominus posuit in eo iniquitatem omnium nostrum (Isa. LIII, 6). Quia vero non omnes passionis ejus mysterio sunt redempti, licet ipse fuerit passus pro omnibus, manifestat iterum per Isaiam dicens: In scientia sua justificavit ipse servos suos multos (Isa. II, 11). Et item: Ipse peccata multorum tulit (ibid.). Et item: Iste asperget gentes multas (Isa. LII, 15). Et [Col. 0467B] in Evangelio: Filius hominis non venit ministrari, sed ministrare, et dare animam suam redemptionem pro multis (Matth. XX, 28). Et Apostolus: Per unius obedientiam justi constituentur multi (Rom. V, 19). Et item: Ut sit ipse primogenitus in multis fratribus (Rom. VIII, 29). Et item: Qui multos filios in gloriam adduxerat (Hebr. II, 10). Et item: Christus passus est ad multorum exhaurienda peccata (Hebr. IX, 28). Et item: Christus dilexit Ecclesiam, et seipsum tradidit pro ea (Ephes. V, 25). In quibus singulis sententiis intelligendum est, ideo pro multis non pro omnibus dictum, quia non omnes crediderunt, sicut in subsequentibus verbis Patrum monstrabimus. Sed et Matthaeus, et Marcus, et Lucas, ideo non pro omnibus, sed pro multis et pro vobis tradetur corpus [Col. 0467C] meum, et effundetur sanguis meus, dicunt protestatum fuisse Dominum salvatorem, quia licet Christus pro omnibus passus fuerit, non omnes passionis ejus mysterio sunt redempti. Et quia non omnes sunt redempti pro quibus est passus, ad infidelium respicit partem, non ad pretii potestatem, cum sanguis Domini nostri Jesu Christi pretium sit totius mundi. Sicut enim post adventum in carne ejusdem Dei et hominum mediatoris, non salvati sunt, neque salvantur, nec etiam salvabuntur, qui in eum et eum, sicut catholica tenet ac docet Ecclesia, non credunt Jesum, id est salvatorem mundi, vel si verbis confitentur, factis autem negant, quia non credunt fide quae per dilectionem operatur, nam et daemones credunt et contremiscunt, dicente Scriptura: Qui non [Col. 0467D] credit jam judicatus est (Joan. III, 18), quia non credidit in nomine unigeniti Filii Dei. Et Jacobus: Quid proderit, fratres mei, si fidem quis dicat se habere, opera autem non habeat, nunquid poterit fides salvare eum (Jac. II, 14)? Et Dominus: Non omnis qui dicit mihi, Domine, Domine, sed qui facit voluntatem Patris mei, ipse intrabit in regnum coelorum (Matth. VII, 21). Ita et qui ante ipsius in carne adventum non crediderunt in ipsum, hoc est in Jesum, qui venturus erat in nomine Domini benedictus rex Israel ad salvandas gentes, vel si formam pietatis habentes virtutem ejus operibus negaverunt, perseveranti infidelitate 405 et iniquitate perierunt. Unde et praeter illa quae supra posuimus, beatus Augustinus in [Col. 0468A] libro secundo de Nuptiis et Concupiscentia dicit (cap. 11): »Masculus qui non circumcidetur carne praeputii sui octavo die, disperiet anima ejus de genere suo, quia testamentum meum dissipavit (Gen. XVII, 14). Dicat iste, si potest, quomodo puer ille testamentum dissipavit octo dierum, quantum ad ipsum proprie attinet, innocens infans: et tamen nullomodo Deus vel Scriptura sancta id mendaciter diceret. Tunc ergo dissipavit testamentum Dei, non hoc de imperata circumcisione, sed illud de ligni prohibitione, quando per unum hominem peccatum intravit in mundum, et per peccatum mors, et ita in omnes homines pertransiit, in quo omnes peccaverunt (Rom. V, 12). Et hoc in illo significabatur expiari circumcisione octavi diei, hoc est, sacramento Mediatoris in carne [Col. 0468B] venturi: quia per eamdem fidem venturi in carne Christi, et morituri pro nobis, et tertio die (qui post septimum Sabbati fuerat futurus octavus) resurrecturi, etiam justi salvabantur antiqui. Traditus est enim propter delicta nostra, et resurrexit propter justificationem nostram. Ex quo enim instituta est circumcisio in populo Dei, quod erat tunc signaculum justitiae fidei (Rom. IV, 11), ad significationem purgationis valebat et parvulis originalis veterisque peccati, sicut et baptismus ex illo valere coepit ad innovationem hominis ex quo est institutus. Non quod ante circumcisionem justitia fidei nulla erat. Nam cum adhuc esset in praeputio, ex fide justificatus est ipse Abraham, pater gentium quae fidem ipsius erant sectaturae: sed superioribus temporibus omni modo [Col. 0468C] latuit sacramentum justificationis ex fide. Eadem tamen fides Mediatoris salvos justos faciebat antiquos, pusillos cum magnis, non Vetus Testamentum quod in servitutem generat (Gal. IV, 24), non lex quae non sic est data quae posset vivificare (Id. III, 21), sed gratia Dei per Jesum Christum Dominum nostrum (Rom. VII, 25). Quia sicut credimus nos Christum in carne venisse, sic illi venturum: sicut nos mortuum, ita illi moriturum: sicut nos resurrexisse, ita illi resurrecturum: et nos vero et illi ad judicium mortuorum vivorumque venturum. Non ergo iste humanam male defendendo impedit a salute naturam, quia omnes sub peccato nascimur, et per unum solum, qui sine peccato natus est, liberamur,« videlicet fide quae per dilectionem operatur credentes, [Col. 0468D] et ante adventum et post adventum Domini, et abhinc usque ad finem saeculi credituri. Qui vero eadem fide credere noluerunt, nolunt, et nolent, ipsi sibi causa mortis exstiterunt, existunt, et existent; quia, ut Prosper dicit (ad object. Vinc. resp. 1), poculum immortalitatis, quod confectum est de infirmitate nostra et virtute divina, habet quidem in se ut omnibus prosit, sed si non bibitur non medetur.

Hanc catholice discretam intelligentiam, quod Christus Jesus Dominus noster pro omnibus passus sit, licet non omnes passionis ejus mysterio sint redempti, demonstrat etiam beatus Ambrosius, in Epistola secunda ad Corinthios dicens (cap. 5): »Quod si unus pro omnibus 406 mortuus est, ergo omnes [Col. 0469A] mortui sunt (II Cor. V, 15). Quoniam Christus diligens genus humanum, ut eos redimeret, morti se dedit. Et quia omnes necesse est mori causa Adae, pro omnibus mortuus est Christus, ut eos a secunda morte liberaret.« Et in prima Epistola (cap. 11): »Rei sunt corporis et sanguinis Domini. Occisus est enim pro his qui beneficium ejus in irritum ducunt.« Et in Epistola ad Romanos: »Sicut per unius delictum in omnes homines in condemnationem: sic et per unius justitiam in omnes homines in justificationem vitae (Rom. V, 16). Hoc est, sicut unius delicto omnes homines condemnationem meruerunt similiter peccantes, ita et in justitia unius omnes justificantur credentes. Si qui autem condemnationem hanc generalem esse putant, simili modo et justificationem generalem [Col. 0469B] accipient. Sed non est verum, quia non omnes credunt.« Hanc sanctus Hieronymus tenuit, dicens in Expositione Epistolae ad Ephesios: »Hoc in Dei Filio possibile judicandum est, quod cruore suo non urbem unam, sed totum purgat orbem.« Et in commento Matthaei: »Solus orat pro omnibus, sicut et solus patitur pro universis.« Et item in eodem libro: »Filius hominis non venit ministrari, sed ministrare, et dare animam suam redemptionem pro multis (Matth. XX, 28). Non dixit pro omnibus, sed pro multis, id est pro his qui credere voluerunt.« Et Beda in homilia Evangelii decima tertia: »In Spiritu sancto baptizans, quin Christus, ad tollenda peccata non solum Israel, sed et totius mundi si ei credere voluerit, idoneus est.« Sic sensit sanctus Hilarius, [Col. 0469C] dicens in Expositione psalmi CXVIII: »Tunc humano generi exprobret non credenti, neque in viam evangelicam pergenti, id quod in psalmo continetur, Quae utilitas in sanguine meo, dum descendo in corruptionem? Exprobrat enim superbis atque maledictis, cur nihil in sacramento sanguinis sui atque mortis utilitatis suae esse existimaverint, cum ille nostri causa et natus, et passus, et mortuus sit.«

Sic tenuit et docuit sanctus Joannes Chrysostomus, dicens in Epistola ad Hebraeos, qualiter »gratia Dei pro omnibus gustaverit mortem, non pro fidelibus tantum, sed pro mundo universo. Et ideo dictum est ad multorum exhaurienda peccata. Et ipse quidem pro omnibus mortuus est. Quid autem si non omnes credunt? Ille quod suum erat implevit.« Et in homilia [Col. 0469D] secunda Matthaei evangelistae: »Et hoc, inquit, tibi ante me Isaias propheta denuntiat. Siquidem ipsius praedicans passionem et plurimam pro toto terrarum orbe piissimamque curam, atque admiratus,« et reliqua. Et item in homilia quarta: »Non dixit, Pariet tibi, sed medium illud posuit atque suspensum. Non enim illi, sed universo prorsus orbi peperit Christum.« Et post pauca: »Per ipsum bona universo orbi conferenda pronuntiat.« Et item in homilia decima quinta: »Vos estis sal terrae (Matth. V, 13). Per quod ostendit quam necessarie ista praecipiat. Non enim pro vestra, inquit, salute tantummodo, sed pro universo prorsus orbe haec vobis doctrina committitur. Non ad duas quippe [Col. 0470A] urbes, aut decem, aut viginti, neque ad 407 unam vos mitto gentem sicut etiam prophetas, sed ad omnem terram prorsus ac mare, totumque mundum, et hunc variis criminibus oppressum.« Et quia non omnes salvantur ad quos verbum salutis missum est, nec omnes passionis ejus mysterio redimuntur, pro quibus salus parata omnibus crucis subiit passionem, item idem doctor catholicus in homilia septima ejusdem evangelistae dicit: »Non enim, inquiens, omnes qui ex Israel hi sunt Israelitae, sed quicunque per fidem repromissionis nati sunt. Si vero non omnes regit, vocatorum crimen est, non vocantis.« Et item: »Quod certe dicit et Paulus, Vobis, inquit, oportebat primum annuntiari verbum Dei, sed quoniam indignos vos judicastis, [Col. 0470B] convertimus nos ad gentes (Act. XIII, 46). Et si igitur antea incredibiles permanebant, tamen postquam et ipsum a Magis audierunt, confestim ad Christum debuerunt advolare. Sed utique noluerunt, et propterea istis dormientibus illi proveniunt.« Et item in homilia sexta: »Et cur, inquiens, non hoc Magis omnibus revelavit? quia scilicet nec omnes fuerant credituri.« Et item in homilia decima: »Et propterea subjunxit in testimonium omnibus gentibus (Matth. XXIV, 14), ostendens non se exspectaturum ut omnes prius credant, et ita ipse qui praedixerat veniat. Quod enim ait in testimonium omnibus gentibus, hoc est dicere, in accusationem ac redargutionem eorum qui Evangelio credere noluerunt.«

Sic praedicavit sanctus Augustinus in libro de [Col. 0470C] Correptione et Gratia, dicens (cap. 16): »Quis magis dilexit infirmos quam ille qui pro omnibus est factus infirmus, et pro omnibus ex infirmitate crucifixus? Et in libro sexto contra Julianum (cap. 5): Illi sunt liberi a peccato, pro quibus mortuus est qui nunquam fuerat in peccato: et cum semel sit mortuus, tamen pro unoquoque tunc moritur, quando in ejus morte, quantaelibet aetatis fuerit, baptizatur, id est, tunc ei proderit mors ejus qui fuit in peccato, quando in ejus morte, baptizatus mortuus fuerit etiam ipse peccato, qui mortuus fuerat in peccato.« Sic rugitus magni Leonis, papae scilicet Romanae urbis, quae caput est Ecclesiarum omnium, atque totius orbis, per totum, ut praemisimus, intonat mundum (epist. 97, cap. 2): »Effusio, inquiens, [Col. 0470D] justi pro injustis sanguinis Christi tam fuit dives ad pretium, ut si universitas captivorum in Redemptorem suum crederet, nullum diaboli vincula retinerent.« Sic sanctus Gregorius tenuit et praedicavit, in libro Moralium decimo quarto dicens (cap. 22): »Stulti quoque despiciebant me (Job XIX, 18). Ac si aperte diceretur: Ipsi etiam me despexerunt, pro quibus sanandis stultitiam praedicationis assumpsi, id est, ut per carnem Verbi sanarentur, et ab ipsis despectus sum, pro quibus stultus aestimari veritus non sum.« Et in homilia Ezechielis prophetae: »Pro electorum vita usque ad mortem se tradidit auctor vitae.« Et in homilia Evangelii vigesima: »Illum Joannes Baptista praedicare veniebat, [Col. 0471A] qui quosdam ex Judaea et multos ex gentibus salvare veniebat.« Et in vigesimo libro Moralium: »Redemptor corpus passioni obtulit, quod pro electis assumpserat.« 408 Et item: »Interpellat pro nobis Dominus, non voce sed miseratione, quia quod damnari in electis noluit, suscipiendo liberavit.« Et idem in libro vigesimo quarto Moralium (cap. 11): »Quia igitur Dominus vere natus, vere mortuus, vere resuscitatus, in omnibus tamen distat a nobis magnitudine potentiae, sed sola concordat nobis veritate naturae, bene dicitur, quia pro nobis iste angelus unum de similibus loquitur (Job XXXIII, 23). Cum enim in cunctis operationibus suis immensa nos virtute transcendat, in uno tamen a nobis, id est in formae varietate, non discrepat. Per hoc pro nobis [Col. 0471B] Patri loquitur, per quod semetipsum nobis similem ostendit. Loqui quippe ejus vel interpellare est, ipsum se pro omnibus hominem demonstrare.« Quomodo autem id quod dictum est, se pro omnibus demonstrare, manifestius intelligere valeamus, ostendit evangelica veritas dicens: Ut omnis qui credit in ipsum non pereat, sed habeat vitam aeternam (Joan. III, 15): qui vero non crediderit condemnabitur (Marc. XVI, 16), ut praefatus doctor in libro trigesimo sexto Moralium dicit: »Sed iniqui omnes aeterno supplicio et quidem sua iniquitate puniuntur, et tamen ad aliquid concremantur, scilicet ut justi omnes, et in Deo videant gaudia quae percipiunt, et in istis respiciant supplicia quae evaserunt.«

Hanc discretam intelligentiam de redemptione [Col. 0471C] quae fit per sanguinem Christi, cum suprascriptis magistris catholicis intelligendam atque tenendam, et venerabilis Beda presbyter intellexit et tenuit, dicens in expositione Evangelii Lucae: »Factus est sudor ejus sicut guttae sanguinis decurrentis in terram (Luc. XXII, 44), ut universum late terrarum orbem peccatis mortuum sua morte innoxia coelestem resuscitaret ad vitam.« Et item: »Quod veste alba induitur, immaculatae dat indicia passionis, quoniam Agnus Dei immaculatus totius mundi sit peccata ablaturus. Et cum tetigisset auriculam ejus sanavit eum (ibid., 51), mystice docens et ipsos, si convertantur, posse sanari, qui in sua sunt mortis consensione vulnerati.« Et item: »Postquam venerunt ad locum qui vocatur Calvariae, ibi crucifixerunt [Col. 0471D] eum (Luc. XXIII, 33). Propterea autem ibi crucifixus est Dominus, ut ubi prius erat arca damnatorum, erigerentur vexilla martyrii. Et quomodo pro nobis maledictum crucis factus est, et flagellatus et crucifixus, sic pro omnium salute quasi noxius inter noxios crucifigitur, ut ubi abundavit peccatum, superabundet et gratia.« Et item: »Velint nolint ergo Judaei, omne mundi regnum, omnis mundana sapientia, omnia divinae legis sacramenta testantur, quia Jesus rex Judaeorum est, hoc est imperator credentium et confitentium Deum.« Et item: »Pulchre autem paraturis Pascha discipulis homo amphoram aquae portans occurrit, ut ostendatur hujus Paschae mysterium pro absolutione perfecta [Col. 0472A] totius mundi esse celebrandum.« Et paulo post: »Consulte vel aquae bajuli vel domini domus sunt praetermissa vocabula, ut omnibus Pascha celebrare volentibus, hoc est Christi sacramentis imbui, Christum suae mentis hospitio suscipere quaerentibus, facultas danda signetur.«

Sic et Cassiodorus intellexit ac tenuit, dicens in psalmo CXLIX: »Laudate 409 eum in firmamento virtutis ejus. Firmitas virtutis ejus est, quia exitium pro omnium salute suscipiens, mortem ipsam cum auctore nequissimo potentiae suae virtute superavit.« Et in psalmo CXLII: »Nemo autem requisivit animam ejus, dum ei nulla consolatio praeberetur, sed solus ad passionem relictus est, qui erat pro omnium salute moriturus.« Et item: »Nam si illud deitatis [Col. 0472B] suae culmen mirabile non inclinasset sumpti corporis veritate, quemadmodum pro salute omnium crucifigi potuerat? »Et in psalmo CX: Virtutem operum suorum annuntiavit populo suo, scilicet Christiano, quem redemit sanguine pretioso.« Et in psalmo CXXIX: »Et copiosa apud eum redemptio, ut pretiosus ille sanguis tanta fuerit ubertate ditissimus, quatenus totius mundi peccata redimeret, et velut quodam diluvio salutari orbem terrarum a suis sordibus expiaret.« Et item in psalmo CXLVII: »Quis enim erit illius gaudii modus, conspicere illum dominum rerum qui hic mori creditus est pro salute cunctorum?« Et in psalmo CXVIII: »Judica judicium meum, et redime me. Quem redimere poterat nisi credentem, aut pro quo maxime sanguinem redemptionis effunderet, [Col. 0472C] si fidelis famulus non fuisset? Addidit: Propter eloquium tuum vivifica me: illo scilicet, ubi promittit, Qui credit in me non morietur, sed habeat vitam aeternam. Tale est et illud prophetae querentis Domino de quibusdam, Attrivisti eos, inquiens, et renuerunt accipere disciplinam (Jer. V, 3); et: Curavimus Babylonem et non est sanata (Jer. LI, 9). Et Dominus dicit: Interfeci et perdidi populum justum, et tamen a viis suis non sunt reversi (Jer. XV, 7). Et rursus ait: Populus non est reversus ad percutientem se (Isa. IX, 13). Et: Lux in tenebris lucet, et tenebrae eam non comprehenderunt (Joan. I, 5), et redemptor mundi dedit pro mundo sanguinem suum et mundus redimi noluit. Et item scriptum est: Noli timere paupercula tempestate convulsa, quia in camino paupertatis excoxi [Col. 0472D] te (Isa. LIV, 11). Et item, Loquimini ad cor Jerusalem, et avocate eam (Isa. XL, 2), usque dum dicitur, Recepit duplicia de manu Domini pro omnibus peccatis suis (Ibid.). Et item scriptum est: Livor vulneris abstergit mala, et plagae in secretioribus ventris (Prov. XX, 30). Et Apostolus: Fuistis aliquando tenebrae, nunc autem lux in Domino (Ephes. V, 8), quia tenebrae lucem recipientes illuminatae sunt, et credentes mundi pretio ad salutem redempti sunt.« Et Prosper ex delegatione apostolicae sedis hanc catholicam intelligentiam demonstrat contra Gallos in recapitulatione nona: »Qui, inquiens, dicit quod non pro totius mundi redemptione Salvator sit crucifixus, non ad sacramenti virtutem, sed ad infidelium [Col. 0473A] respicit partem, cum sanguis Domini nostri Jesu Christi pretium sit totius mundi.«

Hanc ipsa sancta sedes apostolica in arcanis coelestium mysteriorum, ex apostolorum traditione, retinet dicens: Haec hostia, quaesumus, Domine, mundet nostra delicta, quae in ara crucis immolata totius mundi tulit offensam. Et item: Annue nobis, Domine, ut animae famuli tui Leonis haec prosit oblatio, quam immolando totius mundi tribuisti relaxari delicta. Et: Respice, omnipotens et misericors Deus, super hanc familiam tuam, pro qua Dominus noster Jesus Christus non dubitavit manibus tradi nocentium, et crucis subire tormentum. Unde 410 legem credendi, ut beatus Coelestinus scribit ad Venerium et Gallicanos episcopos, lex statuat [Col. 0473B] supplicandi. Et item Prosper libro primo de Vocatione gentium (cap. 20): »Igitur quantum attinet ad humani generis caecitatem, longa ignorantiae et superbiae nocte contractam, venit in mundum creator mundi, et mundus eum non cognovit (Joan. I, 10), lux lucet in tenebris, et tenebrae eam non comprehenderunt (ibid., 5). Qui super omnes est, quod vidit et audivit testatur, et testimonium ejus nemo accipit (Joan. III, 31, 32). Sed quia non frustra Deus Dei Filius venit in mundum, et dedit semetipsum pro omnibus, et pro omnibus mortuus est, non tantum pro gente, sed etiam ut filios Dei dispersos congregaret in unum (Joan. XI, 52); et universis dicit: Venite ad me, omnes qui laboratis et onerati estis (Matth. XI, 28), et servato sibi incognoscibilis arbitrio electionis, dat sui Patrisque notitiam quibus [Col. 0474A] eam voluerit revelare: omnes filii lucis, filii promissionis, filii Abrahae, filii Dei, genus electum, regale sacerdotium, veri Israelitae, praecogniti et praeordinati ad regnum Dei qui eos vocavit, non solum ex Judaeis, sed etiam ex gentibus (Rom. IX, 24), testimonium ejus qui de coelo venit accipiunt; signantes quia Deus verax est, id est expresse significantes in sui salvatione, quoniam Deus verax est, implens et perficiens quod promisit Abrahae omnium gentium patri, qui, pollicente Deo quod haeres futurus esset mundi, non haesitavit diffidentia, sed confortatus est fide dans gloriam Deo, et plenissime sciens quoniam quod promisit potens est et facere (Rom. IX, 20).« Et item contra Vincentianos et Gallos (resp. 1): »Dominus noster Jesus Christus, liber a mortis debito, [Col. 0474B] et solus absque peccato, pro peccatoribus et debitoribus mortis mortuus est. Quod ergo ad magnitudinem et potentiam pretii, et quod ad unam pertinet causam generis humani, sanguis Christi redemptio est totius mundi.« (Ad capit. Gal. sent. sup 9.) A quo pretio extranei sunt, qui aut delectati captivitate redimi noluerunt, aut post redemptionem ad eamdem sunt servitutem perseveranter reversi. A qua et a poenis aeternis eidem captivitati ac servituti debitis, atque a justo judice praeparatis, nos eripere et tueri atque illaesos conservare dignetur, qui sanguine ipsius Mediatoris ac Redemptoris nostri eruit nos de potestate tenebrarum, et transtulit in regnum ejusdem Filii charitatis suae. Cui cum eo in unitate Spiritus sancti est honor, et gloria, et imperium, per omnia saecula saeculorum. Amen.




[Col. 0473]
413 HINCMARI ARCHIEPISCOPI RHEMENSIS, EX SANCTIS SCRIPTURIS ET ORTHODOXORUM DICTIS, COLLECTIO DE UNA ET NON TRINA DEITATE, SANCTAE VIDELICET ET INSEPARABILIS TRINITATIS UNITATE, Ad repellendas Gothescalci blasphemias ejusque naenias refutandas [a 1Kb] .



PROLOGUS.

[Col. 0473C] Hincmarus, nomine non merito Rhemorum episcopus, ac plebis Dei famulus, dilectis Ecclesiae catholicae filiis et comministris nostris.

Diu est quod quidam, occasione accepta de finalitate [Col. 0474C] hymni, cujus auctor penitus ignoratur, in qua dicitur:

Te trina Deitas, unaque poscimus,
delectabiliter vocum novitatibus ut innotescerent incumbentes, [Col. 0475A] coeperunt contendere quod sicut trinus et unus Deus, ita trina et una Deitas et debeat et catholice valeat dici, unde quique pro suo modulo scriptitarunt. Inter quos et Ratramnus, Corbeiae monasterii monachus, ex libris beatorum Hilarii et Augustini, dicta eorumdem detruncando, et ad pravum suum sensum incongrue inflectendo, sicut et Macarium Antiochenum episcopum de quamplurimis catholicorum libris fecisse in sexta synodo legimus, ex hoc volumen quantitatis non modicae scribens ad Hildegarium Meldensem episcopum compilavit. Cujus perversam intelligentiam ipsa ejus collectio, scriptis authenticis collata, mendacio redarguit et revincit, veluti qui legerit apertissime pervidebit. Haec autem 414 audiens Gothescalcus, Orbacensis [Col. 0475B] monasterii Rhemensis Ecclesiae pseudomonachus, tam invidia mei, quem in Ecclesia cantari trinam deitatem vetuisse audierat, quam more suo, qui nova et antea inaudita, canaeque orthodoxorum intelligentiae contraria adinvenire, ac proferre ab ineunte aetate suae vitiosae indolis delectabiliter studuit, et in eodem studio permansit, inde plurima scribere, et ad quoscunque potuit, primum latenter, deinde quantum sibi licuit, aperte mittere procuravit. Novissime diebus istis hanc subjunctam schedulam, quae ad nos communiter per complices ac satellites suos pervenit, inde conscripsit. De qua bonis vestris desideriis placuit, ut eam in hoc opere cum integritate ponerem, et post ad singula catholicorum sententiis responderem: ut dum ipsius sententiae fuerint [Col. 0475C] de hac causa oribus catholicorum, gladio videlicet spirituali, peremptae, caeterorum qui sensibus in illius currunt sententiam, muta fiant labia dolorosa, sicque cooperante Domino omnis iniquitas oppilet os suum. Proponentes mihi verba beati Gregorii ex Homilia Evangelii (hom. 8) qua dicit: Quid est, inquiens, quod vigilantibus pastoribus angelus apparet, eosque Dei claritas circumfulget, nisi quod illi prae caeteris videre sublimia merentur, qui fidelibus gregibus praeesse solliciti sunt, dumque ipsi pie super [Col. 0476A] gregem vigilant, divina super eos gratia largius coruscat? et quod ex sententia canticorum Cantici explanat: Nasus tuus sicut turris Libani (Cant. VII, 4), quia videlicet praepositorum discretio, et munita debet esse ex circumspectione, et altitudine vitae consistere, id est in valle infirmi operis non jacere, et incursus malignorum spirituum longe prospicere, et commissas sibi animas per suam providentiam cautas reddere; ut juxta beati Petri vocem Dominum Jesum Christum sanctificemus in cordibus nostris, et parati semper simus ad satisfactionem omni poscenti nos rationem de ea quae in nobis est spe reddere (I Petr. III, 15). Quapropter ministerio dignatione divina indignitati meae imposito, ad hanc sollicitudinis curam ac studium non modo vestris petitionibus [Col. 0476B] sum invitatus, verum et tractus, et quantum ipsa deitas quae Trinitatis est unitas dederit, et occupatio multiplex, atque contumacia inertiaque sensus mei permiserit, exsequi ea quae petitis procurabo; ponens cum integritate sui in hoc opusculo nostrae servitutis ejusdem Gothescalci schedulas, et per singulas sententias more veterum obelum ÷, id est jacentem virgulam eis opponemus, ut quasi sagitta falsa illius dicta confodiat, his his vero quae opponentur ex orthodoxorum dictis ejus sententiis figuram , quae chresimon dicitur praenotabimus, ut per eam catholicorum testimonia, quae resistunt venenosis ejus sensibus, demonstrentur, et sana ac vere Christiana intelligentia, ut revera a Christo contra antichristos tradita, evidenter simplicibus et devotis [Col. 0476C] mentibus ostendatur. Cum aliis pestiferis, magis autem mortiferis venenis, quae Gothescalcus sanam doctrinam 415 non sustinentibus, vocumque novitate delectantibus, et prurientes aures habentibus, qui juxta voluntatem suam magistros sibi coacervare festinant, ut magistri demum erroris fiant, qui noluerunt fieri discipuli veritatis, bibenda proponit, cogitans et loquens iniquitatem in excelsum, et ponens in coelum os suum, haec etiam dicit:



SCHEDULA GOTHESCALCI, Quod trina Deitate dici possit.
[Col. 0475]

[Col. 0475C] »Quisquis est ille qui dicit quod nequaquam Deitas trina dici catholice possit, sed solummodo Deitas una sit, debet interrogari subtiliter, quomodo dicat unam, vel qualiter, utrum scilicet naturaliter, an personaliter. Si respondet et dicit [Col. 0475D] unam Deitatem esse credendam et confitendam personaliter, nisi suum concitus corrigat sensum, revera cum Sabellio audire meretur anathema sic praesentialiter, ut mereatur illud etiam pati jure perpetualiter. Hinc enim haeretici Sabelliani dicti nuncupatique sunt etiam Patripassiani, quia noluerunt nec omnino potuerunt negare Deum Patrem passum, dum Deum personaliter somniaverunt unum, non sicut Ecclesia sancta catholica et apostolica credit et confitetur, Deum naturaliter [Col. 0476C] unum, et personaliter trinum. At si metuens anathemate rite parcelli, et illud cum Patripassianis pati, dixerit Deitatem esse naturaliter unam, credere consequenter debet et confiteri, si tamen vult veniam mereri, prorsus esse personaliter [Col. 0476D] trinam, sicut scilicet Deum, naturaliter unum, constat esse procul dubio personaliter trinum. Ac per hoc, sicut non potest in hymnis, et in sanctorum Patrum libris, ubi dicitur trinus et unus Deus, immutari et dici sanctus et unus Deus; ita nimirum sine mortis exitio immutari non potest, ubi dicitur trina et una Deitatis, ut ibi dicatur sancta et una Deitas, quia revera cum hoc nec ibi possit ullatenus fieri, ubi non est addita et una, sed solummodo dicitur Deitas [Col. 0477A] trina; multo minus ibi potest fieri, ubi Deitas trina dicitur et una: quia scilicet simplicibus mox diceretur, sicut et dicitur: Ecce nunc jam patet quia non poterat nec potest revera dici Deitas trina, sed tantum Deitas una. Sed profecto jam tempus est, ut qui credunt atque dicunt quod non possit auctoritative neque vere dici Deitas trina, cernant et legant in libro de sancta Synodo, qui scriptus est in Graeco, scilicet Constantinopoli, sub Juniore Constantino, a centum et quinquaginta Patribus jure damnatos et anathematizatos Arianos colentes , id est tres deitates: et tamen in ipso consequenter continetur volumine, in edicto scilicet Constantini, conglorificandam trinam Deitatem, nec addi tamen illic opus [Col. 0477B] fuit unam, quia scilicet, dum sub numero singulari dicitur Deitas trina, licet non sit dicta, subintelligitur tamen simul et una. Sic enim dilecta est a Prospero trina majestas, a Prudentio trina pietas, ab Aratore bis trina potestas; sic et a Graecis , a Latinis autem satis proprie, regulariter atque catholice dicitur trina sanctitas. Ac per hoc sicut ab eis catholicissime dicitur , sic et a nobis catholicissime trina Deitas. Cum tamen et illi, et Latini consensu 416 pari, damnaverint et damnent, anathematizaverint et anathematizent Arianos, qui colunt tres majestates, tres pietates, tres potestates, tres deos, atque tres deitates. Necnon etiam similiter, si non multo amplius, constat et claret [Col. 0477C] rite damnatos atque damnandos Sabellianos, eosdemque Patripassianos, qui colunt secundum Judaicam paupertatem singulariter solitariam et personaliter unam majestatem, pietatem, potestatem, sanctitatem, deitatem. Namque dum solus Pater sic est Deus, ut non sit ex Deo, sed genuerit Deum; et solus Filius sic est Deus, ut genitus sit a Deo; et solus Spiritus sanctus sic est Deus, ut procedat ex ingenito simul et ex genito Deo: patet prorsus, quod naturaliter unus et personaliter trinus est Deus. Item dum Deus Pater Deitas est ingenita, innascibilis et innata: et Deus Filius Deitas genita, nascibilis et nata: et Deus Spiritus sanctus Deitas est nec ingenita, innascibilis et innata, neque genita, nascibilis et nata, [Col. 0477D] sed procedens a Deitate ingenita, innascibili, et innata, et a Deitate genita, nascibili et nata; claret, omnino quod , id est sancta Trinitas, sicut una essentialiter atque naturaliter, sic procul dubio est personaliter trina Deitas: sicuti scilicet majestas, pietas et potestas, ob id prorsus est una simul et trina, quia revera unaquaeque persona per se est potestas prima, sicut evidenter de Deo Dei Filio dicitur in Michaea propheta: Et tu, turris gregis nebulosa filia Hierusalem, ad te veniet, et usque ad te veniet potestas prima (Mich. IV. 8). Ergo quia non est Pater major Filio, neque Filius major Spiritu sancto, sed omnino totae tres personae, sibi sunt invicem [Col. 0478A] coaequales et coaeternae, propterea profecto Deus trinitas potestas est prima, ac per hoc non secundum Arianos, quod absit, tres potestates, nec secundum Sabellianos, quod absit, potestas personaliter est una, sed secundum catholicos potestas est una naturaliter, et personaliter trina. Restat igitur et superest, ut illi qui sunt grammatici, si nolunt esse simul et haeretici, non praesumant fateri in Ecclesia veracis Dei, veri Dei, quod , id est trina Deitas, ulla ratione pluralis existat numeri, cum sit ut claret utique singularis, velut noverunt universi, qui vel mediocriter artis grammaticae sunt periti. Sicut enim Deus Trinitas numeri singularis est juxta illud: Benedicta sit sancta Trinitas, sic etiam numeri singularis [Col. 0478B] est trina Deitas; cum tamen constet econtra numeri pluralis Arianorum esse , id est tres deitates, a catholicis jure damnatas. Igitur jure sub numero singulari trinae et uni Deitati suppliciter, velut expedit, competit, congruit, dicimus:

Te trina Deitas, unaque poscimus,
Ut culpas abluas, noxia subtrahas,
Des pacem famulis, nos quoque gloriam
   Per cuncta sibi saecula. Amen.
Non enim dicimus, sicut Ariani, vos, tres deitatates, poscimus ut culpas abluatis, noxia subtrahatis, detis pacem nobis, nos quoque gloriam vobis. O Deitas vigila, quae trina vocaris et una, crederis, assereris, cognosceris, atque probaris, auxiliare tuis, ut egenis ad omnia servis. Istud [Col. 0478C] attendat, appendat, et mente perpendat, cui semper adoranda, colenda, tremenda, trina 417 et una Deitas dat, quod hic inserendum pietas illius inspirat et donat. Quod videlicet, sicut unamquamque ex Trinitate personam quisquis est catholicus credit et confitetur integrum, plenum, perfectum penitus Deum: sic unicuique personae suam propriam deitatem, integram, plenam, perfectam, penitus inesse credat, confiteatur et asserat, atque pro viribus collatis et conferendis deinceps divinitus contradicentes quoscunque convincat. In hoc enim liquet luce clarius, quin patet sole splendidius, quod inest unicuique personae sua propria deitas atque divinitas. Quia revera nequaquam assumpsit humanitatem, quod absit, [Col. 0478D] ullo modo tota Trinitas, sed sola tantummodo Filii deitas. Haec est semper invicta victrix de trina et una Deitate catholicae fidei veritas. Itaque sicut est ante saecula, sic per saecula, et in saecula, benedicta sit trina et una Deitas, majestas, potestas, pietas, veritas, charitas, et sic semper omnimoda ipsi soli laus, gloria, claritas, Amen. Da, Deus, vere ac vive, naturaliter une, personaliter trine, tuis evidenter electis credere, intelligere, confiteri et asserere, quod quemadmodum tu, Deus, qui interpretaris timor, et tu Deus charitas, qui interpretaris amor, cum vocaris personaliter trinus timor, et trinus amor, non (quod absit) tres naturaliter timores et amores, verum [Col. 0479A] naturaliter unus et timor et amor: sic nihilominus cum vocaris trina deitas, et trina charitas, non, quod absit, tres naturaliter deitates, et charitates, sed naturaliter una es Deitas, et una tantummodo charitas. Quod profecto per praedicatorem veritatis, et doctorem gentium in fide et veritate, qui dixit verissime, Non ergo possumus aliquid contra veritatem, sed pro veritate (II Cor. XIII, 8), patenter possumus probare. Siquidem quando baptizamur, id est tinguimur, ter procul dubio mergimur, et tamen propterea trina ipsa mersio, et trinum baptisma, id est trina tinctio, non, quod, absit tres mersiones, et tres tinctiones, aut tria baptismata, sed una est generaliter mersio, et una tinctio, id est unum baptisma, [Col. 0479B] dicente Apostolo: Unus Dominus, una fides, unum baptisma (Ephes. IV, 5). Pari etiam modo, cum dicitur trina vel terna fides, ut est illud Sedulii fidelis poetae tui:

Iste fidem ternam, ast hic non amplectitur unam:
non tres, quod absit, fides, sed una est fides, dicente Apostolo, una fides. Itaque qui nolunt cum Sabellianis haereticis in aeternum habere societatem, credant, confiteantur, colant, canant cum catholicis catholici , trinam deitatem, , trinam sanctitatem, trinam vitam, sapientiam, gloriam, trinum timorem, trinum amorem, trinam charitatem, trinam lucem, salutem, virtutem, pacem, claritatem, trinam majestatem, [Col. 0479C] potestatem, pietatem. Quippe cum debeamus etiam ternam seu trinam amplecti fidem, quam negant perversi Sabelliani per suam perfidam impietatem. Cuncta sic esse ceu dixi, in duobus probari potest patenter nominibus tantummodo singularis numeri, hoc est in luce pariter et pace. Lux enim et pax ingenita, et lux et pax genita, quin et lux atque pax procedens, non tres pluraliter luces aut paces dici sinuntur ab arte grammatica, neque tres naturaliter, ut latrat haeresis Ariana, neque personaliter una, sicut somniat haeresis Sabelliana: sed procul dubio lux et pax est naturaliter una; et personaliter trina, sicut amplectens trinam et unam fidem, 418 ac per hoc credens, confitens, [Col. 0479D] colens, canens trinam et unam lucem et pacem, majestatem, potestatem, pietatem, trinam et unam deitatem. Sed trinum et unum Deum credit et confitetur Ecclesia magna, sancta, catholica, cui gratis data est, datur, et dabitur Dei gratia, et ob id prorsus ab ea vicissim suppliciter data est, datur et dabitur, ipsi trinae et uni deitati, tam per saecula, quam simul et in saecula, jure laus, honor, gloria. Amen. Juxta illam sententiam, dant mihi sapientiam, dabo gloriam. Amen. Virtutibus plenus invitus ad regimen veniat, virtutitibus vacuus nec coactus accedat.«

. Hactenus haereseos, abhinc suae inchoationis verba sunt Gothescalci. Quod haereseos mortiferum virus idololatriae scilicet matris, qua plures dii, imo [Col. 0480A] daemonia in simulacris coluntur, diabolus scindens se a charitatis unitate, verba Dei dicentis: Faciamus hominem ad imaginem et similitudinem nostram (Gen. I, 16), male, ut solet, interpretans adinvenit, et sua invidia, qua mors in orbem terrarum intravit, in succo pomi ligni vetiti primis hominibus propinavit, dicens: Eritis sicut dii (Gen. III, 5), cum Deus qui est sancta Trinitas, ut Athanasius in libro de propriis Personis, et de unito nomine Deitatis, et Hilarius atque Ambrosius in libris de Fide, et Augustinus in libris de Trinitate ostendunt, in creatione primi hominis dixerit: Faciamus hominem ad imaginem et similitudinem nostram. Singulari quippe numero dicens ad imaginem et similitudinem, ostendit non trinam sed unam esse naturam, hoc est [Col. 0480B] deitatem, ad cujus imaginem homo fieret: ad imaginem videlicet suam sancta Trinitas unus Deus fecit illum, sicut sacra Scriptura manifeste demonstrat; et dicens pluraliter, Faciamus et nostram, ostendit Deum, ad cujus imaginem homo fiebat, non unam esse personam, sed tres esse personas. Sic et de eo quod Dominus in Evangelio dixerat: Ego et Pater unum sumus (Joan. X, 30), idem diabolus in vasis sibi condignis loquens, unionem in trinitate personarum per Sabellium docuit, cui in dicto sumus mentis oculos clausit, et per Arium unius deitatis substantiam divisit, cui veluti et primis hominibus mentiens oculos ad scientiam mali aperuit, et ad boni ac veri scientiam clausit, in eo quod dictum est unum, ne fiat discretio potestatis. Cujus inspiratione [Col. 0480C] Gothescalcus Arium sensu sequens, quem verbotenus detestatur, post cognitam immanis sceleris vindictam in eodem Ario justissime satis apertam, trinam deitatem dogmatizare non timet. Contra quos Arium videlicet, et Arii imo ipsius diaboli filium Gothescalcum, beatus Ambrosius, sancto Spiritu inspirante, in libro de Spiritu sancto (cap. 13) exponens Apostolum: Gratia Domini nostri Jesu Christi, et charitas Dei, et communicatio Spiritus sancti cum omnibus vobis (II Cor. XV, 13): »Advertimus igitur, inquit, quod Pater et Filius et Spiritus sanctus in uno eodemque templo per naturae ejusdem maneant unitatem. Ergo divinae est potestatis qui habitat in templo. Sicut enim Patris et [Col. 0480D] Filii, ita et Spiritus sancti sumus templum, non multa templa, sed unum templum, qui unius templum 419 est potestatis. Ubi enim una deitas intelligitur (cap. 14), unus Deus dicitur: quia unus Deus, una divinitas, et unitas intelligitur potestatis: et tres deos non asserimus, sed negamus, quia pluralitatem non unitas facit, sed divisio potestatis. Quomodo enim pluralitatem recipit unitas divinitatis, cum pluralitas numeri sit, numerum autem non recipiat divina natura.« Hinc manifestum est, quia sicut unitas numerum non habet, ita trina vel trinitas numerum habet. Ergo quod dicitur trinum, vel trina, quae habent numerum, in sancta et inseparabili trinitate deitatis non recipit unitas, sed personarum proprietas. Prosecutus quoque perversus [Col. 0481A] interpres diabolus, loquens primis hominibus addidit scientes bonum et malum (Gen. III, 35), quatenus sicut ipse ex provectu avaritiae supra modum altitudinem appetens, quando dixit Similis ero Altissimo (Isa. XIV, 14) cecidit, ita et homo immoderato sublimitatis ambitu caderet, sicut et fecit. Nam cum indebite appetivit divinitatem, perdidit juste immortalitatem. »Hujus viae mediator, ut Augustinus dicit, homini diabolus, ut diximus persuasor peccati et praecipitator in morte exstitit. Quam mortem, ut scriptum est, Deus non fecit, quia causa mortis ipse non fuit: sed per ejus retributionem justissimam, mors de qua scriptum est: Mors et vita a Domino Deo est (Sap. I, 13), irrogata est peccatori, sicut supplicium judex irrogat reo. Causa tamen supplicii [Col. 0481B] non est injustitia judicis, sed meritum criminis. Hominem autem, miserum et mortalem sua suasione effectum, quem per consensionem seductum tanquam jure integro possidebat, et ipse nulla corruptione carnis et sanguinis septus, per ipsam corporis fragilitatem, nimis egenum et infirmum tanto superbior, quanto velut ditior et fortior, quasi pannoso et aerumnoso in sua etiam propagine dominatus, quia per unum hominem peccatum intravit in mundum, et per peccatum mors, et ita in omnes homines pertransivit, in quo omnes peccaverunt, se in simulacris, videlicet in diversis quasi numinibus, per mundum universum quadam justitia Dei sibi traditum, ad comparationem perditorum, paucis exceptis electis, usque ad adventum Domini coli fecit. [Col. 0481C] In cujus adventu videns templa daemonum deseri, et in nomen liberantis mediatoris currere genus humanum, haereticos movit, qui sub vocabulo Christiano doctrinae Christianae resisterent, quasi possent indifferenter sine ulla correptione haberi in civitate Dei, sicut civitas confusionis indifferenter habuit philosophos inter se diversa et adversa sentientes. Qui ergo in Ecclesia Christi morbidum aliquid pravumque sentiunt, si correpti ut sanum rectumque sapiant, resistunt contumaciter, suaque pestifera et mortifera dogmata emendare nolunt, sed defensare persistunt, haeretici fiunt. Genus hominum callidum non spiritu sapientiae, sed impatientiae, quo solent haereticorum fervere primordia, et pacem perturbare sanctorum.« Quae beati Augustini [Col. 0481D] verba in Gothescalco spiritu diabolico exagitato, potiusque repleto, multoties sumus experti. Sed hoc, ut 420 isdem beatus Augustinus dicit, in usum cedunt proficientium, juxta illud Apostoli: Oportet et haereses esse, ut probati manifesti fiant in vobis (I Cor. II, 19). Unde etiam scriptum est: Filius eruditus sapiens erit, imprudente autem ministro utetur. Multa quippe ad fidem catholicam pertinentia, dum haereticorum calida inquietudine exagitantur, ut adversus eos defendi possint, et considerantur diligentius et intelliguntur clarius, et instantius praedicantur: et multi qui optime poterant Scripturas dignoscere et pertractare, latebant in populo Dei, nec asserebant solutiones quaestionum [Col. 0482A] difficilium, cum calumniator nullus instaret. Nunquid enim perfecte de Trinitate tractatum est antequam oblatrarent Ariani? Nunquid enim perfecte de poenitentia tractatum est antequam obsisterent Novatiani? Sic non perfecte de baptismate tractatum est, antequam contradicerent foris positi rebaptizatores: nec de ipsa unitate Christi enucleate dictum est, nisi posteaquam separatio illa urgere coepit fratres infirmos. Multos enim sensus sanctarum Scripturarum latent, et paucis intelligentioribus noti sunt, nec asseruntur commodius et acceptabilius, nisi cum respondendi haereticis cura impellit. Tunc enim etiam qui negligunt studia doctrinae, sopore discusso, ad audiendi excitantur diligentiam, ut adversarii repellantur. Denique quam [Col. 0482B] multi Scripturarum sacrarum sensus de Christo Deo asserti sunt contra Photinum? quam multi de homine Christo contra Manichaeum? quam multi de Trinitate contra Sabellium? quam multi de unitate Trinitatis adversus Arianos, Eunomianos, Macedonianos? quam multi de catholica Ecclesia toto orbe diffusa, et de malorum commistione usque in finem saeculi, quod bonis in sacramentorum ejus societate non obsint, adversus Donatistas, aliosque si qui sunt qui simili errore a veritate dissentiunt? Didicimus enim singulas quasque haereses intulisse Ecclesiae proprias quaestiones, contra quas diligentius non defenderetur Scriptura divina, si nulla talis necessitas cogeret. Quid autem coegit loca Scripturarum, quibus praedestinatio commendata [Col. 0482C] est, copiosius et enucleatius nostro labore defendi, nisi quod Pelagiani dicunt gratiam Dei secundum merita nostra dari? Haec ergo ut ingrata Deo sententia destruatur, gratuitis Dei beneficiis quibus liberamur inimica, et initium fidei, et in ea usque in finem perseverantiam, secundum Scripturas, unde multa jam diximus, dona Dei esse defendimus. In qua fide multi contra praedictos et contra caeteros haereticos, quos enumerare vel commemorare nimis est et praesenti operi non necessarium, quorum tamen sensuum probati assertores aut prorsus laterent, aut non ita eminerent, ut eos eminere fecerunt superborum contradictiones, qui noverant haec tractare atque dissolvere ne perirent infirmi, sollicitati quaestionibus impiorum [Col. 0482D] sermonibus et disputationibus suis obscura legis in publicum deduxerunt. Unde Apostolus, quod etiam praemisimus, Oportet, inquit, et haereses esse, ut probati manifesti fiant inter vos (I Cor. II, 19), qui 421 corripiendi sunt a praepositis suis correptionibus de charitate venientibus, sed et quique subditi fratres, pro culparum diversitate, diversis vel minoribus vel amplioribus: quia et ipsa quae damnatio nominatur, quam facit episcopale judicium, qua poena in Ecclesia nulla major est, potest, si Deus voluerit, in correptionem saluberrimam cedere atque proficere. Neque enim scimus quid contingat sequenti die, aut ante finem vitae hujus de aliquo desperandum est, aut contradici Deo potest, ne recipiat, [Col. 0483A] et det poenitentiam, et accepto sacrificio spiritus contribulati ac cordis contriti, a reatu quamvis justae damnationis absolvat, damnatumque ipse non damnet. Pastoralis tamen necessitas habet, ne per plures serpant dira contagia, separare ab ovibus sanis morbidam, ab illo cui nihil est impossibile ipsa forsitan separatione sanandam. Nescientes enim quis pertineat ad praedestinatorum numerum, qui non pertineat, sic affici debemus charitatis affectu, ut omnes velimus salvos fieri. Hoc quippe fit, cum singulos quosque ut occurrerint, cum quibus id agere valeamus, ad hoc conamur inflectere, ut justificati ex fide pacem habeant ad Deum, quam praedicabat Apostolus etiam cum dicebat: Pro Christo ergo legatione fungimur, tanquam Deo exhortante per nos, [Col. 0483B] obsecramus pro Christo, reconciliamini Deo (II Cor. 5, 20). Quisquis autem a catholica Ecclesia fuerit separatus, quantumlibet laudabiliter se vivere existimet, hoc solo scelere, quod a Christi unitate disjunctus est, non habebit vitam, sed ira Dei manet super eum: et quisquis in hac Ecclesia bene vixerit, nihil ei praejudicant aliena peccata, quia unusquisque in ea proprium onus portabit (Gal. VI, 5), sicut Apostolus dicit, et quicunque in ea corpus Christi manducaverit ac biberit sanguinem indigne, judicium sibi manducat et bibit. Cum enim dicit judicium sibi manducat (I Cor. II, 19), satis ostendit quia non alteri judicium manducat, sed sibi: quia communio malorum non maculat aliquem participatione sacramentorum, sed consensione factorum. Nam si in [Col. 0483C] factis malis non eis quisque consentiat, portat malus causam suam, et persona sua non praejudicat alteri, quem in confessione mali operis socium non habet criminis. Haec in praefatione de sanctorum Patrum verbis et sensibus interim dicta sufficiant: abhinc eorumdem nihilominus, sed et quamplurium aliorum catholicorum assertionibus ad singula pestiferi Gothescalci verba, lethifera respondere singillatim, favente una et inseparabili Deitate, incipiemus.

Sicut venefici et sortiariae mel ad os vasculi virus celantis ponere solent, sic Gothescalcus in initio suprascriptae suae compilationis haereticorum errores proponit, et verbotenus respuit, ut credibilius se catholicum mentiens, simplicibus illudere et se commendabilem reddere possit, et haereticus loquens contra [Col. 0483D] haereticos, lupus ovis pelle palliare se volens dicit:



I.

÷»At si metuens anathemate rite percelli, et illud cum Patripassianis pati, dixerit deitatem esse naturaliter unam, hoc consequenter debet et confiteri, 422 si tamen vult veniam mereri, prorsus esse deitatem personaliter trinam, sicuti scilicet Deum naturaliter unum constat esse, procul dubio personaliter trinum.« Et post aliquanta: »Sicut unamquamque ex Trinitate personam quisquis est catholicus credit et confitetur integrum, plenum, perfectum penitus Deum, sic unicuique personae suam propriam deitatem integram, plenam, perfectam penitus inesse credat et confiteatur et asserat.«

[Col. 0484A] XL. Haec est summa totius suae blasphemiae, quam hinc prolixo sermone confecit, in quo ut piscis, vel avis, aut quodlibet animal, per inquietudinem se volvens, amplius pessimis blasphemiarum maculis et nodis strictioribus irretiendo semet innexuit, volens proprii sensus assertionibus, sine Scripturae testimoniis, sineque catholicorum sententiis, allegare quia sicut Deus naturaliter unus et personaliter dicitur trinus, ita deitas naturaliter una et personaliter-trina dici debeat. Sed quod dicit Deum personaliter trinum et naturaliter unum, verum dicit: quod autem dicit confiteri debere deitatem sic personaliter trinam, sicut naturaliter unam, profecto mentitur. Quia deitas ipsa est natura pluralitate carens et numero, qua natura vel deitate, sancta et [Col. 0484B] inseparabilis Trinitas, sicut scriptum est, Audi: Israel, Dominus Deus tuus Deus unus est (Deut. VI, 4), Pater scilicet, et Filius, et Spiritus sanctus, personaliter trinus, unus est naturaliter Deus. Unde Filius Dei dicit: Ego et Pater unum sumus (Joan. X: 30). Non dicit, unus sumus, sed unum sumus, quod naturae vel deitatis unitatem demonstrat. Unde etiam dicit, Ego in Patre et Pater in me est (Joan. X, 38); et, Pater in me manens ipse facit opera (Joan. XIV, 10); et: Qui videt me videt, videt et Patrem (Joan. XIV, 9): et de Spiritu sancto, Cum, inquit, venerit paraclitus quem ego mittam vobis a Patre, Spiritum veritatis qui a Patre procedit, ille testimonium perhibebit de me (Joan. XV, 26); et: Cum venerit ille Spiritus veritatis, docebit vos omnem veritatem. Non enim loquetur [Col. 0484C] a semetipso, sed quaecunque audiet loquetur, et quae ventura sunt annuntiabit vobis: ille me clarificabit, quia de meo accipiet, et annuntiabit vobis. Omnia quaecunque habet Pater mea sunt: propterea dixi quia de meo accipiet et annuntiabit vobis (Joan. XVI, 13). De his dixit quae ad ipsam Patris divinitatem pertinent, in quibus illi aequalis est omnia quae habet Pater habendo. Neque enim Spiritus sanctus de creatura quae Patri est subjecta et Filio erat accepturus, quod ait de meo accipiet, sed utique de Patre, de quo procedit Spiritus, de quo natus est Filius. Natura igitur, id est deitas Patris, natura est Filii, natura est Spiritus sancti, qui de Patre et Filio aequaliter procedit, et ineffabilis quaedam Patris Filiique communio est. Qui totus de Patre procedit, [Col. 0484D] et totus de Filio, totus in Patre manet, et totus in Filio, qui sic manet ut procedat, sic procedit ut maneat. Unde naturaliter hanc habet cum Patre et Filio unitatis plenitudinem, et plenitudinis unitatem, ut totum Patrem habeat totumque Filium, ipseque totus habeatur a Patre, totus habeatur a Filio, qui etiam a Patre et Filio aequaliter datur, imo et a seipso datur, sicut Filius de eo dicit, Spiritus ubi vult spirat (Joan. III, 8). Itaque sicut Pater 423 et Filius plenus et perfectus est Deus, imo unus est cum Patre et Filio Deus, atque una substantia, una deitas, una divinitas, una essentia, una natura, quae, ut Athanasius et Ambrosius concorditer dicunt, non potest dividi in personis, juxta vocis [Col. 0485A] Dominicae veritatem dicentis: Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19). In nomine, inquit, non in nominibus, ut et unum Deum per indistinctum divinae essentiae nomen ostenderet, et personarum discretionem suis demonstratam proprietatibus edoceret. Et sanctus Athanasius in libro octavo de Fidei unitate (lib. X): Qui tres, inquit, virtutes inducit, tres deos confitetur. Nos autem credimus tres personas, unam deitatem. Si tres deos inducimus, similes sumus gentibus: sed confitemur Patrem in Filio, et Filium in Patre, cum Spiritu sancto. Non separatur unitas, non dividitur Deitas.« Et sic idem ipse doctor catholicus, qui jam diaconus sacro Nicaeno concilio cum archiepiscopo suo Alexandro [Col. 0485B] interfuit, per octo libros hinc a se contra Arianos confectos, non solum per singulas paginas, verum et per singulos, ut ita dicamus, versus ac periodos, scripsit et definivit. Non ergo trina natura, vel trina deitas, sed una natura, et una deitas est Patris et Filii et Spiritus sancti, et haec Trinitas unus est Deus solus, bonus, magnus, aeternus, omnipotens. Ipse sibi unitas, deitas, magnitudo, bonitas, omnipotentia, et quidquid ad se substantialiter dicitur. Et non ita in relativis vocabulis intelligendum est vel dicendum: quia dici non potest Pater sibi pater, vel Filius sibi filius, vel Spiritus sanctus, sibi Spiritus sanctus, sed haec relativa vocabula ad aliam procul dubio personam referri debent. Dicente itaque Domino: Si separaveris pretiosum a vili, quasi [Col. 0485C] os meum eris (Jer. XV, 18), verbis ipsius Domini, et catholicorum sententiis, separata proculque displosa est, et adhuc, vel si non potest longius, ipso tamen annuente qui aperit os mutum, et linguas infantium facit disertas, et dicit Aperi os tuum, et ego adimplebo illud (Psal. LXXX, 11), vel latius displodetur falsitas Gothescalci, quam inordinate permiscuit veritati, tanquam leprosus in uno corpore diversos habens permistos colores. Ut enim tradunt magistri Ecclesiae, leprosi haereticos non absurde significant, scientiam verae fidei non habentes, et varias erroris doctrinas proferentes. Non enim vel abscondunt imperitiam suam, sed pro summa peritia proferunt in lucem, et jactantiam sermonis ostentant. Nulla prorsus falsa doctrina est, quae non aliqua vera [Col. 0485D] intermisceat. Vera ergo falsis: inordinate permista, in una disputatione vel narratione hominis, tanquam in unius corporis colore, apparentia significant lepram, tanquam veris falsisque colorum locis, humana corpora variantem atque maculantem. Hi autem tam vitandi sunt Ecclesiae, ut si fieri potest longius remoti magno clamore Christum interpellent, sicut de leprosis legitur, quia steterunt a longe et levaverunt vocem (Luc. XVII, 13). Sed et necesse est Ecclesiae praepositis, et cunctis 424 fidelibus, ut non modo fortiter hostibus Christi apertis resistant, verum et prudenter lupos rapaces se ovinis pellibus contegentes attendant et vitent, ne eos fallere possint, sicut hic Gothescalcus, qui non solum religioso [Col. 0486A] habitu monachi, sed et falsi nominis scientia aliquandiu se contegens plures decepit, donec quod corde confoverat erupit aperte in regulum. Cujus pellem ovinam, quia se inde non bene contexit, doctores catholici detrahentes, nudum lupum, apertumque hostem ovilis Dominici, quod est Ecclesia, eum esse demonstrant. Hoc modo Athanasius in libro primo de Trinitate: »Haec est, inquit, materia formulae in collisione haereticorum, et haec tituli victoria in absolutione catholicorum, quam significat principale mandatum Dei: Euntes baptizate omnes gentes in nomine Patris, et Filii, et Spiritus sancti (Matth. XXVIII, 19). Audi in hoc admirabile et regale decretum, in quo omne sacramentum in deitate Trinitatis uniter continetur. Qui dixit in nomine, evidenter [Col. 0486B] unam deitatem in Trinitate consistere declaravit: et quod prosecutus est, Patris, et Filii, et Spiritus sancti, per singula nomina, singulas personas inesse distinxit.« Et Hilarius in libro de Synodis: »Caret igitur, fratres, similitudo naturae contumeliae suspicione: nec potest videri Filius idcirco in proprietate paternae naturae non esse, quia similis est, cum similitudo nulla sit nisi ex aequalitate naturae. Aequalitas autem naturae non potest esse nisi una sit, una vero non personae unitate, sed generis. Haec fides pia est, haec conscientia religiosa, hic salutaris sermo est, unam substantiam Patris et Filii idcirco non negare, quia similis est, similem vero ob id praedicare, quia unum sunt.« Hoc et de Spiritu sancto sentiendum esse, idem in fine duodecimi libri [Col. 0486C] de Fide (Hilarius, lib. XII de Trinitate) demonstrat orans: »Dona mihi, inquiens, hanc conscientiae meae vocem, ut quod in regenerationis meae symbolo baptizatus in Patre et Filio et Spiritu sancto professus sum, semper obtineam, Patrem scilicet te nostrum, Filium tuum una tecum adorem, Spiritum sanctum tuum, qui ex te per unigenitum tuum est, promereat.« Et in hymno evangelico pulcherrime a se composito dicit »Spiritum Dei perfectum Trinitatis vinculum.« Et Gregorius Nazianzenus, cujus verba beatus Augustinus in libro de Bono perseverantiae (cap. 19) ad testimonium devocat, dicit: »Unius deitatis, quaeso vos, confitemini Trinitatem: si vero aliter vultis, dicite unius esse naturae.« Et sanctus Ambrosius in hymno catholico dicit:

[Col. 0486D] Tu Trinitatis unitas,
Orbem potenter qui regis
Quod beatus Augustinus, quasi ejus sensum exponens, in primo libro (cap. 8) de Trinitate explicat: »Divinitatem, inquit, vel ut certius expresserim deitatem, quae non est creatura, sed est unitas Trinitatis incorporea et incommutabilis, et sibimet consubstantialis, et coaeterna natura.« Et item sanctus Ambrosius in primo libro de Fide (cap. 2): »Unum, inquit, Deum, non duos aut tres deos dicimus, ut impia Arianorum haeresis dum 425 criminatur incurrit. Tres enim deos dicit qui divinitatem separat Trinitatis, cum Dominus dicendo: [Col. 0487A] Ite, baptizate in nomine Patris et Filii et Spiritus sancti. (Matth. XXVIII), unius esse Trinitatem potestatis ostenderit. Nos Patrem et Filium et Spiritum sanctum confitemur, ita ut in Trinitate perfecta et plenitudo sit divinitatis, et unitas potestatis. Omne regnum in se divisum facile destruetur (Matth. XII, 25), Dominus hoc dicit. Non ergo divisum est regnum Trinitatis. Si autem divisum non est, unum est: quod enim unum non est, divisum est. Tale ergo regnum esse cupiunt Trinitatis, quod divisione sui facile destruatur, imo quia non potest destrui, constat non esse divisum. Non enim dividitur Trinitas, nec scinditur, et ideo nec corruptelae subditur, nec aetati.« Et item (cap. eodem): »Diversitas plures facit, unitas potestatis excludit numeri quantitatem, [Col. 0487B] quia unitas numerus non est, sed haec omnium ipsa principium est.« Et Augustinus in libro VIII de Trinitate: »Tres, inquit, personas ejusdem essentiae, vel tres personas unam essentiam dicimus.« Et item in libro V (cap. 8): »Quidquid ad se ipsum dicitur Deus, et de singulis personis similiter dicitur, id est de Patre et Filio et Spiritu sancto, et simul de ipsa Trinitate, non pluraliter, sed singulariter dicitur. Quoniam quippe non aliud est Deo esse, aliud magnum esse, sed hoc idem illi est esse quod magnum esse, propterea sicut non dicimus tres essentias, sic non dicimus tres magnitudines, sed unam magnitudinem et unam essentiam. Essentiam dico, quae Graece dicitur, quem usitatius substantiam vocamus.« Tres [Col. 0487C] autem personas confitemur. Et sanctus Hieronymus scribens ad Damascum papam (epist. 57): »Sufficiat, inquit, nobis dicere unam substantiam, tres personas subsistentes, perfectas, aequales, coaeternas. Taceantur tres hypostases si placet, et una teneatur.« Et item: »Si quis autem hypostasim usiam intelligens non tribus personis unam hypostasim dicit, alienus a Christo est.« Sciendum quoque est quoniam essentia, quam Graeci usiam dicunt, et hypostasis, quae substantia interpretatur, et natura et divinitas et deitas apud Latinos unum idemque est in sancta et inseparabili Trinitate, sicut catholici doctores ostendunt. Ait enim Theophilus Alexandrinus episcopus in epistola paschali (epist. 1, in fine): »Cum his qui Trinitatis unam confitentur divinitatem [Col. 0487D] in coelis praemia recipiamus.« Et item in alia epistola paschali (epist. 9, in fine): »Pietas in Deum toto cordis timore servetur, exsecrantesque deorum numerum, Patris et Filii et Spiritus sancti unam confiteamur indiscretamque substantiam, in qua et baptizati vitam aeternam suscepimus, et si Dei tribuerit clementia, cum angelis merebimur Dominicum pascha celebrare.« Et item in tertia paschali epistola (epist. 3, sub finem): »Possessiones castitatis et sanctimoniam requiramus, adorantes Patris et Filii et Spiritus sancti divinitatem.« Et sanctus Coelestinus papa in epistola ad orientales episcopos (epist. 6 ad Joan. Antioch.): »Optaremus, inquit, quidem, sicut est una deitatis essentia, ita inter omnes [Col. 0488A] qui ubique sunt homines unam rectae fidei veritatem teneri.« Et magnus Leo papa, ac 426 sancta synodus, quae in urbe Roma convenit, in epistola ad Theodosium Augustum (epist. 27): »Obsecramus, inquiunt, coram unius deitatis inseparabili Trinitate, quae tali facto laeditur.« Et ad Palaestinos (epist. 87): »Natura unigeniti natura est Patris, natura Spiritus sancti, simulque impassibilis, simul est incommutabilis, sempiternae Trinitatis indivisa unitas, et consubstantialis aequalitas.« Et ad Leonem Ravennensem episcopum (epist. 39): »Apostolica reclamante doctrina, quae nobis unam praedicat in Trinitate deitatem, unam in fide confessionem, unum in baptismate sacramentum.« Et gloriosus papa Gregorius in octava decima Evangelii homilia: [Col. 0488B] »Tunc quippe Abraham diem Domini vidit, cum in figura summae Trinitatis tres angelos hospitio recepit: quibus profecto susceptis, sic tribus quasi uni locutus est, quia et si in personis numerus Trinitatis est, in natura unitas divinitatis.« Et in vigesima quarta: »Ille in hoc spiritu operationem percipit, qui fidem Trinitatis agnoscit, ut et Patrem, et Filium, et Spiritum sanctum unius virtutis credat, unius substantiae esse fateatur.« Et post aliquanta: »Vera nostra requies tunc est, cum ipsam jam claritatem Trinitatis agnoscimus, quam in unitate divinitatis esse certum tenemus.« Et in homilia decima sexta Ezechielis: »Ipsa, inquit, fides atque ipsum meritum tenuit corda praecedentium, quae replevit corda sequentium sub Testamento Novo positorum, sicut et [Col. 0488C] per Paulum dicitur: Habentes autem eumdem spiritum fidei, sicut scriptum est: Credidi propter quod locutus sum, et nos credimus propter quod et loquimur (II Cor. IV). Spiritales quippe illi Patres omnipotentem Deum Trinitatem ita esse crediderunt, sicut eamdem Trinitatem novi Patres aperte locuti sunt. Isaias namque audivit angelica agmina in coelo clamantia: Sanctus, sanctus, sanctus Dominus Deus sabaoth (Isa. VI, 3). Ut enim personarum trinitas monstraretur, tertio sanctus dicitur: sed ut una esse substantia Trinitatis appareat, non Domini sabaoth, sed Dominus sabaoth esse perhibetur. Quod David quoque similiter sentiens ait: Benedicat nos Deus, Deus noster, benedicat nos Deus (Psal. LXVI, 8). Qui cum tertio dixisset Deum, ut unum hunc esse ostenderet, [Col. 0488D] subdidit, et metuant eum omnes fines terrae. Paulus quoque loquitur dicens: Quoniam ex ipso, et per ipsum, et in ipso sunt omnia (Rom. XI, 36). Ex ipso, videlicet ex Patre, per ipsum, per Filium, in ipso autem, in Spiritu sancto. Quem ergo ipsum cum tertio dixisset, adjunxit ipsi gloria in saecula saeculorum. Amen. Qui enim non dicit ipsis, sed ipsi, dicendo ter ipsum distinxit personas, et subjungendo ipsi gloria non divisit substantiam.« Et sanctus Prosper in libro Epigrammatum dicit:

Omnipotens Genitor Natusque et Spiritus almus,
Una in personis par tribus est deitas.
Et item:

Una trium deitas una est essentia

[Col. 0489A] Et venerabilis presbyter Beda in homilia dicit: »Noverant tunc 427 apostoli Christum esse in Patre per unitatem individuae Trinitatis.« Et post aliquanta: »Non autem dubitandum quia quibus gloria Filii revelabitur, eisdem quoque Patris et Filii et Spiritus sancti liceat adesse conspectui, quia quorum una est divinitas, una utique et inseparabilis visio est.« Et aliquanto superius: »Post dies decem assumptionis suae, hoc est hodierna die, Spiritus illos de coelo chrismate donavit. Ubi ipsum Christum ad eos venisse nullus ambigit, qui inseparabilem sanctae Trinitatis naturam, virtutem, et operationem esse cognovit.« Et in homilia trigesima secunda. Quod adjunxit, quia vos me amatis (Joan. XVI, 27), eadem ratione sentiendum est, [Col. 0489B] quia quicunque filium recte amat, hunc cum Patre et amborum Spiritu amat, »quia quorum inseparabilis est natura divinitatis, horum una eademque sunt dona virtutis.« His orthodoxorum testimoniis, qui suas sententias evangelica veritate, et apostolica auctoritate, et legis ac prophetarum oraculis confirmaverunt, sicut in memoratis eorum libris qui volet sine difficultate praevalet invenire, manifestissime declaratur, quia deitas quae Trinitatis est unitas, trina personaliter intelligi, credi, et dici non debet, ut blasphemat Gothescalcus; quia si deitas personaliter est trina, sicut tres sunt in sancta Trinitate personae, divisa, quod absit, erit deitas in tribus illis personis, et jam non erit individua Trinitas, quae propter unam eamdemque [Col. 0489C] divisibilem deitatem, id est substantiam et naturam, inseparabilis etiam in personis sensu est intelligenda, sicut Augustinus et caeteri orthodoxi doctores dicunt. Unde constantissime catholica fides praedicat deitatis unitatem in Trinitate personarum, et Trinitatem personarum in unitate deitatis venerari debere. Quoniam sicut singillatim unamquamque personam Deum et Dominum plenum ac perfectum, et quidquid substantialiter dici de Deo potest, propter unam eamdemque deitatem, quae tota in singulis est personis, confiteri Christiana veritate compellimur, ita tres deos vel dominos dicere, propter unam eamdemque deitatem, sanctae videlicet Trinitatis unitatem, quae tota et indivisa atque inseparabilis simul est in tribus sanctae Trinitatis personis, [Col. 0489D] catholica religione prohibemur. Plura siquidem et horum et aliorum catholicorum doctorum hinc testimonia hic possemus congerere, nisi haec tantum ad demonstrandam veritatem credidissemus sufficere. Nam et Leo sanctae catholicae et apostolicae sedis pontifex istorum duntaxat, qui eum tempore et si non loco praecesserunt vel merito, pauca numero, sed magna auctoritatis et rectae fidei genio, testimonia Leoni Augusto ad confirmandam fidem catholicam credidit mittenda sufficere (epist. 97). Quapropter Gothescalci sententia dicentis, et vel quid dicat non intelligentis, vel scienter errantis, seque suis verbis apertissime impugnantis, sic naturaliter unam et personaliter trinam esse deitatem, [Col. 0490A] sicut naturaliter unus est Deus et personaliter trinus, tantorum et talium testium auctoritate 428 falsissima esse revincitur, et jam secundum sacros canones Africanos ipse ad alia falsiloquia proferenda, vel quaecunque sententia sua falsa ad audiendum non debet admitti, praesertim cum scriptum sit: In ore duorum vel trium testium omne verbum consistere debere (Matth. XVIII, 16). Et sacri Nicaeni canones (conc. Nic., can. 2), neophytum episcopum, si circa hujusmodi personam aliquod delictum animae reperiatur, a duobus vel tribus testibus juxta Apostolum redargutum a clero praecipiunt abstinere. Multo magis autem os haeretici, quem post primam et secundam correptionem (Tit. III, 10) vitari jubet Apostolus, debet modis omnibus oppilari. Hoc namque sacrum [Col. 0490B] Nicaenum concilium, non adinventione humana, sed inspiratione et auctoritate divina constituit. Hoc omnia sancta concilia post illud habita, scilicet Antiochenum, Sardicense, Ephesinum primum, Chalcedonense, et universa provinciae Atricae concilia confirmaverunt. Hoc omnium catholicorum sacrae Novi ac Veteris Testamenti Scripturae tractatorum, ex eisdem Scripturis protestantur eloquia, ut quicunque vult salvus esse, tres sanctae Trinitatis personas Patrem, et Filium, et Spiritum sanctum, , id est ejusdem essentiae, substantiae, deitatis, divinitatis, naturae, vel unam essentiam, substantiam, deitatem, divinitatem, naturam inseparabilem atque indivisibilem credat et confiteatur, ita ut singillatim unamquamque personam verum, [Col. 0490C] plenum, perfectumque Deum, et totas tres simul personas unum, verum, plenum, perfectumque Deum credat et confiteatur, quia Patris et Filii et Spiritus sancti una est deitas, quae Trinitatis est unitas: et hac unitate, id est deitate, quae trina esse non potest, quoniam pluralitate et numero qui in personis est caret, unus Deus, sancta Trinitas inseparabilis etiam in personis distinctis sensu est intelligenda. In hac fide secundum traditionem Domini omnes fideliter baptizantes baptizant, et homines fideles baptizantur, et fiunt Christiani per universum mundum.

Sola pseudosynodus Ariminensis hanc Trinitatis consubstantialitatem Arii secuta dementiam fraude abjecit, et ob id ex tunc et nunc, et usque in aeternum, sententiam damnationis promeruit. Ergo [Col. 0490D] quia, ut sanctus Coelestinus dicit, non est agentium causa solorum, universa Ecclesia quacunque novitate pulsatur, oportet ut et adversum eos, qui hanc vetustissimam et perniciosissimam haeresim, multorum fortissimorum bellatorum sudore devictam, et coelesti mucrone peremptam, redivivo furore conantur resuscitare trinam deitatem dogmatizantes, non novo sed sempiternae deitatis, quae est unitas Trinitatis, aeterno judicio proferatur primi capituli sententia sessionis octavae quintae synodi centum et quinquaginta trium episcoporum, sub Justiniano imperatore, et Vigilio papa, Constantinopoli contra Theodorum et omnes haereticos habitae: qui in principio decem et octo capitulorum [Col. 0491A] a se subscriptorum posuerunt decernendo dicentes (synodi V act. 8, cap. I): »Si quis non confitetur 429 Patris et Filii et Spiritus sancti unam naturam sive substantiam, et unam virtutem et potestatem, Trinitatem consubstantialem, unam deitatem in tribus subsistentiis sive personis adorandam, talis anathema sit. Unus enim Deus est Pater ex quo omnia, et unus Dominus Jesus Christus per quem omnia, et unus Spiritus sanctus in quo omnia.« Et in epistola sancti Sophronii Hierosolymitani episcopi ad Sergium Constantinopolitanum episcopum, a sexta synodo (synodi VI act. 11) receptissima, ita scriptum est: »Trinitatem itaque in unitate credimus, et unitatem in Trinitate glorificamus. Trinitatem quidem pro tribus subsistentiis, unitatem autem propter [Col. 0491B] singularitatem deitatis. Sicut igitur sancta Trinitas numerabilis personalibus est subsistentiis, sic sancta unitas extra omnem est numerum: et haec quidem indivisibilem habet divisionem, et inconfusam gerit conjunctionem. Cum dividitur namque numerabilibus subsistentiis, et numeratur personalibus alternitatibus, identitate essentiae atque naturae conjungitur, et omnimodam partitionem non recipit. Unitas enim singularis et incomputabilis omnem refugit secundum essentiam numerum. Unus enim Deus a nobis enixius creditur, quoniam et deitas una flagranter praedicatur, licet in Trinitate personarum agnoscatur: et unus Dominus a nobis enuntiatur, quoniam et dominatio una firmiter agnoscitur, licet in tribus subsistentiis demonstretur. Neque secundum [Col. 0491C] quod unus est Deus, et una est deitas, est divisibilis et in tres Deos partibilis, vel in tres deitates producendus: neque secundum quod unus est Dominus, distans est, et in tres dominos expandendus est, ac in tres dominationes dilatandus est. Arianorum haec est impietas, quae in inaequales deos unum concidit Deum, et in dissimiles deitates unam partitur deitatem, et in alterigenas tres dominationes unam distinguit dominationem.« Et item: »Quemadmodum igitur unum Deum didicimus sapere, ita unam deitatem confiteri percepimus: et sicut tres subsistentias exorare didicimus, ita et tres glorificare personas instruimur. Non alium unum Deum praeter tres cognoscentes personas, neque praeter tres personas consubstantiales Trinitatis, quae sunt Pater et [Col. 0491D] Filius et Spiritus sanctus, alteras praeter unum Deum agnoscimus. Et idcirco unum haec tria in quibus est deitas praedicamus, et tria unum quorum est deitas annuntiamus, sive quod est accuratius ac manifestius dicere, quae Deus est atque cognoscitur. Hoc ipsum quippe et unum est, et tria creditur, et tria praedicatur, et unum veraciter annuntiatur: et neque unum quatenus unum est, tria recipitur, neque tria secundum quod tria sunt, unum advertitur, quod est et mirabile, et omni certe plenum stupore est. Hoc ipsum namque et numerabile est, et refugit numerum. Numerabile quidem tribus suis subsistentiis, refugit autem numerum singularitate deitatis. Unitas quippe ejus essentiae atque naturae numerari [Col. 0492A] penitus non admittit, uti non et differentiam 430 deitatis introducat, et ex hoc essentiae et naturae, et deorum multitudinem unum principium faciat.« Et item: »Deus quidem est Pater, Deus vero est Filius, similiter et Deus est et Spiritus sanctus, eo quod indivise et indiminute eaedem tres personae una impleantur deitate, et in unaquaque earum funditus tota est. Nam deitas divisionem non sustinet, et in tribus ipsis personis plenifice atque perfecte est, non partibiliter sive ex parte easdem implens personas, sed in unaquaque existens: plenissima et una permanens, licet in tribus personis monstretur, et ad deorum multitudinem non excurrens, licet in tribus sit subsistentiis, ut non corporalem quamdam sustineat sectionem, quae certe est impassibilis, et incorporea, [Col. 0492B] et pari nesciens quae creaturae sunt propria.«

De hac epistola sextum sanctum concilium in actione decima tertia dicit: »Pertractavimus, inquiens, et synodica venerabilis memoriae quondam archiepiscopi sanctae Dei Hierosolymorum civitatis, et haec reperientes cum vera fide convenientia, apostolicisque sanctorum atque probabilium Patrum doctrinis paria, utpote quae sunt orthodoxa, recipimus, et ut salubria sanctae catholicae et apostolicae Ecclesiae suscepimus, et nomen ejus inseri in sanctis dypticis sanctarum Ecclesiarum justum esse judicavimus.« Similiter et in epistola Agathonis papae ad juniorem Constantinum imperatorem (synodi VI, act. 4) missa scriptum est: »Ut, inquit, vestrae divinitus institutae pietati quid apostolicae nostrae fidei vigor [Col. 0492C] contineat breviter intimemus, quam percepimus per apostolicam apostolicorumque pontificum traditionem, et sacrarum quinque generalium synodorum, per quas fundamenta catholicae Christi Ecclesiae firmata atque stabilita sunt. Hic igitur status est evangelicae atque apostolicae nostrae fidei regularisque traditio, ut confidentes sanctam et inseparabilem Trinitatem, id est Patrem et Filium et Spiritum sanctum, unius esse deitatis, unius naturae et substantiae sive essentiae, unius eam praedicemus et naturalis voluntatis, virtutis, operationis, dominationis, majestatis, potestatis et gloriae. Et quidquid de eadem sancta Trinitate essentialiter dicitur, singulari numero tanquam de una natura trium consubstantialem personarum comprehendamus regulari [Col. 0492D] ratione hoc instituti.« Sed et in synodica ipsius Agathonis papae, confirmata in Romana synodo a centum viginti quinque episcopis, et per vicarios ejus ad sextam synodum (synodi VI act. 4) centum quinquaginta episcoporum Constantinopolim missa, scriptum est: »Sola est, inquit, nostra substantia fides nostra, cum qua nobis vivere summa est gloria, pro qua mori lucrum aeternum est. Haec est perfecta nostra scientia, ut terminos catholicae atque apostolicae fidei, quos usque hactenus apostolica sedes nobiscum et tenet et tradit, tota mentis custodia conservemus, credentes in Deum Patrem omnipotentem, factorem coeli et terrae, visibilium omnium et invisibilium, et in Filium ejus unigenitum, [Col. 0493A] 431 qui ante omnia saecula ex eo natus est, verum Deum de Deo vero, lumen de lumine, natum non factum, consubstantialem Patri, id est ejusdem cum Patre substantiae, per quem omnia facta sunt quae in coelo et quae in terra: et in Spiritum sanctum dominum et vivificatorem, ex Patre procedentem, cum Patre et Filio coadorandum et conglorificandum: trinitatem in unitate, et unitatem in trinitate, unitatem quidem essentiae, trinitatem vero personarum, sive subsistentiarum. Deum Patrem confitentes, Deum Filium, Deum Spiritum sanctum. Non tres deos sed unum Deum, Patrem et Filium et Spiritum sanctum: non trium nominum subsistentiam, sed trium subsistentiarum unam substantiam, quorum una essentia, sive substantia, [Col. 0493B] vel natura, id est una deitas, una aeternitas, una potestas, unum imperium, una gloria, una adoratio, una essentialis sanctae et inseparabilis Trinitatis voluntas et operatio, quae omnia condidit, dispensat et continet.« Quae ita, ut verbis utamur ipsius sextae synodi, cum quinque ante habitis sanctis conciliis praedicabiliter receptissima, et irrefragabiliter credenda atque tenenda, in actione 18 confirmata sunt: »Excitavit igitur, inquiens sexta synodus (synodi VI, act. 18), Christus Deus noster fidelissimum imperatorem, novum David virum secundum cor suum inveniens, qui non dedit juxta quod scriptum est, somnum oculis suis, et palpebris suis dormitationem (Psal. CXXXI, 4), donec per hunc nostrum a Deo congregatum sacrumque conventum, ipsam rectae fidei [Col. 0493C] reperit perfectam praedicationem, secundum enim a Domino editam vocem: Ubi duo vel tres fuerint congregati in nomine meo, ibi sum in medio eorum (Matth. XVIII, 20). Quae praesens sancta et universalis synodus, fideliter suscipiens et expansis manibus amplectens suggestionem, quae a sanctissimo ac beatissimo Agathone antiquae Romae facta est, ad Constantinum piissimum ac fidelissimum nostrum imperatorem, quae nominatim abjecit eos qui docuerunt vel praedicaverunt, sicut superius dictum est, unam voluntatem et unam operationem in incarnationis dispensatione Domini nostri Jesu Christi veri Dei nostri adaeque amplexa est et alteram synodalem suggestionem, quae missa est a sacro concilio, quod est sub eodem sanctissimo papa centum viginti quinque [Col. 0493D] Deo amabilium episcoporum, ad ejus a Deo instructam tranquillitatem, utpote consonantes sancto Chalcedonensi concilio, et tomo sacratissimi et beatissimi papae ejusdem antiquae Romae Leonis, qui directus est ad sanctum Flavianum, quem et columnam rectae fidei hujusmodi synodus appellavit. Ad haec et synodicis epistolis, quae scriptae sunt a beato Cyrillo adversus impium Nestorium et ad orientales episcopos. Assecuti quoque sancta quinque universalia concilia, et sanctos atque probabiles Patres, consonanterque confiteri diffinientes Dominum nostrum Jesum Christum, verum Deum nostrum unum de sancta et consubstantiali et vitae originem praebente Trinitate, perfectum in 432 deitate, et perfectum [Col. 0494A] eumdem in humanitate, Deum vere et hominem vere eumdem ex anima rationali et corpore, consubstantialem Patri secundum deitatem, et consubstantialem nobis secundum humanitatem.« Et sic catholice usque ad finem percurrentem sermonem confirmaverunt et subscripserunt centum quinquaginta episcopi, dicentes: »His igitur cum omni undique cautela atque diligentia a nobis formatis, diffinimus aliam fidem nulli licere proferre aut conscribere, componereve aut sapere, vel etiam aliter docere. Qui vero praesumpserint fidem alteram vel componere, vel proferre, vel docere, vel tradere, aut symbolum volentibus converti ad agnitionem veritatis ex gentilitate, vel ex Judaismo, aut ex qualibet haerese, aut qui novitatem vocis vel sermonis [Col. 0494B] adinventionem, ad subversionem eorum quae nunc a nobis determinata sunt introducere, hos, si quidem episcopi fuerint aut clerici, alienos esse episcopos ab episcopatu, clericos vero a clero: si autem monachi fuerint vel laici, etiam anathematizari eos.« Et subscriptiones: Theodorus humilis presbyter sanctae Romanae Ecclesiae, locum gerens Agathonis ter beatissimi universalis papae urbis Romae subscripsi. Et deinceps per ordinem singuli. Et per acclamationem more suo, sicut et in conciliis aliis legimus, anathematizaverunt omnes haereticos, et omnes qui suffragantur haereticis. Inter quos omnes anathematizati sunt et Praedestinatiani, quorum haeresis, auctoritate papae Coelestini ex delegatione ipsius, per sanctum Prosperum in Galliis est [Col. 0494C] revicta (sextae synodi act. 18). Et in edicto Constantini imperatoris, quod petentibus episcopis ad confirmationem istius sextae synodi fecit et confirmavit, ita scriptum est: »Credimus in Patrem, et Filium, et Spiritum sanctum: Trinitatem in unitate, et unitatem in Trinitate, unam substantiam in tribus subsistentiis. Unitatem quidem propter naturalem unionem ac dominationem: Trinitatem vero propter trium subsistentiarum perfectionem, et divitias superexistentis bonitatis. Unitas quippe vere est Trinitas, quia unita est deitate, et Trinitas vere est unitas, divisa proprietatibus, et non dispertita aeternitate: ipsa enim sibimet consempiterna est, et essentia aequalis honoris est. Nec enim exstitit saeculum, quando cum Patre non erat et Filius, cujus [Col. 0494D] utique vocabatur pater, si non simul cum eo erat sine principio filius? Nec erat quando non erat cum utrisque Spiritus sanctus. Unus igitur haec tria Deus, quae invicem cum sola singillatim differentia in communitate essentiae inseparabiliter discernente unamquamque personam intelliguntur. Solus proinde Pater Pater est, solus Filius Filius, solus Spiritus sanctus Spiritus sanctus. His etenim differentiis non convertuntur ad invicem. Sed in his quidem inseparabiliter dividuntur: communicant autem essentiae unitate, Trinitas simplex, et impartita atque incomposita. Ex tribus perfectis, ex seipsa perfecta, et superperfecta, una natura atque deitate, et una voluntate 433 unaque [Col. 0495A] operatione glorificanda. Quorum enim una natura est, horum et voluntas et operatio una est, sicut nos docuit Dei cultor Basilius« et in fine ipsius edicti: »Unus, inquit, Dominus, una fides, unum baptisma, una in Deo nunc est Ecclesia. Si quis igitur Christi amator est, et metuit Dominum, optatamque salutem desiderat, hanc fidem orthodoxam teneat. Nec enim erit per aliam fidem salvatus. Si quis vero hominum quidem personis gratiam exhibet, charitatis autem in Deum aemulatorem se non demonstrat, praesentemque piam nostram constitutionem non recipit, si quidem episcopus est, vel clericus, aut monachico circumdatus est habitu, depositionis poenam persolvet: si vero in ordine dignitatum insertus est, supplicio proscriptionis mulctetur, [Col. 0495B] eique cingulum adimatur: sin autem idioticae sortis est, ex hac regia omnique penitus civitate exteris addicatur, et super haec omnia terribilis atque inexpiabilis judicii non effugiet cruciatum.«

Quapropter his quae Gothescalcus, alter videlicet pro modulo suo Simon magus, in scriptis suis frequenter posuit spiritu furioso exagitatus, exaltato corde, et elatis oculis, se mendaciter promittens in mirabilibus super se ambulaturum, petendo ut sibi tria dolia parentur, unum videlicet dolium plenum ferventi adipe, et aliud plenum ferventi oleo et tertium plenum bullienti pice, et cum vicissim in unumquodque dolium usque ad collum intrans de illis tribus doliis illaesus exierit, credatur ab omnibus assertio illius esse verissima, qua dicit, praeter istam [Col. 0495C] blasphemiam quod deitas sic personaliter sit trina ut est naturaliter una, quia sicut Deus electos ad regnum aeternum, ita reprobos ad interitum praedestinavit aeternum, et non vult omnes homines salvos fieri, nisi tantum eos qui salvantur, et non est passus nisi tantummodo pro electis, et nullus de iis periet, pro quibus fusus est sanguis Christi, nemo fidelis ac sobrius sensum debet accommodare, praesertim cum Dominus hinc verbo et exemplo in congressione contra diabolum, dixerit: Non tentabis Dominum Deum tuum (Matth. IV, 7), qui ut omnipotens agere poterat quod diabolus postulaverat, et iste implere non possit quod falso et inverecunde confingit; sed apostolico zelo succensus, contra hujusmodi mortiferas suggestiones, velut antidotum [Col. 0495D] salubre debet corde et ore proferre: Si quis, inquiens, aliter evangelizaverit praeter id quod evangelizatum est a sancto Spiritu per ora supradictorum doctorum et sanctorum episcoporum in sex praefatis conciliis, de unitate deitatis, quae est unitas trinitatis, et de omnibus capitulis ad orthodoxam fidem specialiter pertinentibus, quae catholica et apostolica praedicat et tenet Ecclesia, anathema sit. Et de his quae secundum tramitem Scripturarum traditionemque majorum diffinita sunt, contra Gothescalcum, vel contra quemcunque alium, in quamcunque disputationem intrare nemo debet praesumere, sed damnatus, ut spuria vitulamina in ipsa radice amaritudinis, 434 vel exsilio, vel ergastulo, separatus [Col. 0496A] a consortio fidelium; ne aliis nocere valeat qui sibi prodesse non volet, sine retractatione male pertinaciter sentiens debet retrudi, et in ipsa exsilii vel retrusionis alligatione perpetua permanere, nisi forte Deo respiciente resipiscat a diaboli laqueo a quo captus tenetur, ad ipsius misericordissimi et omnipotentissimi Domini voluntatem, sicut ex auctoritate epistolae magni papae Leonis ad Pulcheriam Augustam (epist. 47) percepimus, in qua scriptum est: »De Eutyche, inquit, totius scandali et pravitatis auctore hoc clementia vestra praecipiat, ut ab eo loco qui Constantinopolitanae urbi nimis vicinus est longius transferatur, ne frequentioribus solatiis eorum, quos ad impietatem suam traxit, utatur; monasterio quoque ipsius, cui perniciose indigneque praesedit, [Col. 0496B] catholicum abbatem jubete praeponi, qui illam servorum Dei congregationem, et a pravo dogmate liberare, et institutis veritatis possit imbuere.« Quia vero de hujusmodi tanquam de dubiis disputare non debeamus, idem Leo ad Martianum Augustum (epist. 45): »Per ipsum, inquiens, Dominum nostrum Jesum Christum, qui regni vestri est auctor et rector, obtestor et obsecro clementiam vestram, ut in praesenti synodo fidem, quam beati Patres nostri ab apostolis sibi traditam praedicaverunt, non patiamini quasi dubiam retractari, et quae olim majorum sunt auctoritate damnata, redivivis nunc non permittatis conatibus excitari illudque potius jubeatis, ut antiqua Nicaenae synodi constituta, remota haereticorum interpretatione, permaneant.« [Col. 0496C] Et item ad Leonem Augustum (Leo, epist. 84) dicit: »Praenoscat, inquiens, pietas tua venerabilis imperator, hos quos spondeo dirigendos, non ad confligendum cum hostibus fidei, nec ad certandum contra illos, a sede apostolica profecturos: qui de rebus et apud Nicaeam et apud Chalcedonam, sicut Deo placuit, diffinitis, nullum inire audemus tractatum, tanquam dubia vel infirma sint, quae tanta per Spiritum sanctum fixit auctoritas. Instructioni autem parvulorum nostrorum, qui post lactis alimoniam cibo desiderant solidiore satiari, ministerii nostri praesidium non negamus, et sicut simpliciores non spernimus, ita a rebellibus haereticis abstinemus, memores praecepti Dominici dicentis: Nolite sanctum dare canibus, neque miseritis margaritas vestras ante [Col. 0496D] porcos (Matth. VII, 6). Nimis quippe indignum, nimisque injustum est, eos ad libertatem disceptationis admitti, quos significat Spiritus sanctus per Prophetam dicens, Filii alieni mentiti sunt mihi (Psal. XVII, 46). Qui etiam si Evangelio non resisterent, de illis tamen se esse monstrarent, de quibus scriptum est: Deum se profitentur scire, factis autem negant.« Et item ad eumdem Augustum dicit: »Quae patefacta sunt quaerere, quae perfecta sunt retractare, et quae sunt diffinita convellere, quid aliud est quam de adeptis gratiam non referre, et ad interdictae arboris cibum improbos appetitus mortiferae cupiditatis extendere?« Beatus quoque Ambrosius in libro primo de Fide ad Gratianum, imperatorem, [Col. 0497A] 435 et sanctus Augustinus in libro contra quinque hostium genera, et Agatho papa, ac Sophronius Hierosolymorum episcopus, similiter sentientes, atque Proclus Constantinopolitanus episcopus dicens: Fugiamus turbulentos et coenosos fallaciae rivos, sectas Deum impugnantes, Arii dico furorem, dividentem individuam Trinitatem in quinta synodo scribentes, et sanctus Athanasius in libris suis demonstrat haec quae Gothescalcus didicit, videlicet quia sicut Deus personaliter est trinus, sic deitas personaliter est trina, sensisse praefatum Arium et complices ejus in sacra Nicaena synodo condemnatos: quos cum omnibus qui contra symbolum Nicaenum sentire praesumunt, omnia concilia catholica damnaverunt et damnant. Unde S. Gelasius ad universos [Col. 0497B] episcopos per Dardaniam constitutos (epist. 11, in principio), »Patres, inquit, nostri catholici videlicet doctique pontifices in unaquaque haeresi quolibet tempore suscitata, quidquid pro fide, pro veritate, pro communione catholica atque apostolica, secundum Scripturarum tramitem, praedicationemque majorum, facta semel congregatione sanxerunt, inconvulsum voluerunt deinceps firmumque constare, nec in hac eadem causa denuo quae praefixa fuerant retractari qualibet recenti praesumptione permiserunt, sapientissime pervidentes, quoniam si decreta salubriter cuique liceret iterare, nullum contra singulos quosque prorsus errores stabile persisteret Ecclesiae constitutum, ac semper iisdem furoribus recidivis omnis integra diffinitio turbaretur. [Col. 0497C] Nam si limitibus etiam praefixis positarum semel synodalium regularum, non cessant elisae pestes resumptis certaminibus contra fundamentum sese veritatis attollere, et simplicia quaeque corda percutere, quid fieret si subinde fas esset perfidis inire concilium? cum quamlibet illa manifesta sit veritatis, nunquam desit quod perniciosa depromat falsitas, et si ratione vel auctoritate deficiens, sola tamen intentione non cedens. Quae majores nostri divina inspiratione cernentes, necessario praecaverunt, ut quod acta semel synodus pro fidei communione, et veritate catholica atque apostolica promulgasset, non sinerent post haec novis retractationibus mutilari, ne pravis occasio praeberetur quae medicinaliter fuerant statuta pulsandi: sed auctore cujuslibet insaniae [Col. 0497D] ac pariter errore damnato sufficere judicarunt, ut quisquis aliquando hujusmodi erroris communicator existeret, principali sententia damnationis ejus esset obstrictus, quoniam manifeste quilibet vel professione sua vel communione posset agnosci.« Et post aliquanta: »Quoniam idem ipse error cum suo auctore damnatus in participe quolibet pravae communionis affecto exsecrationem sui gestat et poenam.«

His apostolicae sedis auctoritatibus constat, de hac, sicut et de omni haeresi olim revicta, atque cum sectatoribus suis damnata, non debere iterum disputari: nec damnatum canonice Gothescalcum ad judicium revocari. Qui etiam si non solum cum certo [Col. 0498A] et decreto numero episcoporum in causa 436 presbyteri vel diaconi, verum et si pro manifesta haeresi a solo suo episcopo fuisset damnatus, non deberet de eo refricari judicium, sicut Gelasius papa in Commonitorio Fausto magistro militum Constantinopolim fungenti officio legationis delegato, ostendens rationabiliter a Felice papa Acacium Constantinopolitanum episcopum fuisse damnatum dicit: »Decessorem, inquiens, meum exsecutorem fuisse veteris constituti, non novae constitutionis auctorem, quod non solum praesuli apostolico facere licet, sed et cuicunque pontifici.« Et hujusmodi praesumptores, ut Nicaenum dicit concilium, anathematizat catholica et apostolica Ecclesia. Et Constantinopolitanum concilium, fidem non violandam Patrum [Col. 0498B] trecentorum decem et octo, qui apud Nicaeam Bithyniae convenerant, et manere eam firmam et stabilem, et anathematizandam omnem haeresim. Et sacrum Chalcedonense concilium (concilium Chalced., actione 5, sub fine): »Statuit sancta et universalis synodus alteram fidem nulli licere proferre, vel conscribere, aut componere, aut sentire, aut docere aliter, eos autem qui ausi sint componere fidem alteram, aut proferre, aut docere, aut tradere alterum symbolum volenti vel converti, vel ex gentilibus ad cognitionem veritatis venire, vel ex Judaeis, vel haeresi quacunque, eos, si episcopi fuerint aut clerici, alienos esse episcopos ab episcopatu et clericos a clero, si vero monachi aut laici fuerint, anathematizari.« Et haec omnia venerunt super Gothescalci [Col. 0498C] caput, et nec sic est ad se percutientem reversus. Bene facient igitur venerabiles fratres nostri monachi viri religiosi, si ita ut scriptum habetur in beati Benedicti regula, quam jurejurando se observaturos professi sunt, obedientiam dependentes eidem Patri sanctissimo, imo sancto Spiritui qui per eum locutus est, relictis non necessariis superstitiosorum compositionibus, sancti Ambrosii, sicut ipse sanctus Benedictus praecepit, vel nominatissimorum atque orthodoxorum hymnos, de quibus sufficienter habent, in diurnis ac nocturnis laudibus usi fuerint, in quibus et catholica fides redolet, et piae sunt preces, et mirabilis est compositio, ne pro talibus, sicut ex hymni, cujus initium est, Sanctorum meritis inclyta gaudia, cujusque compositorem [Col. 0498D] hactenus invenire nequivimus, finalitate, ubi a quibusdam cantatur, vel potius blasphematur, te trina deitas, aut scienter aut nescienter scandalum in Ecclesia moveant, quae aliis multis perturbationibus concutitur et vexatur: scientes quid mereatur, qui suo vitio unum scandalizaverit de pusillis credentibus, docente Paulo: Sic autem peccantes in fratres, et percutientes conscientiam eorum infirmam, in Christum peccatis (I Cor. VIII, 12); et necesse sit eos canonica severitate percelli magnae Chalcedonensis synodi, sexcentorum triginta et eo amplius episcoporum, quae de hujusmodi diffinivit, qui debentes studere silentio et quieti, interdum etiam zelum Dei habentes, sed non secundum scientiam, ecclesiastica vel [Col. 0499A] civilia 437 negotia commovent; praesertim quia ipsa sacra auctoritas canonum, Spiritu Dei condita, et totius mundi reverentia consecrata, in Africano concilio ducentorum octo episcoporum, capite septuagesimo primo praecepit ut non preces aliae celebrentur, nisi illae quae in concilio cum prudentioribus collatae fuerint, ne forte contra fidem, quod absit, in eisdem precibus, quibus fidelis quisque debet Deo conciliari, ab aliquo proferatur, ut audientibus scandalum fiat. Legant etiam horis sibi ad legendum regulariter deputatis orthodoxorum libros, et ab omnibus invenient contradici ut trina deitas nunquam credatur, nunquam a fideli ut videatur credibile proferatur. Invenient nihilominus in dictis catholicorum inepte imperitos quasi ad auctoritatem sumpsisse, [Col. 0499B] quia sicut trinus Deus dicitur, ita et deitas trina dicatur. Pater quippe et Filius et Spiritus sanctus idcirco unus Deus dicitur, quia una est deitas, quae Trinitatis est unitas Patris et Filii et Spiritus sancti, ut sancta catholica et apostolica Ecclesia per beatum et magnum papam Leonem (Leo, epist. cap. 1) ad Turibium Asturicensem episcopum breviter confirmando explanat, et, explanando confirmat dicens: »Hanc catholicae fidei esse confessionem, quae Trinitatem deitatis sic confitetur, ut Patrem et Filium et Spiritum sanctum sine confusione indivisos, sine tempore sempiternos, sine differentia credat aequales, quia unitatem in Trinitate, non eadem persona, sed eadem implet essentia.« Qui autem non solum absurde, sed et infideliter dicunt, quia trina [Col. 0499C] dicenda est deitas, eo quod singulis quisque in tribus personis, Pater videlicet sit Deus, Filius sit Deus, Spiritus sanctus sit Deus, ac per hoc in Patre pleno et perfecto Deo plena et perfecta sit deitas, in Filio pleno et perfecto Deo plena et perfecta sit deitas, in Spiritu sancto pleno et perfecto Deo plena et perfecta sit deitas: inveniant si possunt quo nomine illa trina deitas dici valeat una. Si dixerint trina deitas in personis, una in deitate, non constat: si dixerint, trina deitas in personis, una in substantia vel essentia, sive divinitate aut natura, nec hoc constare constat esse certissimum. Unum enim idemque in Deo est natura, substantia, essentia, divinitas, deitas. Fateantur ergo necesse est trinum Deum dici in personis, unum in deitate: et fateantur quod non trina [Col. 0499D] sed una sit deitas, quae Trinitatis est unitas. Unde sanctus Ambrosius, sicut in libris suis latius, ita breviter in hymno suo dicit,

Tu Trinitatis unitas, orbem potenter qui regis.
Et item in alio hymno,

O lux beata Trinitatis, et principalis unitas.
Quod quasi exponens Augustinus in primo libro (cap. 8) de sancta Trinitate dicit: »Trinitatis enim unitas est deitas incorporea et incommutabilis, et sibimet consubstantialis, et coaeterna natura.« Et Athanasius hanc dixit esse fidem catholicam, ut credatur quia »alia 438 est persona Patris, alia Filii, alia Spiritus sancti, sed Patris et Filii et Spiritus sancti [Col. 0500A] una est divinitas, aequalis gloria, coaeterna majestas.« Unde item sanctus Ambrosius in alio hymno evidenter ostendit, quomodo Deus trinus et quomodo unus credi et intelligi debeat, dicens - Summe Deus clementiae, mundique factor machinae, unus potentialiter, quod Augustinus exponit substantialiter, trinusque personaliter. Et sanctus Gregorius in homilia Ezechielis (hom. 16): »Veteris et Novi Testamenti spiritales patres sanctae Trinitatis personas unius deitatis credidisse et praedicasse, et angelica in coelo agmina incessabiliter clamare fatetur.«

His ergo perpensis, discernant honorabiles fratres nostri monachi, utrum melius sit blasphemare cum Gothescalco et Ratramno, dicendo Te trina deitas in hymno cujus auctorem nesciunt, an credere et cantare [Col. 0500B] cum summis coelorum virtutibus, et cum beatorum spiritibus, et cum omnibus sanctis viris catholicis, in tribus personis unam deitatis substantiam, id est deitatem. Videant etiam utrum debeant sequi blasphemias Gothescalci, quas de corde suo, vel potius maligno spiritu inspirante, mendacissime protulit, et figmenta Ratramni, quae falso composuit de libris beati Hilarii et sancti Augustini, impugnando veritatem, ut deitas trina dicatur, an veritatem Spiritus sancti, qui locutus est per sanctos prophetas, et apostolos apostolorumque successores, dicentes et confirmantes, quia tres sunt sanctae Trinitatis personae, et una deitas, quae trinitatis est unitas. Nam sanctus Augustinus in primo libro de Trinitate, quasi ad Ratramnum specialiter confutandum, [Col. 0500C] qui de ejus libris suum mendacium quod trina dicenda sit deitas compilando voluit solidare, ipsum fidei lapidem posuit, super quem Christus videlicet manu fortis suam fundavit Ecclesiam, et quo Goliam designantem diabolum, cujus insania omnes antichristi, id est haeretici, repleti loquuntur, in fronte percussit, pro se et pro omnibus catholicis, quorum libros de fide sanctae Trinitatis legerat, contra istum protulit (lib. I de Trin., cap. 4), dicens: »Omnes, inquit, quos legere potui, qui ante me scripserunt de Trinitate quae Deus est, divinorum librorum veterum et novorum catholici tractatores hoc intenderunt secundum Scripturas docere, quod Pater, et Filius, et Spiritus sanctus unius ejusdemque substantiae, inseparabili aequalitate divinam insinuent unitatem, [Col. 0500D] ideoque non sint tres dii, sed unus Deus.« Attendant igitur venerabiles fratres nostri monachi viri religiosi, quod idem beatus Augustinus in libro IX de Trinit. dicit (cap. 1): »De credendis, inquiens, nulla infidelitate dubitemus, de intelligendis nulla temeritate affirmemus: in illis est auctoritas tenenda, in his veritas exquirenda.« Exquirant ergo per catholicos doctores hanc veritatem qualiter sentire debeant de Trinitatis deitate, videlicet de sanctae Trinitatis unitate, et catholicam teneant auctoritatem, et non sequantur male sentientium pravitatem, nec defendant pertinaciter, si quid hactenus non senserunt fideliter, sed audiant et exaudiant beatum Augustinum, quemcunque 439 nostrum monentem in tractatu psalmi [Col. 0501A] centesimi trigesini: »Si forte, inquit, erras in aliquo, quare non redis ad lac matris? quia si non extollimini, quia si non exaltatis cor vestrum, quia si non ingredimini in mirabilibus super vos, sed servatis humilitatem, revelabit vobis Deus quod aliter sapitis. Si autem hoc ipsum quod aliter sapitis defendere vultis, et pertinaciter astruere, et contra pacem Ecclesiae, et vobis maledictum hoc quod dixit super matrem cum estis, ut foris a lacte separemini, foris a visceribus matris fame moriamini. Si autem perseveraveritis in pace catholica, si quid forte aliter sapitis quam oportet sapere, Deus vobis revelabit humilibus. Quare? quia Deus superbis resistit, humilibus autem dat gratiam.« Et quia de caetero nescienter errare non poterunt, timeant quod item egregius [Col. 0501B] doctor in quarto libro (cap. 5) de baptismo dicit: »Cum manifestum sit, inquit, multo gravius peccare scientem quam nescientem, vellem mihi aliquis diceret, si quis in haeresim incurrat nesciens quantum malum sit, et alius ab avaritia non recedat sciens quantum malum sit, quis eorum sit pejor. Possum etiam ita proponere, si alius nesciens in haeresim irruat, et sciens alius ab idololatria non recedat, quia et Apostolus dicit: Avaritia, quae est idolorum servitus (Ephes. V, 5): quaero ergo quis peccet gravius, qui nesciens in haeresim incurrit, aut qui sciens ab avaritia, id est ab idololatria non recesserit. Secundum quidem illam regulam, qua peccata scientium peccatis ignorantiae praeponuntur, avarus cum scientia vincit in scelere. Sed ne forte hoc fiat facit in [Col. 0501C] haeresi sceleris ipsius magnitudo, quod facit in avaritia scientis admissio, ut haereticus nesciens avaro scienti coaequetur, amborum peccata aequaliter appendantur, ignorantis blasphemia, et scientis idololatria, et eadem sententia judicentur, ille qui Christum quaerendo in verisimilem sermonem falsitatis incurrit, et ille qui nesciens Christo resistit loquenti per Apostolum: Quoniam omnis fornicator, aut immundus, aut avarus, quod est idolorum servitus, non habet haereditatem in regno Christi et Dei (Ephes. V, 5).« Nemo igitur catholicus contra auctoritatem, nemo pacificus contra Ecclesiae pacem certare audeat, ne schismaticus, et non catholicus, inveniatur, et a Christi corpore separetur. Admonendi sunt ergo subditi ab Ecclesiae sanctae praepositis, [Col. 0501D] ut sacrae legis verba recte intelligant, et si per se intelligere non potuerint, juxta praeceptum divinae auctoritatis, interrogent patres suos et annuntiabunt illis, majores suos et docebunt illos (Deut. XXXII, 7). Et qui sacrae legis verba non recte intelligunt, admonendi sunt, secundum regulam pastoralem beati Gregorii (parte III, cap. 25), »ut perpendant quoniam saluberrimum vini potum in veneni sibi poculum vertunt, ac per medicinale ferrum vulnere se mortali feriunt, dum per hoc in se sana perimunt, per quod salubriter abscindere sauciata debuerunt. Admonendi sunt ut perpendant quod Scriptura sacra in nocte praesentis vitae quasi quaedam nobis lucerna sit posita, cujus nimirum 440 verba, dum non recte intelligunt, [Col. 0502A] de lumine tenebrescunt; quos videlicet ad intellectum pravum intentio perversa non raperet, nisi prius superbia inflaret. Dum enim se prae caeteris sapientes arbitrantur, sequi alios ad melius intellecta despiciunt: atque ut apud imperitum vulgus scientiae sibi nomen extorqueant, student summopere, et ab aliis recte intellecta destruere, et sua perversa roborare. Unde bene per prophetam dicitur: Secuerunt praegnantes Galaad ad dilatandum terminum suum (Amos I, 15). Galaad namque acervus testimonii interpretatur. Et quoniam cuncta simul congregatio Ecclesiae per confessionem servit testimonio veritatis, non incongrue per Galaad Ecclesia exprimitur, quae ore cunctorum fidelium de Deo quaeque sunt vera testatur. Praegnantes autem Galaad vocantur [Col. 0502B] animae, quae intellectum verbi ex divino amore concipiunt, si ad perfectum tempus veniant, conceptam intelligentiam operis ostensione pariturae. Terminum vero suum dilatare est, opinionis suae nomen extendere. Secuerunt ergo praegnantes Galaad ad dilatandum terminum suum: quoniam nimirum haeretici mentes fidelium, quae jam aliquid de veritatis intellectu conceperant, perversa praedicatione perimunt, et scientiae sibi nomen extendunt. Parvulorum corda, jam de verbi conceptione gravida, erroris gladio scindunt, et quasi doctrinae sibi opinionem faciunt. Hos ergo cum conamur instruere, ne perversa sentiant, admoneamus prius necesse est, ne inanem quaerant. Si enim radix elationis abscinditur, consequenter rami pravae assertionis arefiunt. [Col. 0502C] Admonendi sunt etiam, ne erroris discordias generando legem Dei, quae idcirco data est ut sacrificia Satanae prohibeat, eamdem ipsam in sacrificium Satanae vertant. Unde per prophetam Dominus queritur, dicens: Dedi eis frumentum, et vinum et oleum, et argentum multiplicavi eis et aurum, quae fecerunt Baal (Ose. II, 8). Frumentum quippe a Domino accepimus, quando in dictis obscurioribus subducto tegmine litterae, per medullam spiritus legis interna sentimus. Vinum suum nobis Dominus praestat, cum Scripturae suae attenta praedicatione nos debriat. Oleum quoque suum nobis tribuit, cum praeceptis apertioribus vitam nostram blanda lenitate disponit. Argentum multiplicat, cum nobis luce veritatis plenia eloquia subministrat. Auro quoque nos ditat, [Col. 0502D] quando cor nostrum intellectu summi fulgoris irradiat. Quae cuncta haeretici Baal offerunt, quoniam apud auditorum suorum corda corrupte omnia intelligendo pervertunt, et de frumento Dei, atque oleo, urgento pariter et auro, Satanae sacrificium immolant, quoniam ad errorem discordiae verba pacis inclinant. Unde admonendi sunt ut perpendant, quia dum perversa mente deceptis pacis discordiam faciunt, justo Dei examine ipsi de verbis vita moriuntur.« Docendi sunt etiam ut non ignorent neque contemnant decreta magni Leonis papae ad Anastasium Antiochenum episcopum (epist. 62, cap. 6, ad Maximum Antioch.) in quibus scriptum est quod apostolica et 441 generalis synodi auctoritate constituit: »Illudinquiens, [Col. 0503A] dilectionem tuam convenit praecavere, ut praeter eos qui sunt domini sacerdotes, nullus sibi docendi et praedicandi jus audeat vindicare, sive ille monachus, sive sit laicus, qui alicujus scientiae nomine glorietur: quia et si optandum est, ut omnes Ecclesiae filii quae recta et sana sunt sapiant, non tamen permittendum est ut quisquam extra sacerdotalem ordinem constitutus gradum sibi praedicatoris assumat, cum in Ecclesia Dei omnia ordinata esse conveniat, ut in uno Christi corpore, et excellentiora membra suum officium impleant, et inferiora superioribus non resultent.«

Debent ergo fratres ac filii nostri monachi, viri religiosi, attendere professionis suae regulam, in qua scriptum est: Octavus humilitatis gradus est, si nihil [Col. 0503B] agat monachus, nisi quod communis monasterii regula, vel majorum cohortantur exempla: et, nonus humilitatis gradus est, si linguam ad loquendum prohibeat monachus, et taciturnitatem habens, usque ad interrogationem non loquatur. Si autem necessitas docendi parochiam exegerit ut per sacerdotes monachos verbum fiat ad populum, episcopus et sanitatem sensus, et catholicam fidem, atque religionis disciplinam, et humilitatis virtutem, ac sanctae conversationis soliditatem, in eis probare debet, et sic ad doctrinae officium provocare. Non provocati autem, nullatenus hoc quod sibi non injungitur non debent assumere, et si deprehensi fuerint aut prava docere, aut nociva monstrare, aut de doctrina in aliquo superbire, debent ab eodem officio removeri, usquedum [Col. 0503C] per humilitatis satisfactionem inveniantur correcti: quia sic et Spiritus sanctus per os beati Benedicti in regula ab eo constituta, de artificibus monasterii cujuslibet artis praecipit agere: et si, quod absit, quique reperti fuerint, quoniam, ut scriptum est, et in angelis reperta est nequitia, qui in contemptus culpa ex consilio ligari maluerint, admonendi sunt ex regula pastorali beati Gregorii (parte III, cap. 33), »quatenus provida consideratione perpendant, quia dum mala ex judicio faciunt, districtius contra se judicium accendunt, ut tanto eos durior sententia feriat, quanto illos in culpa arctius vincula deliberationis ligant. Citius fortasse delicta poenitendo abluerent, si in his sola praecipitatione cecidissent. Nam tardius peccatum solvitur, quod [Col. 0503D] per consilium solidatur. Nisi enim mens omnimodo aeterna despiceret, in culpa ex judicio non periret. Hac ergo praecipitatione lapsi, per consilium pereuntes differunt, quia cum hi ab statu justitiae peccando concidunt, plerumque simul et in laqueum desperationis cadunt, et a radice spei funditus evelluntur. Hinc est quod per prophetam Dominus, non tam praecipitationum prava quam delictorum studia reprehendit, dicens: Non forte ingrediatur ut ignis indignatio mea et succedatur, et non sit qui exstinguat propter malitiam studiorum vestrorum (Jer. IV, 4). Hinc iterum iratus dicit: Visitabo super vos juxta fructum studiorum vestrorum (Jer. XXI, 14). Quoniam igitur 442 a peccatis aliis differunt peccata [Col. 0504A] quae per consilium perpetrantur, non tam prava facta Dominus, quam studia pravitatis insequitur. In factis enim saepe infirmitate, saepe negligentia delinquitur, in studiis vero malitiosa semper intentione peccatur. Quo contra recte beati viri expressione per prophetam dicitur, et in cathedra pestilentiae non sedit (Psal. I, 1). Cathedra quippe judicis esse vel praesidentis solet. In cathedra autem pestilentiae sedere est ex judicio prava committere, et ex ratione mala, discernere, et tamen ex deliberatione perpetrare. Quasi in perversi consilii cathedra sedet, qui tanta iniquitatis elatione attollitur, ut implere malum etiam per consilium conetur. Et sicut assistentibus turbis praeelati, sunt qui cathedrae honore fulciuntur, ita delicta eorum qui praecipitatione corruunt, exquisita [Col. 0504B] per studium peccata transcendunt. Admonendi sunt ergo, ut hinc colligant qui in culpa se etiam per consilium ligant, quanta tunc ultione feriendi sunt, qui nunc pravorum non socii sed principes fiunt.« Denique si, quod absit, aliquis de fratribus nostris hinc pro finalitate hymni, unde absque ulla necessitate exorta est ista cervicosa contentio, trinam deitatem defendendo, vel de praedestinatione sanctorum et relictione reproborum, vel quod Deus non vult omnes homines salvos fieri, et non sit pro omnibus Christus passus, cum dicat Paulus apostolus, Deus omnes homines vult salvos fieri (I Tim. II, 4), et Petrus, quia neminem vult perire. Et ipse Dominus per Prophetam, Vivo ego, quia nolo mortem peccatoris, cum juxta Apostolum omnes peccaverint, [Col. 0504C] Et ad Hierusalem Dominus: Quoties volui congregare filios tuos, et noluisti? (Matth. XXIII, 37.) Et item Paulus: Si Christus pro omnibus mortuus est, ergo omnes mortui sunt, et pro omnibus mortuus est Christus, ut qui vivunt jam non sibi vivant, sed ei qui pro omnibus mortuus est (II Cor. V, 14). Et contra doctrinam apostolicam de baptismatis sacramento, in quo nulla est discretio renatorum, pro quibus capitulis contra catholicam fidem, et doctrinam beati Augustini in libro de Correptione et Gratia, et de Praedestinatione sanctorum, ac Bono perseverantiae, atque Hypomnesticon, et contra decreta sancti Coelestini papae, ex cujus delegatione beatus Prosper hinc exortam haeresim per auctoritatem Scripturarum et doctrinam beati Augustini revicit et compressit [Col. 0504D] in Galliis, contraque caeterorum orthodoxorum traditionem sentiens condemnatus est Gothescalcus, vel de omnibus, quae apostolicae sedis et sex generalium synodorum auctoritate diffinita sunt, deinceps dogmatizare, et irreverentius in sua obstinatione permanere praesumpserit vindictae canonicae subjacebit. Nemo ergo plus sibi arroget sapere quam oportet sapere, cum scriptum sit: Sicut qui mel multum comedit non est ei bonum, ita qui scrutator est majestatis opprimitur gloria (Prov. XXV, 27). Et: Nisi credideritis, non intelligentis. Et quia valde est difficile, ut beatus exponit Gregorius, ut omne sacrum eloquium a nobis mortalibus possit intelligi, et 443 omne ejus mysterium penetrari, restat ut quod [Col. 0505A] de mysterio divini verbi penetrare non possumus, potestati sancti Spiritus humiliter reservemus, ut non superbe quis audeat, vel contemnere, vel denuntiare quod non intelligit, sed hoc igni tradat, cum sancto Spiritui reservat. Credat tamen indubitanter, ut Augustinus explanat, quod sermo divinus dicit, ad cujus mysterium penetrare intelligendo non sufficit: quoniam, ut beatus Coelestinus in decretis suis (post epist. 8, in fin.) dicit, »profundiores, difficilioresque partes incurrentium quaestionum, quas latius pertractarunt qui haereticis restiterunt, sicut non audemus contemnere, ita non necesse habemus astruere.«

At si quis hanc commonitionem nostram, auctoritate Scripturarum et orthodoxorum Ecclesiae praepositorum [Col. 0505B] fultam, non obaudierit, quoniam sacri Antiocheni canones, spiritu Dei conditi, et ut Leo dicit, totius mundi reverentia consecrati, decernunt »perfectum esse concilium, ubi metropolitanus cum suis suffraganeis interfuerit.« Et item S. Leo (epist. 66, sub fin.) ad Maximum Antiochenum episcopum scribit: »Quidquid, inquiens, praeter speciales causas synodalium conciliorum ad examen episcopale defertur, potest habere dijudicandi rationem, si nihil de eo est a sanctis patribus apud Nicaeam diffinitum. Nam quod ab illorum regulis et constitutione discordat, apostolicae sedis nunquam poterit obtinere consensum.« Et sacri Nicaeni canones, eosque sequentes Antiocheni et Chalcedonenses, hujusmodi quaestiones, quae per provincias oriuntur, jubent [Col. 0505C] discutere, et si quae fortassis emerserint in provincialibus synodis, singula quaeque corrigere. Agathense concilium capite trigesimo octavo (can. 31) decrevit, dicens: »Monachos, quos verborum increpatio non emendaverit, etiam verberibus statuimus coerceri.« Quod et sancta regula eodem Spiritu sancto, quo et sacri canones in venerandis conciliis, per os beati Benedicti promulgata, secundo capitulo jubet indisciplinatos scilicet et inquietos durius arguere, et improbos, et duros ac superbos vel inobedientes verberum vel corporis castigatione in ipso initio peccati coercere, sicut scriptum est: Stultus verbis non corrigitur, et percute filium tuum virga, et liberabis animam ejus a morte. Memores igitur promissionis suae doctrinam communis patris nostri [Col. 0505D] beati Benedicti sequantur, qui in sexto regulae capitulo ex prophetico testimonio dicit: Si, inquiens, a bonis eloquiis interdum propter taciturnitatem debet taceri, quanto magis a malis verbis propter poenam peccati debet cessari? Quid enim pejus potest dici quam fidei symbolum a Christo traditum, et ab apostolis apostolorumque successoribus praedicatum, in magno Nicaeno concilio mystico sacerdotum numero confirmatum, pestilentissime, pertinaciter, et ex studio violare atque convellere, cum Scriptura dicat: Sine fide impossibile est placere Deo? Et quia in tam maxima causa, quae illa magni Petri rectae confessionis petra est, supra quam Dominus fundavit Ecclesiam suam, cui 444 dedit claves regni coelorum, [Col. 0506A] omniumque bonorum est fundamentum, ignoranter non valent offendere, si per contemptum deinceps offenderint, quod dicimus satis inviti, quem non correxerint verba, suscipient verbera, et cum gradus privatione, atque a corporis et sanguinis Christi separatione, ut Gothescalcus pertinacissimus damnatus est, condemnabitur exsilii vel ergastuli relegatione: quatenus sicut apostolicae sedis statuta decernunt, qui contra statuta tenere tentaverit, et prohibita fuerit ausus admittere, a suo se noverit officio submovendum, nec communionis nostrae futurum esse consortem qui socius esse noluit disciplinae, et cum eo habeat partem cujus sequi delegit errorem. Sed et regula sanctae professionis monachorum capitulo vigesimo [Col. 0506B] sexto decernit, ut talibus se quolibet modo inconsulte conjungens sortiatur excommunicationis vindictam. Unde scire fideliter quisquis fidelis debet, quoniam licet aut praepositorum Ecclesiae scientiam latens, aut desidiam vel negligentiam, seu eludens, aut potestatem, modo quolibet subterfugiens, ab his judicialibus sententiis a Spiritu sancto, qui scrutatur etiam profunda Dei et replet orbem terrarum, decretis ante oculos humanos evaserit, in conspectu tamen Dei, cujus oculis nuda et aperta sunt omnia, et qui fecit quae futura sunt, per eorum judicia quibus dixit: Non vos estis qui loquimini, sed Spiritus Patris vestri, qui loquitur in vobis (Matth. X, 20), et: Accipite Spiritum sanctum, quorum remiseritis peccata remittentur eis, et quorum retinueritis retenta [Col. 0506C] sunt (Joan. XX, 22), quique in coelo cum eo regnant, et in terris miraculis coruscant, et ut beatus Leo scribit, adhuc nobiscum in suis constitutionibus vivunt, permanens in pertinacia sua ligatus exibit de isto saeculo, nisi per dignos poenitentiae fructus ecclesiasticae communioni episcopali auctoritate fuerit restitutus. Pontificalis vero auctoritas, et regia potestas, necnon et quique praefecti Ecclesiae, id est presbyteri et monasteriorum rectores, pro certo sicut credimus sciunt ex sacra lectione, ubi inter alia desidiam Heli sacerdotis erga peccatores filios suos terribiliter multatam legunt, et scriptum de quodam rege inveniunt, Quia dimisisti, videlicet sine ultione debita, virum morte dignum, erit anima tua pro anima illius, et populus tuus pro populo illius [Col. 0506D] (III Reg. XX, 42); sicut sanctus Gregorius ad Eusebium archiepiscopum (lib. VII, epist. 6) scribit: »Qui non corrigit resecanda, committit.« Et sanctus Augustinus ex sententia beati Pauli apostoli, qua dicit: Nolite communicare operibus infructuosis tenebrarum, magis autem et redarguite (Ephes. V, 11), in sermone de verbis Evangelii (serm. 18) eodem sensu explanat: »Non, inquiens, negligentes sitis in corrigendis vestris, ad curam scilicet vestram quoquo modo pertinentibus, monendo, docendo, hortando, terrendo. Quibuscunque modis potestis agite, ne cum invenitis in Scripturis et in exemplis sanctorum, sive qui ante, sive qui post adventum in hac vita fuerunt, quod mali bonos in unitate [Col. 0507A] non maculant, efficiamini pigri ad corrigendos 445 malos. Duobus modis non te maculat malus, si non consentias et redarguas, hoc est non communicare, non consentire: et quia parum erat non consentire, si sequeretur negligentia disciplinae, Magis autem, inquit, et redarguite. Non ergo consentientes sitis malis, ut non approbetis: neque negligentes, ut non arguatis: neque superbientes, ut insultanter arguatis.« Et item ex sermone de verbis Evangelii, exponens Apostolum dicentem: Propter quod exite de medio eorum, et separamini, dicit Dominus (II Cor. VI, 17): »Quid est, inquit, exire inde, nisi facere quod pertinet ad correptionem malorum, quantum pro uniuscujusque gradu atque persona salva pace fieri potest? Displicuit tibi quod [Col. 0507B] quisque peccavit, non tetigisti immundum: redarguisti, corripuisti, monuisti, adhibuisti etiam si res exegit congruam et quae unitatem non violet disciplinam, existi inde.« Et ex sermone de generalitate eleemosynarum (incipit: Sunt qui existimant), exponens sententiam, Da misericordi, et ne suscipias peccatorem (Eccli. XII, 4): »Duo, inquit, ista nomina, cum dicimus homo peccator, non utique frustra dicuntur. Quia peccator est, corripe: et quia homo est miserere; nec omnino liberabis hominem, nisi eum persecutus fueris peccatorem. Huic officio omnis invigilat disciplina, sicut cuique regenti apta et accommodata est, non solum episcopo regenti plebem suam, sed etiam pauperi regenti domum suam, marito regenti conjugem suam, patri regenti prolem [Col. 0507C] suam, judici regenti provinciam suam, regi regenti gentem suam. Omnes hi, cum boni sunt, eis quos regunt bene utique volunt. Et servi juxta impertitam ab universorum Domino potestatem, qui etiam regentes regit, dant operam ut iidem ipsi quos regunt, et conserventur homines, et pereant peccatores. Ita implent quod scriptum est, Da misericordi, et ne suscipias peccatorem, ne hoc in illo salvum quod peccator est velint. Et impiis et peccatoribus redde vindictam. Et hoc ipsum quod impii et peccatores sunt, deleatur in eis. Benefac humili, propter hoc quod humilis est, et ne dederis impio, propter hoc quod impius est, quoniam et Altissimus odio habet peccatores, et impiis reddet vindictam. Qui tamen, quia non solum peccatores et impii, verum etiam et homines [Col. 0507D] sunt, facit oriri solem suum super bonos et malos, et pluit super justos et injustos. Ita nulli homini claudenda est misericordia, nulli peccatori impunita peccata relaxanda sunt.« Et in tractatu psalmi centesimi vigesimi noni: »Quisquis consenserit peccatori, non alienis, sed suis gravatur. Consentis enim, et peccatum alterius tuum fit peccatum, et non est quare queraris quod te peccata aliena premant: premunt te, sed tua.« Et in libro de Correptione et Gratia: »Videte ne quis malum pro malo alicui reddat. Ubi intelligendum est, tunc potius malum pro malo reddi, si corripiendus non corripiatur, sed prava dissimulatione negligitur. Dicit enim: Peccantes coram omnibus corripe, ut caeteri timorem [Col. 0508A] habeant (I Tim. V, 20). Quod de his 446 peccatis accipiendum est quae non latent, ne contra Domini sententiam putetur locutus. Ille enim dicit: Si peccaverit in te frater tuus, corripe eum inter te et ipsum solum (Matth. XVIII, 15). Verumtamen et ipse severitatem correptionis eo usque perducit, ut dicat: Si nec Ecclesiam audierit, sit tibi sicut ethnicus et publicanus.« Quia pastoralis necessitas habet, ne per plures serpant dira contagia, separare ab ovibus sanis morbidam, ab illo cui nihil impossibile ipsa forsitan separatione sanandam. Unde etiam formam regiae potestati sanctus Leo ad Leonem Augustum (ep. 81) scribens hoc modo demonstrat: »Cum, inquiens, clementiam tuam Dominus tanta sacramenti sui illuminatione ditaverit, debes incunctanter advertere, [Col. 0508B] regiam potestatem tibi non ad solum mundi regimen, sed maxime ad Ecclesiae praesidium esse collatam, ut ausus nefarios comprimendo, et quae bene sunt statuta defendas, et veram pacem his, quae sunt turbata restituas. Sacerdotalem namque et apostolicum tuae pietatis animum etiam hoc malum ad justitiam ultionis debet accendere, quod Constantinopolitanae Ecclesiae puritatem pestilenter obscurat, in qua inveniuntur clerici quidam haereticorum sensui consonantes, et intra ipsa catholicorum viscera assertionibus suis haereticos adjuvantes. In quibus deturbandis, si frater meus Anatolius cum nimis benigne parcit segnior invenitur, dignamini pro fide vestra etiam istam Ecclesiae praestare medicinam, ut tales non solum ab ordine clericatus, [Col. 0508C] sed etiam ab urbis habitatione pellantur, ne ulterius sancti Dei populi perversorum hominum contagio polluantur.«

Nos quoque pastores et doctores nobis commissarum plebium, et episcopi ac gubernatores Ecclesiae, atque monasteriorum rectores, qui vocantur abbates, ad nosipsos redire debemus, et diligenter attendere, quia si inebriatus est gladius Dei in coelo, et ut magnus Petrus dicit: Si Angelis peccantibus Dominus non pepercit, sed rudentibus inferni detractos in tartarum tradidit cruciandos, in judicium reservari (II Petr. II, 4), nec nobis parcet fide et actibus a se apostatantibus, sicut nec sacra concilia, ut in eis valemus relegere, pepercerunt episcopis etiam nominatissimarum sedium, videlicet Alexandrinae, Antiochenae, [Col. 0508D] Hierosolymitanae, Constantinopolitanae, Nicodemiae. Insuper et Honorium magnae Romae papam, quia contra fidem sensisse, et prave sentientibus consensisse detectus ac evidentissime comprobatus est, sicut in sexta synodo (synodi VI act. 13) invenitur, etiam post mortem anathematizaverunt, in hoc saeculo manifestata culpa, justo Dei concordantes judicio, quod jam egerat in occulto. Nam si idem Honorius hoc in praesenti saeculo non meruisset, et cum ipso merito de hoc saeculo non exisset, sibi potius quam illi nocerent maledictum jaculantes, non judicio justitiae, sed livore, vel temeritate; sicut bona facta pro defunctis suis potius eis prosunt qui illa faciunt, quam illis pro quibus fiunt: si tamen ipsi [Col. 0509A] defuncti in hac vita non meruerunt, ut eis in illa vita 447 suorum viventium benefacta prodesse praevaleant. Legite beatum Augustinum in sententiis apostoli epistolae ad Thessalonicenses, et sanctum Gregorium hinc apostolice disserentem: »Sed et pia mater Ecclesia pro omnibus in Christo, id est in unitate catholicae pacis ac fidei, et in communione corporis ac sanguinis Redemptoris ac Salvatoris nostri quiescentibus, verum et singulare sacrificium offert: quorum derogationem non patitur, ut sanctus Coelestinus ad Gallicanos scribit episcopos (epist. 8) dicens: Nefas est haec pati religiosas animas, quarum afflictione, quia membra nostra sunt, nos quoque convenit macerari, quamvis maneat his beatitudo promissa, quicunque probantur persecutionem propter [Col. 0509B] justitiam sustinere, quibus quid promittat Dominus in futurum sequens sermo declarat;« quoniam ipsorum est, inquit, regnum coelorum. Unde constat, ut Felix papa dicit, et ex epistola sancti Augustini ad Bonifacium discimus, »periculosum esse de eorum meritis judicare, qui nos jam ad Dominum praecesserunt, nisi quorum manifesta sunt scelera, vel a recta fide apostasia, id est a Deo discessio, et in eis usque in finem perseverantia.« Illum enim tantum, si etiam non judicetur ab homine, sequetur anathema, id est a Deo alienatio, qui perseveranter in vita ista fide vel operibus manet apostata. Quapropter attendentes sanctae Scripturae sententias, quibus dicunt: Medice, cura temetipsum (Luc. IV, 27), et: Qui praedicas non furandum furaris [Col. 0509C] (Rom. II, 21), qui abominaris idola sacrilegium facis, caveamus qui alios corrigere et docere debemus, ut non sacrilege sacras Scripturas interpretemur, sicut Arius, Macedonius, Nestorius, et Eutyches agere praesumpserunt, unde ultione divina et censura canonica, Arius in Nicaena, Macedonius in Constantinopolitana, Nestorius in prima Ephesina, Eutyches apud Chalcedonam, cum omnibus eorum complicibus et fautoribus sunt damnati. Caveamus ut Scripturas non detruncemus, nec quiddam in eis, ad concinnandum confirmandumque mendacium, propter nostram statuendam sententiam, contra catholicam fidem interponamus, et inveniamur contra Paulum apostolum adulterantes verbum Dei. Revereamur etiam ne veniat super nos quod dicit Joannes [Col. 0509D] apostolus in Apocalypsi: Contestor, inquiens, omni audienti verba prophetiae libri hujus, si quis apposuerit ad haec, apponet Deus super illum plagas scriptas in libro isto, et si quis diminuerit de verbis libri prophetiae hujus, auferet Deus partem ejus de libro vitae, et de civitate sancta de his quae scripta sunt in libro isto (Apoc. XXII, 18). Haec propter infalsatores dixit, non propter eos qui simpliciter quod sentiunt dicunt, in nullo prophetia mutilata vel vitiata. Apocalypsim quippe Jesu Christi tradunt doctores catholici recapitulationem et clausulam esse totius sanctae Scripturae, et per hoc nomen omnem canonicam intelligi debere Scripturam, sicut et hoc quod ibidem scriptum est testimonium Jesu interpretantur spiritum [Col. 0510A] prophetiae Veteris ac Novi Testamenti. Quidquid enim 448 spiritus prophetiae dixit, testimonium est Jesu, qui, sicut scriptum est, testimonium habet a lege et prophetis. Et ipse dicit apostolis, ac per hoc omnibus apostolicis viris, qui vel verbo, vel scripto, vel etiam recta operatione, aut pro ejus nomine passione, illi testimonium perhibent: Et vos, inquiens, mihi testimonium perhibebitis, qui ab initio mecum estis (Joan. XV, 17). Sicut et promissio illius veridica de omnibus suis est rite intelligenda, qua dixit: Ecce ego vobiscum sum omnibus diebus usque ad consummationem saeculi. Cujus testimonium, id est sacrae Scripturae explanationum ipsiusque explanatorum, Theodorus in quinta synodo, et Macarius in sexta synodo detractores, et falsitatum appositores [Col. 0510B] inventi atque convicti, ab episcopali gradu depositi, atque cum suis complicibus condemnati, et perpetuo exsilio sunt relegati. Timeamus etiam sententiam sancti Coelestini papae, Nestorio Constantinopolitano episcopo scriptam (epist. 5), cui dixit: »Itaque, inquiens, quamvis jam frater Cyrillus te epistolis suis asserat conventum, intelligas volo, post primam et secundam illius, et hanc correptionem nostram, quam constat esse jam tertiam, ab universitate collegii et conventu Christianorum prorsus esse disjunctum, nisi mox quae maledicta sunt corrigantur, et nisi in eam viam redeas, quam se Christus esse testatur. Male in hunc arma desperatione movisti, qui te super familiam suam velut fidelem prudentemque servum permiserat ante [Col. 0510C] constitui. Periit tibi hujus officii beatitudo promissa, qui non solum non das cibum in tempore, verum etiam veneno interficis, quos ille suo sanguine et sua morte quaesivit.« Et de his quidem satis sit dictum. Restant autem adhuc plura de Gothescalci blasphemiis, contra quae non disputatoris officio, sed simplicium providentes auxilio, sicut praecedentia, sic et haec quae sequuntur de Patrum catholicorum dictis collegimus, ne videremur a nescientibus in responsione ad omnes Gothescalci naenias defuisse: cum S. Petrus jubeat nos paratos esse, quolibet modo pulsemur, ad satisfactionem omni poscenti. Denique post praemissas suas in Deum blasphemias, contras quas ex catholicorum doctorum sententiis, et generalium synodorum judiciis, supra [Col. 0510D] respondimus, Gothescalcus subnexuit, dicens:



II.

÷ »Qui credunt atque dicunt quod non possit auctoritative neque vere dici deitas trina, cernant et legant in libro de sancta synodo, qui scriptus est in Graeco, scilicet Constantinopoli sub juniore Constantino, a centum quinquaginta Patribus jure damnatos et anathematizatos Arianos colentes , id est tres deitates, et tamen in ipso consequenter continetur volumine, in edicto scilicet Constantini, conglorificandam trinam deitatem.«

. Hic et ipse se redarguit, et compilatorem [Col. 0511A] esse ostendit, quia illum ipsum librum et tres deitates respuere, et profiteri trinam deitatem conglorificandam, quasi receptibiliter dicit. Nam in epistola Agathonis papae (synodi VI act. 4) ad praefatum Constantinum et consortes imperii 449 sui directa, et in eadem synodo recitata, ita habetur: »Hic igitur status est evangelicae atque apostolicae nostrae fidei, regularisque traditio, ut confitentes sanctam et inseparabilem Trinitatem, id est Patrem et Filium et Spiritum sanctum, unius esse deitatis, unius naturae et substantiae, sive essentiae, unius eam praedicemus et naturalis voluntatis, virtutis, operationis, dominationis, majestatis, potestatis et gloriae, et quidquid de eadem sancta Trinitate essentialiter dicitur, singulari numero tanquam [Col. 0511B] de una natura trium consubstantialium personarum comprehendamus regulari ratione hoc instituti.« Et item in alia epistola ejusdem papae (synodi VI act. 4), ad locum ejusdem epistolae ita habetur: »Trinitatem in unitate et unitatem in trinitate, unitatem quidem essentiae, trinitatem vero personarum sive subsistentiarum, Deum Patrem confitentes, Deum filium, Deum Spiritum sanctum, non tres Deos, sed unum Deum Patrem et Filium et Spiritum sanctum, non trium nominum substantias, sed trium subsistentiarum unam substantiam, quorum una essentia, sive substantia, vel natura, id est una deitas, una aeternitas, una potestas, unum imperium, una gloria, una adoratio, una essentialis ejusdem sanctae et inseparabilis Trinitatis voluntas, et operatio, quae [Col. 0511C] omnia condidit, dispensat, et continet.« Et in epistola Sophronii Hierosolymitani episcopi (synodi VI act. 11), ab apostolica sede et ab eadem synodo receptissima: »Trinitatem, inquit, in unitate credimus, et in unitate trinitatem glorificamus: trinitatem quidem pro tribus subsistentiis, unitatem autem propter singularitatem deitatis.« Et item: »Ideo bene a Deiloquis sancitum est unitatem quidem nos sapere, una et singulari deitate et identitate essentialis atque naturalis dominationis, trinitatem autem tribus inconfusis subsistentiis, et diversitatem ter numerandae personalis alternitatis.« Et paulo post: »Hoc ipsum quippe et unum est, et tria creditur, et tria praedicatur, et unum veraciter annuntiatur: et neque unum quod erga unum est tria recipitur, [Col. 0511D] neque tria secundum quod tria sunt unum advertitur.« Et hoc modo pluraliter in eadem epistola idem catholicus doctor explanavit. Et in edicto suprascripti Constantini, quod ad suam confirmandam sententiam Gothescalcus commemoravit, ita scriptum habetur (synodi VI act. 18): »Credimus in Patrem et Filium et Spiritum sanctum, Trinitatem in unitate, et unitatem in Trinitate, unam substantiam in tribus subsistentiis, unitatem quidem propter naturalem unionem ac dominationem, Trinitatem vero propter trium subsistentiarum perfectionem et divitias superexistentis bonitatis. Unitas quippe vere est Trinitas, quia unita est deitate, et Trinitas vere est unitas divisa proprietatibus, et non dispertita [Col. 0512A] aeternitate: ipsa etenim sibi consempiterna est, et essentia aequalis honoris est. Nec enim exstitit saeculum, quando cum Patre non erat et Filius: cujus utique vocabatur Pater, si non simul cum eo erat sine principio Filius? Nec erat 450 cum utrisque Spiritus sanctus. Unus igitur haec tria Deus, quia cum in invicem intelliguntur, sola singillatim differentia in communitate essentiae inseparabiliter discernente unamquamque personam, solus proinde Pater pater est, solus Filius filius, solus Spiritus sanctus Spiritus sanctus. His etenim differentiis non convertuntur ad invicem, sed in his quidem inseparabiliter dividuntur, communicant autem essentiae unitate. Trinitas simplex et impartita atque incomposita ex tribus perfectis, ex seipsa perfecta et [Col. 0512B] superperfecta, una natura atque deitate, et una voluntate, unaque operatione glorificanda. Quorum igitur una natura est, horum voluntas et operatio una est, sicut nos docuit Dei cultor Basilius.« Et post plura ipsius edicti, ita scriptum in novo codice habetur: »Amplectimur sanctas et universales quinque synodos, quae in Nicaea trecentorum decem et octo Patrum, qui adversus Arianam consederunt insaniam, qui cooperante trina et conglorificanda deitate sacrum fidei symbolum terminarunt.«

Hoc nomen femini generis adjectivum ac mobile, quod hic est impositum Trina, a Gothescalco quando praefatus liber in monasterio Altivillaris, ubi ipse morabatur, ex authentico, quem mihi Petrus episcopus Aretinus commodaverat, scriptus fuit, [Col. 0512C] adulteratum credimus, sicut multoties ab aliis haereticis factum legimus. Quoniam alibi ter conglorificanda deitate reperimus, quod idem est ac si Trinitatis conglorificanda deitate dicatur, sicut et in hujus libri superioribus demonstratur. Dat quoque nobis certum indicium Gothescalcum falsasse hunc librum, quia per idem tempus quando hic codex in monasterio Altivillaris scriptus fuit, Ratramnus Corbeiae monachus, sicut jam longe superius diximus, ad Hildegarium Meldensem episcopum, ex libris sanctorum Hilarii et Augustini de Trinitate (Augustini liber falsatus), non modicae quantitatis volumen compilavit, volens asserere trinam esse deitatem, cujus compilatio evidenter compilatoris sui demonstrat mendacium. Sed et liber sancti Augustini [Col. 0512D] contra quinque hostium genera, sicut idem in eodem libro dicit, id est contra Paganos, Judaeos, Manichaeos, Sabellianos et Arianos, a quodam, qui hinc videlicet quia trina deitas catholice potest dici contendebat, tunc temporis regi datus fuit, quem comperimus falsatum hoc modo. Nam cum quadam die haberemus sermonem de unitate deitatis, Patris et Filii et Spiritus sancti, inter alia diximus beatum Augustinum multoties in libro quinto de Trinitate dicere: »Quod quidquid ad se id est substantialiter de Deo dicitur, singulari numero et de singulis et de tribus simul personis sit efferendum.« Quo contra unus ex his cum quibus inde sermonem habuimus, non contentiosa intentione, sed forte putans Augustinum [Col. 0513A] ita dixisse, de hoc libro testimonium protulit, dicens quod veritas essentiale sit nomen, dicente Domino, Ego sum veritas. Unde idem Augustinus scripsit, una et trina veritas. Quod audiens, librum domino regi 451 datum ab eo accepi, et perlegens inveni, ab eo loco ipsius libri, ubi sanctus Augustinus dicit: Gratias tibi, Deus virtus; gratias tibi, Deus Pater, qui et Filium tuum ostendisti, et mihi doctorem dedisti, interpositum esse ab adulterante: Gratias tibi, Deus; gratias tibi, vera et una Trinitas, una et trina veritas, trina et una unitas. Et post haec quod posuit Augustinus subjunctum: Gratias tibi, Deus Pater, qui et Filium tuum ostendisti, et mihi doctorem dedisti. Quod relegens valde miratus fui, quoniam talia in eodem libro, nec usquam in cujusquam catholici [Col. 0513B] opere, minime autem in beati Augustini inveneram. Quapropter de pluribus civitatibus ac monasteriis vetustissimos codices in unum afferri feci, per quos falsitatis sacrilegium, et sacrilegum manifestissime deprehendi. Inter quos vetustissimos libros, de quibusdam monasteriis allati sunt etiam mihi noviter scripti quaterniones, in quibus hanc falsitatem insertam inveni, et diligentius ac sollicitius perscrutatus comperi, omnes illos quaterniones de eodem fonte coenoso, de quo et domno regi datus liber falsatus fuerat transcriptus, rivulo fraudulento manasse. Et quia in proximo futura erat synodus quinque provinciarum, videlicet Remorum, Rhotomagorum, Turonum, Senonum, et Lugdunensium, apud Suessorum civitatem, in praesentia domni Caroli [Col. 0513C] regis gloriosi et episcoporum qui ad eamdem synodum convenerant, et librum falsatum et authenticos ac veros et vetustissimos codices protuli, et unicuique episcopo, sed et illi qui simpliciter falsatum codicem regi dederat, librum authenticum ad inspiciendum dedi, et hoc diploma coram omnibus in eadem synodo relegi feci, sicut hic sequitur scriptum. Augustinus in libro tertio de doctrina Christiana (cap. 1 et 2) dicit: »Cum verba propria faciunt ambiguam scripturam, primo videndum est ne male distinxerimus, aut pronuntiaverimus. Cum ergo adhibita intentio incertum esse perviderit, quomodo distinguendum, aut quomodo pronuntiandum sit, consulat regulam fidei, quam de Scripturarum planioribus locis et Ecclesiae auctoritate percepit. [Col. 0513D] Quod si ambae, vel etiam omnes si plures fuerint, partes ambiguitatis secundum fidem sonuerint, textus ipse sermonis a praecedentibus et consequentibus partibus, quae ambiguitatem illam in medio posuerunt, restat consulendus, ut videamus cuinam sententiae de pluribus quae se ostendunt ferat suffragium, eamque sibi contexi patiatur:« Obediamus ergo consilio et doctrinae beati Augustini, et primo videamus quae hic in hoc libro interposita sunt, et tunc demum praecedentia et subsequentia inspiciamus. Hic interpositum est, Gratias tibi, vera una Trinitas, una et trina veritas, trina et una unitas. In praecedentibus scriptum est: Gloria in excelsis Deo, ut in terra pax hominibus, non divisoribus sanctae [Col. 0514A] unitatis, sed hominibus bonae voluntatis. Et item: »Aeternitas una est, atque substantia. Dico quia Pater et Filius Deus, dico quia unum sunt, 452 dualitas in prole, unitas in deitate: alterum facit unius nativitas, sed unum ostendit divinitas: cum dico Filius, alter est, cum dico Deus, unus est. Erubescite, Ariani. Tunicam hominis jam judicati in cruce pendentis carnifices Pilati non sunt ausi conscindere, et vos conamini charitatem Dei in coelo sedentis, imo ipsam charitatem Deum dividere. Sed conamini, quantum potestis, conamini: vos in infernum ruistis, jam non eam rumpetis. »Et in subsequentibus scriptum est: »Homo iste modo venit, mundum subvertit, et fidei unitatem scindit, Trinitatem dividit.« Et item: »Qui Spiritum sanctum [Col. 0514B] a Patre et Filio aeternitate, substantia, vel communione separat, eumque negat Spiritum esse Patris et Filii, plenus est spiritu immundo, vacuus est Spiritu sancto. Ideo enim dicitur Deus charitas, quia non partibus dividit unitatem, sed ineffabiliter coagulat Trinitatem. Ipsa est enim Trinitas unus Deus, turris fortitudinis a facie inimici, qui credentes in se custodit.«

Haec praecedentia et subsequentia catholica beati Augustini verba, omnibus catholicis et rectae fidei concordantia, evidenter ostendunt ista verba, quae hic sunt interposita, ab Augustino non fuisse prolata, sed ab adulterante verbum Dei et catholicam fidem hic per imposturam immissa. Et iterum, secundum ejusdem beati Augustini consilium et doctrinam, fidei [Col. 0514C] regulam consulamus. Fides, inquit Athanasius, catholica haec est, ut unum Deum in trinitate scilicet personarum, et trinitatem videlicet personarum in unitate deitatis veneremur, neque confundentes personas, ut tres non sint, neque substantiam separantes, ut trina sit, quia alia est persona Patris, alia Filii, alia Spiritus sancti, sed Patris et Filii et Spiritus sancti una est divinitas, id est deitas, quae ut idem Athanasius et Ambrosius et idem Augustinus dicunt, Trinitatis est unitas. Inquiramus etiam, secundum edicta imperatorum, per anteriores et veraciores testes quos tenetis in manibus, si quid ambiguitatis residuum est de hac re certissima veritatem. Et quoniam lex dicit, quod et Dominus in Evangelio firmat, in ore duorum vel trium testium stare omne [Col. 0514D] verbum, et Apostolus in accusatione presbyteri totidem testes requirit, et Nicaenum concilium adversus neophytum episcopum juxta apostolicam doctrinam ejusdem numeri testes quaerit, et lex publicae rei septem postulat, donec plures producamus, horum non modo septem, verum et amplius quatuordecim veterum et anteriorum testium astipulatione, in quibus de ista super interposita beato Augustino falsitate nihil habetur, his quae praemisimus beati Augustini verbis fidem adhibeamus, et ab hoc falsitatis naevo patefacta veritate innoxium esse credamus. Et hac perlecta schedula, et inspectis veris libris et antiquissimis, qui de hac falsitate inventi sunt nihil habere, probatum est adulteratum fuisse hunc quem praediximus [Col. 0515A] beati Augustini librum. Et post haec idem qui falsatum librum regi dederat dixit: Vos quae dico patienter 453 audietis; et protulit testimonium beati Ambrosii de deitate Trinitatis, ad confirmandam quae inventa est in beati Augustini libro imposturam. Quod testimonium catholicissimum eidem imposturae manifestissime contradixit; et omnes mirati fuimus, cur tale protulerit testimonium, quod eamdem sententiam non solum non confirmaverit, verum ut falsitatem veritatis infirmaverit. Deinde dixit in praestito sibi libro beati Augustini, qui titulatur de Verbis Domini, invenisse superscriptionem sermonis ejus de una Trinitate, trinaque unitate. Itemque mirati fuimus superscriptionem tantummodo illum attendisse, et non quae in eodem sermone a beato [Col. 0515B] Augustino catholice dicta sequerentur intelligenter legisse. Nam vulgo loquens contra Sabellianos et Arianos dicit in eodem sermome (serm. 63 de verbis Domini, cap. 1, 2), Habemus, inquit, distinctam Trinitatem; et si consideremus loca, audeo dicere, quamvis timide id dicam, tamen audeo, quasi separabilem Trinitatem.« Et paulo post (cap. 2): »Tria haec quasi separantur locis, separantur officiis, separantur operibus.« Et hoc modo, sive hoc sensu, tropo illo qui metonymia, id est transnominatio, dicitur, titulus hujus sermonis sonat de una Trinitate, trinaque unitate. Et post praemissa, beatus Augustinus mox in eodem sermone subjunxit: »Dicat mihi aliquis, ostende inseparabilem Trinitatem.« Et post paululum (cap. eodem): »Ipsa tamen fide rectissime [Col. 0515C] ac robustissime retinemus, Patrem et Filium et Spiritum sanctum, inseparabilem esse Trinitatem, unum Deum non tres deos: ita tamen unum Deum, ut Filius non sit Pater, ut Pater non sit Filius, ut Spiritus sanctus nec Pater sit nec Filius, sed patris et filii Spiritus. Hanc ineffabilem divinitatem apud seipsam manentem, omnia innovantem, creantem, recreantem, mittentem, revocantem, judicantem, liberantem, hanc ergo Trinitatem ineffabilem simul novimus et inseparabilem.« Et item (cap. eodem): »Ubi est inseparabilis Trinitas? Quando ergo istum sensum a multis extraho, et ad unum Deum Trinitatem inseparabilem colligo, ut aliquid videam quod dicam.« Et post multa (cap. 5): »Ultra locos corporales est divinitas: nemo eam tanquam in spatio [Col. 0515D] requirat: ubique invisibilis et inseparabiliter adest, non in parte major, non in parte minor, sed ubique tota, nusquam divisa. Quis videt hoc? quis capit hoc? Compescamus nos, meminerimus qui unde loquimur; illud et illud, quidquid est quod Deus est, pie credatur, sancte cogitetur, et quantum datur, quantum potest, ineffabiliter intelligatur.« Et item post aliquanta (cap. 7): »Tria haec sunt in te, quae potes numerare, et non potes separare. Haec ergo tria, memoriam, intellectum, voluntatem, haec, inquam, tria animadverte separatim pronuntiari, inseparabiliter operari.« Et item post plurima (cap. 10): »Credo Patrem et Filium et Spiritum sanctum, per signa quaedam visibilia, per species quasdam [Col. 0516A] assumptae creaturae, posse et separabiliter demonstrari, et inseparabiliter operari. Sufficit hoc, non dico Pater memoria est, Filius intellectus est, 454 Spiritus voluntas, non dico quomodolibet intelligatur, non audeo. Servemus majora sapientibus, infirmis infirmi quid possumus? Non ista dico illi Trinitati velut aequanda, quasi ad analogiam, id est ad rationem quamdam comparationis dirigenda. Non hoc dico, sed quid dico? Ecce in te inveni tria inseparabiliter demonstrata, inseparabiliter operata, et eorum trium unumquodque nomen a tribus factum, quod tamen non ad tria, sed ad trium horum unum aliquid pertineret.« Ecce quo sensu beatus Augustinus demonstrat intelligi debere superscriptionem sui sermonis, qui inscribitur de una Trinitate, [Col. 0516B] trinaque unitate. Simili sensu et in libro de duabus Animabus adhuc presbyter scripsit dicens: »Trina unitas quam catholica Ecclesia colit, volens intelligi, sicut et ipse intellexit, ut unitas sit in substantia, trinitas in personis. Quem librum in decimo quarto loco Retractationum librorum suorum se scripsisse commemorat: et in vigesimo quinto loco librum de diversis Quaestionibus, scilicet octoginta tribus, se egisse demonstrat, indeque in quadragesimo primo loco, librum de Trinitate, quem multo tempore et multo labore, multaque examinatione composuit, se scripsisse demonstrat. Unde in libro Quaestionum octoginta trium capitulo vigesimo quarto, de Trinitate substantiae ac deitatis dicit quod sibi ad dicendum probabilius et tutius visum [Col. 0516C] fuit. Verum et de hac quaestione in praefato Retractationum libro scribit quod melius in libro de Trinitate postea inde tractaverit, in quo dicit capite quarto libri primi: »Omnes, inquiens, catholici tractatores hoc intenderunt secundum Scripturas docere, quod Pater et Filius et Spiritus sanctus unius substantiae inseparabili aequalitate divinam insinuent unitatem, ideoque non sint tres dii sed unus.« Quod et per omnia et in omnibus, in cunctis suis libris apertissime et constantissime sine ulla retractatione confirmat, et in praefatione Retractationum librorum suorum dicit: »Quapropter quicunque ista lecturi sunt, non me imitentur errantem, sed in melius proficientem. Inveniet enim fortasse quomodo scribendo profecerim, quisquis [Col. 0516D] opuscula mea ordine quo scripta sunt legerit: quod ut possit, hoc opere quantum potuero curabo ut eumdem ordinem noverit.« Et hoc sensu Pelagius episcopus urbis Romae postulanti Childeberto regi per Rufinum virum magnificum, ut ei scriberet si beatae recordationis papae Leonis tomum reciperet et scandalum suspicionis, quod de eo per Gallias fuerat disseminatum, a se purgaret, in sermone de fide eidem regi directo (Pelagii papae ep. 16) trinam unitatem et unam Trinitatem hoc modo dicit: »Credo, inquiens, in unum Deum Patrem et Filium et Spiritum sanctum.« Et post pauca: »Hoc est tres personas, sive tres subsistentias unius essentiae sive naturae, unius virtutis, unius operationis, unius [Col. 0517A] beatitudinis, atque unius potestatis, ut trina sit unitas, et una sit Trinitas, juxta vocis Dominicae veritatem 455 dicentis: Ite, docete omnes gentes, baptizantes eos in nomine Patris et Filii et Spiritus sancti (Matth. XXVIII, 19). In nomine, inquit, non in nominibus, ut et unum Deum per indistinctum divinae essentiae nomen ostenderet, et personarum discretionem suis demonstratam proprietatibus edoceret: quia dum tribus unum deitatis nomen est, aequalitas ostenditur personarum, et rursus aequalitas personarum nihil extraneum, nihil accidens in eis permittit intelligi: ita ut unusquisque eorum verus perfectusque sit Deus, et omnes tres simul unus, verus, perfectusque sit Deus: videlicet ut ex plenitudine divinitatis, nihil minus in singulis, nihil amplius intelligatur in [Col. 0517B] tribus.« Et in his verbis, sicut et in suprascriptis beati Augustini sententiis, manifestissime pervidetur, quia deitas, quae trinitatis est unitas, trina credi et dici non debet, sed propter inseparabilitatem et aequalitatem trium personarum, quae unum sunt deitate, inseparabilis in eisdem singulis personis tota plena et perfecta credi et dici: ac praefato intellectu superscriptio sermonis sancti Augustini, sicut ipse exposuit, debet intelligi. Et quia de his verbis, quae catholice a catholicis et intelliguntur et proferuntur, ab haereticis, sicut et de pluribus sanctae Scripturae verbis, visa seri sunt scandala, orthodoxi doctores et magistri Ecclesiae in totum taceri voluerunt trinam unitatem, sicut et trinam deitatem, et tres apud Latinos substantias, dicentes [Col. 0517C] hoc modo: Trinitas appellatur quod fiat totum unum ex quibusdam tribus, quasi Trinitas, videlicet trium unitas, ut memoria, intelligentia, et voluntas, in quibus mens habet in se quamdam imaginem divinae Trinitatis. Nam dum tria sunt, unum sunt, quia et singula in se manent, et omnia in omnibus. Pater igitur et Filius et Spiritus sanctus, Trinitas et unitas. Idem enim unum, idem et tria, unum propter majestatis communionem, tria propter personarum proprietatem. Nam alius Pater, alius Filius, alius Spiritus sanctus, sed alius quidem non aliud, quia pariter simplex pariterque incommutabile bonum et coaeternum. Pater solus non est de alio, ideo solus appellatur ingenitus: Filius solus de Patre est natus, ideo solus dicitur genitus: solus Spiritus [Col. 0517D] sanctus de Patre et Filio procedit, ideo solus amborum nuncupatur Spiritus. Et in hac Trinitate alia sunt nomina appellativa, alia propria sunt. Propria sunt essentialia, ut Deus, Dominus, Omnipotens, Immutabilis, Immortalis, et inde propria, quia ipsam substantiam significant, quia unum sunt. Appellativa vero, Pater et Filius et Spiritus sanctus, ingenitus et genitus et procedens: eadem et relativa, quia ad se invicem referuntur. Cum enim dicitur Deus, essentia est, quia ad seipsum dicitur: cum vero dicitur Pater, et Filius, et Spiritus sanctus, relative dicuntur, quia ad se invicem referuntur. Nam Pater non ad seipsum, sed ad Filium relative dicitur, quia est ei Filius: sic et Filius relative [Col. 0518A] dicitur, quia est ei Pater: sic et Spiritus sanctus relative dicitur, quia est Patris Filiique Spiritus. His enim appellationibus hoc significatur, 456 quod ad se invicem referuntur. Nam ipsa substantia qua unum sunt, proinde Trinitas in relativis personarum nominibus est. Deitas non triplicatur, sed in singularitate est, quia si triplicatur, deorum inducimus pluralitatem. Nomen autem deorum in angelis et sanctis hominibus ideo pluraliter dicitur, propter quod non sint merito aequales, de quibus Psalmus, Ego dixi: Dii estis (Psal. LXXXI, 6): de Patre autem et Filio et Spiritu sancto, propter unam et aequalem divinitatem, non nomen deorum, sed Dei esse ostenditur, sicut ait Apostolus: Nobis tamen unus Deus (I Cor. VIII, 6); vel sicut voce divina dicitur: Audi, Israel, [Col. 0518B] Dominus Deus tuus Deus unus est (Deut. VI, 4), scilicet ut et Trinitas sit, et unus Dominus Deus sit. Fides apud Graecos de Trinitate hoc modo est: Una , ac si dicat una natura, aut una essentia, tres hypostases, quod resonat in Latinum, vel tres personas, vel tres substantias. Nam Latinitas proprie non dicit de Deo nisi essentiam: substantiam vero non proprie dicit, sed abusive, quoniam vere substantia apud Graecos persona intelligitur, non natura. Et hinc sanctus Hieronymus scribens ad Damasum papam dicit (epist. 57): »Sufficiat nobis dicere unam substantiam, tres personas subsistentes, perfectas, aequales, coaeternas: taceantur tres hypostases, si placet, et una teneatur: non bonae suspicionis est, cum in eodem sensu verba dissentiunt. [Col. 0518C] Sufficiat nobis memorata credulitas: aut si rectum putatis tres hypostases cum interpretationibus suis debere nos dicere, non negamus; sed mihi credite, venenum sub melle latet, transfiguravit se angelus Satanae in angelum lucis.« Et paulo superius: »Et quomodo commune nomen essentiae proprium sibi vindicat Deus? Sed quia illa sola natura est perfecta, et in tribus personis deitas una subsistit, quae est vere, et una natura est, quisquis tria esse, hoc est tres esse hypostases, id est usias, dicit, sub nomine pietatis tres naturas conatur asserere, et si ita est, cur ab Ario parietibus separamur perfidia copulati? Jungatur cum beatitudine tua Ursicinus, cum Ambrosio societur Auxentius: absit hoc a Romana fide, sacrilegium tantum religiosa [Col. 0518D] populorum corda non hauriant.« Et item aliquanto superius: »Clamamus, Si quis tres hypostases, aut tria enhypostata, id est tres subsistentes personas confitetur, anathema sit; et quia vocabula non ediscimus, haeretici judicamur. Si quis autem hypostasim usiam intelligens, non in tribus personis unam hypostasim dicit, alienus a Christo est: et sub hac confessione vobiscum pariter cauterio unionis inurimur. Discernite si placet obsecro, non timebo tres hypostases dicere: si jubetis, condatur nova post Nicaenam fides, et similibus verbis cum Arianis confiteamur orthodoxi. Tota saecularium litterarum schola nihil aliud hypostasin nisi usiam novit, et quisquam, rogo, ore sacrilego tres substantias [Col. 0519A] praedicabit? Una est Dei et sola natura quae vere est, id enim quod subsistit non habet aliunde, sed suum est: caetera quae creata sunt, etiamsi videntur esse, non sunt, quia aliquando 457 non fuerunt, et potest rursus non esse quod non fuit. Deus solus qui aeternus est, hoc est qui exordium non habet, essentiae nomen vere tenet: idcirco et ad Moysen de rubo loquitur: Ego sum qui sum (Exod. III, 14), et rursum: Qui est misit me (ibid.).« Et Hilarius in libro de Synodis: »Has, inquit, similitudines, quae non ex unitate naturae sunt metuo. Vereor enim, fratres, Orientis haereses in tempora singula pullulantes. Caventes quippe Arii vesaniam, noluerunt viri catholici trinam dici a quolibet unitatem, sed unam sanctae Trinitatis deitatem, [Col. 0519B] divinitatem, naturam, essentiam, atque substantiam.« In quo etiam dicto, quo una substantia praedicatur. Sabelliani insidias posuerunt, sicut item sanctus Hilarius in praefato libro de Synodis monstrat; »Multi, inquiens, ex nobis, fratres charissimi, ita unam substantiam Patris et Filii praedicant, ut videri possint non magis id pie quam impie praedicare. Habet enim hoc verbum in se et fidei conscientiam et fraudem paratam. Nam si secundum naturae proprietatem ac similitudinem, ut similitudo non speciem solat afferat, sed genus teneat, religiose unam substantiam praedicamus, dummodo unam substantiam proprietatis similitudinem intelligamus, ut quod unum sunt, non singularem significet, sed aequales: aequalitatem dico, id est indifferentiam [Col. 0519C] similitudinis, ut similitudo habeatur aequalitas. Aequalitas vero unum idcirco dicitur esse, quia par sit: unum autem in quo par significatur, non ad unicum vindicetur. Una igitur substantia, si non personam subsistentem perimat, nec unam substantiam partitam in duos dividat, religiose praedicabitur, quae ex nativitatis proprietate et ex naturae similitudine ita indifferens sit, ut una dicatur. At vero si idcirco unius substantiae Pater et Filius dicatur, ut hic subsistens sub significatione licet duorum nominum unus ac solus sit, confessum nomine Filium conscientia non tenemus, si unam substantiam confitentes, ipsum sibi unicum ac singularem et Patrem esse dicimus et Filium.« Et post aliquanta: »Caret igitur, fratres, similitudo naturae contumeliae suspicione, [Col. 0519D] nec potest videri Filius idcirco in proprietate paternae naturae non esse quia similis est, cum similitudo nulla sit nisi ex aequalitate naturae: aequalitas autem naturae non potest esse nisi una sit, una vero non unitate personae, sed generis. Haec fides pia est, haec conscientia religiosa, hic salutaris sermo est, unam substantiam Patris et Filii idcirco non negare quia similis est, similem vero ob id praedicare quia unum sunt. Exposita, charissimi, unius substantiae, quae Graece dicitur, et similis substantiae, quae appellatur, fideli ac pia intelligentia, et vitiis, quae ex verborum vel brevitate subdola vel periculosa nuditate accedere possent, absolutissime demonstratis, reliquus mihi sermo ad sanctos viros [Col. 0520A] Orientales episcopos dirigendus est, ut quia jam de fide nostra nihil inter nos suspicionis relictum est, ea quae adhuc in suspicionem ex verbis veniunt purgentur.« 458 Propter has ergo fraudulentias, et laqueorum scandala, quae Ariani in sancta Trinitate deitatis unitati detrahentes, et Sabelliani personarum proprietati derogantes, rectis sensibus juxta iter ponebant, Patres et magistri nostri, viri catholici et doctores ac rectores Ecclesiae, quia sicut scriptum est: Pertransibunt plurimi et multiplex erit scientia (Dan. XII, 4), unum Deum Patrem, et Filium, et Spiritum sanctum, videlicet Trinitatem, , id est unius substantiae, vel consubstantialem, et inseparabilem atque individuam, potius quam trinam unitatem et unam Trinitatem, dicere et scribere, suisque posteris dicendam et scribendam decernendo [Col. 0520B] tradere maluerunt: ne dicendo trinam unitatem, eidem unitati numerum qui in trina est apponentes, eamdem unitatem numerabilem facere, et ut Ariani deitatem, id est Trinitatis unitatem dividere viderentur, ut ex praemissis verbis sancti Hieronymi, et in hoc opusculo ex epistola Gregorii papae ad Leandrum Spalensem episcopum (lib. I, ep. 41), cujus partem in suo loco positam lector sagax inveniet, qui volet valet colligere: et unam Trinitatem dicendo, proprietatem trium personarum in eadem sancta et inseparabili Trinitate auferri, ut Sabelliani calumniarentur, sicut ex praecedentibus verbis sancti Hilarii qui advertit potest cognoscere. Unde et idem ipse sanctus Augustinus, cujus sermo de una Trinitate [Col. 0520C] trinaque unitate dicitur titulatus, in libro septimo de Trinitate, ac si ungue censorio, sicut de multis aliis fecerat, scribit (cap. 6): »Nec sic inquiens Trinitatem dicimus tres personas vel subsistentias, unam essentiam et unum Deum, tanquam ex una materia tria quaedam subsistant, etiam si quidquid illud est in his tribus explicatum sit, non enim aliquid aliud ejus essentiae est praeter istam Trinitatem. Tamen tres personas ejusdem essentiae, vel tres personas unam essentiam dicimus, tres autem personas ex eadem essentia non dicimus, quasi aliud ibi sit quod essentia est, aliud quod persona.« Et in libro decimo quinto (cap. 7): »Nunquid possumus dicere Trinitatem esse in Deo, ut aliquid Dei sit nec ipsa sit Deus? nullatenus. Sed Trinitas [Col. 0520D] illa nihil aliud est tota quam Deus, nihil aliud est tota quam Trinitas, nec aliquid ad naturam Dei pertinet, quod ad illam non pertineat Trinitatem.« Et tres illae personae sunt unius substantiae, unius sunt essentiae viamque regiam atque tutissimam in recto hujus sanctae Trinitatis intellectu, inter insidias horum latronum, Arianorum scilicet et Sabellianorum, tenendam atque terendam. Et beatus Athanasius, sicut supra ostendimus, et sanctus Augustinus in libro ad Laurentium papam de Symbolo aptissime monstrat, dicens: »Haec est, inquit, Trinitas, ubique latens et ubique apparens, vocabulis personisque discreta, inseparabilis substantia deitatis.« Et in sermone de Spiritu sancto, quod ejusdem [Col. 0521A] sit substantiae atque deitatis cujus est Pater et Filius: »Ipse, inquit, Dominus noster Jesus 459 Christus, cum jam glorificatus resurrexit a mortuis, in coelum ascensurus ad Patrem hoc sacramentum fidei discipulis, id est apostolis, dereliquit. Ait enim: Euntes, baptizate omnes gentes in nomine Patris et Filii et Spiritus sancti, docentes eos servare omnia quaecunque mandavi vobis (Matth. XXVIII, 19, 20). Rerum ipsarum dictat effectus, ut trium in una deitate personarum potentiam credamus.« Et in sermone de mysterio baptismatis: »Nemo, inquit, cum audit Patrem, aut Filium, aut Spiritum sanctum, tres Deos nos aestimet confiteri, quod sacrilegium absit longe a fide nostra, quia unum Deum esse ipso attestante cognovimus: Ego, [Col. 0521B] inquit, Deus, et non alius praeter me, justus et salvator non est praeter me. Convertimini ad me, et salvi eritis, quia ab extremo terrae ego sum Deus, et non est alius praeter me (Isa. XLV, 21, 22). Et in alio libro: Audi, Israel, Dominus Deus tuus Deus unus est (Deut. VI, 4). Et rursus: Dominus Deus hic est in coelo sursum, et in terra deorsum, et non est alius praeter ipsum (Deut. IV, 39). Tres ergo personas tenemus et credimus, id est Patrem et Filium et Spiritum sanctum, unius potentiae, unius substantiae, unius aeternitatis, unius voluntatis, unius etiam deitatis, et totam Trinitatem unius Dei appellatione veneremur. Credere autem plures Deos gentilis impietatis est.« Et iterum: »Non credere tres personas unius substantiae in una deitate, atque aequalitate [Col. 0521C] vel coaeternitate, haeretica dementia est, cum manifesta haec sit quam diximus auctoritas Christi, Baptizate omnes gentes in nomine Patris et Filii et Spiritus sancti.« Et item Augustinus in libro quinto (cap. 8) de Trinitate dicit: »Illud vero praecipue tenendum est, quod quidquid ad se dicitur praestantissima illa ac divina sublimitas, substantialiter dicitur: quod autem ad aliquid, non substantialiter sed relative; tantamque vim esse ejusdem substantiae in Patre et Filio et Spiritu sancto, ut quidquid de singulis ad seipsos dicitur, non pluraliter in summa, sed singulariter accipiatur.« Et item in libro quinto (cap. 10): »Deo non est aliquid majus. Ea igitur magnitudine magnus est, qua ipse est eadem magnitudo: et ideo sicut non dicimus tres essentias, sic [Col. 0521D] nec tres magnitudines. Hoc et de bonitate, et de aeternitate, et de omnipotentia Dei dictum sit, omnibusque omnino praedicamentis quae de Deo possunt pronuntiari, quod ad seipsum dicitur.« Et in libro sexto (cap. 4): »Deo hoc est esse quod est omnipotentem esse, aut justum esse, aut sapientem esse, et si quid de illa simplici multiplicitate, et multiplici simplicitate dixeris, quo substantia ejus significetur.« Et in libro octavo: »Pater igitur et Filius una essentia, et una magnitudo, et una veritas, et una sapientia, a quibus non separetur Spiritus sanctus, de quo dicit Filius in Evangelio: Ego rogabo Patrem et alium paracletum dabit vobis, ut maneat vobiscum in aeternum, Spiritum veritatis (Joan. XIV, 16). Et [Col. 0522A] Dominus dicit in Evangelio: Ego sum veritas (ibid., 6). In Deo igitur substantiale nomen est Veritas. Et quis magis est, ut Augustinus libro quinto (cap. 2) de Trinitate dicit, quam ille qui dixit famulo suo: Ego sum qui sum, et 460 dices filiis Israel, Qui est misit me ad vos? (Exod. III, 14.)« Non ergo trina veritas, ut impostor verbis B. Augustini interposuit, sed una veritas, Pater et Filius et Spiritus sanctus, quia substantia dividi non potest. Sicut in eodem libro contra quinque hostium genera idem B. Augustinus dicit: »Aeternitas una est atque substantia.« Et in libro sexto de Trinitate (cap. 7): »Et eadem Dei est bonitas quae sapientia et magnitudo, et eadem veritas quae illa omnia, et non est ibi aliud beatum esse, et aliud magnum, aut sapientem, aut [Col. 0522B] verum, aut bonum esse, aut omnino ipsum esse. Ergo ut non trina essentia, vel trina natura, ita non trina deitas, nec trina veritas est.« Et Boetius, in libro ad Joannem Romanum diaconum, postea autem episcopum, quem beatus Gregorius in libro Dialogorum persecutione Theodorici regis Ariani martyrio glorificatum esse ostendit, ex verbis beati Augustini sicut ipse fatetur, dicit: »Una igitur substantia trium, nec separari ullo modo aut disjungi potest, nec velut partibus in unum conjuncta est, sed est una simpliciter. Quaecunque igitur de divina substantia praedicantur, ea tribus oportet esse communia.« Et paulo post: »Si igitur eorum una deitas una substantia est, licet Dei nomen de divinitate substantialiter praedicari: ita Pater, veritas est, Filius [Col. 0522C] veritas est, Spiritus sanctus veritas est, Pater, Filius, Spiritus sanctus non tres veritates, sed una veritas est. Si igitur una in his substantia, una est veritas, necesse est veritatem substantialiter praedicari de bonitate, de incommutabilitate, de justitia, de omnipotentia, ac de caeteris omnibus, quae tam de singulis, quam de omnibus singulariter praedicamus, manifestum est substantialiter dici.« Et iterum: »Nam qui Pater est, hoc vocabulum non transmittit ad Filium, neque ad Spiritum sanctum. Quo fit ut non sit substantiale nomen hoc inditum. Nam si substantiale esset, ut Deus, ut veritas, ut justitia, ut ipsa quoque substantia, de caeteris diceretur. Item Filius solus hoc recipit nomen, neque enim cum aliis jungitur, sicut in caeteris quae superius dixi. Spiritus [Col. 0522D] quoque sanctus non est idem qui Pater ac Filius. Ex his igitur intelligimus, Patrem et Filium ac Spiritum sanctum non de ipsa divinitate substantialiter dici, sed alio quodam modo. Si enim substantialiter praedicaretur, et de singulis et de omnibus singulariter diceretur. Haec vero ad aliquid dici manifestum est.« Et paulo post: »Trinitas quidem in personarum pluralitate consistit, unitas vero in substantiae simplicitate.« Et item: »Trinitas igitur non pertinet ad substantiam: quo fit, ut neque Pater, neque Filius, neque Spiritus sanctus, neque Trinitas de Deo substantialiter praedicetur, sed ut dictum est ad aliquid. Deus vero, veritas, justitia, bonitas, omnipotentia, substantia, immutabilitas, virtus, sapientia, [Col. 0523A] et quidquid hujusmodi excogitari potest, substantialiter de divinitate dicuntur.« Et item de Trinitate (ad Sym.) »Substantia continet unitatem, relatio multiplicat trinitatem.« Et item: »Quoniam vero Pater 461 Deus, et Filius Deus, et Spiritus sanctus Deus, Deus vero nullas habet differentias quibus differat a Deo, a nullo eorum differt. Differentiae vero ubi absunt, abest pluralitas: ubi abest pluralitas, adest unitas.« Et item: »Ubi vero nulla est differentia, nulla est omnino pluralitas, quare nec numerus, igitur unitas tantum.« Et item: »Non igitur si de Patre ac Filio et Spiritu sancto tertio praedicatur Deus, idcirco trina praedicatio numerum facit. Hoc enim illis, ut dictum est, imminet, qui inter eos distantiam faciunt meritorum: catholicis vero nihil [Col. 0523B] in differentia constituentibus, ipsamque formam ut est esse ponentibus, neque aliud esse quam est ipsum quod est opinantibus, recte repetitio de eodem, quam enumeratio diversi, videtur esse cum dicitur Deus Pater, Deus Filius, Deus Spiritus sanctus, atque haec Trinitas unus Deus.« Et Ambrosius in libro primo de Spiritu sancto (cap. 15): »Veritas Christus, veritas Spiritus. Habes enim in epistola Joannis: Quoniam Spiritus est veritas (I Joan. V, 6). Non solum ergo veritatis, sed etiam veritas dicitur Spiritus, sicut et Filius veritas praedicatur, qui ait: Ego sum via, et veritas, et vita (Joan. XIV, 6). Unum sunt ergo Pater et Filius et Spiritus sanctus: unum nomen est Trinitatis, et una inseparabilisque essentia.« Et in libro primo de Fide (lib. I, cap. 7): [Col. 0523C] »Crede quia a Deo exivit Filius, ut ipse testatur dicens: Ex Deo processi et veni (Joan. VIII, 42). Et alibi: A Deo exivi (Joan. XVI, 27). Qui ex Deo processit, et a Deo exivit, nihil aliud potest habere nisi quod Dei est. Unde non solum Deus, sed etiam verus Deus, verus a vero, et adeo verus, ut ipse sit veritas. Ita si nomen quaerimus, veritas est, si majestatem quaerimus naturalem, eo usque Filius Deus verus est, ut et proprius. Scriptum est enim: Qui Filio proprio non pepercit, sed pro nobis omnibus tradidit eum (Rom. VIII, 32). Tradidit utique secundum carnem. Proprietas divinitatis est veritas proprietatis, misericordia pietatis, oblatio securitatis.« Non igitur constare potest, quod per fraudem mendaciter interpositum est in verbis beati Augustini, [Col. 0523D] trina veritas, sicut et Boetius in praefato libro demonstrat dicens (ad Joan. diac.): »Substantia continet unitatem, relatio multiplicat Trinitatem.« Quam Trinitatis substantiam ostendit Ambrosius cantans in hymno catholico: Tu Trinitatis unitas. Quamque veluti exponens Augustinus dicit in libro primo de Trinitate: »Deitas quae Trinitatis est unitas.« Cui etiam concordat beatus Ambrosius in alio hymno dicens:

O lux beata Trinitas,
Et principalis unitas.
Sed et illud quod in eadem compilatione interpositum est, trina et una unitas constare non potest, demonstrante beato Ambrosio in libro primo de Fide [Col. 0524A] capite secundo, ubi dicit: »Est plenitudo divinitatis in Patre, est plenitudo divinitatis in Filio, sed non discrepans sed una divinitas, nec confusum quod unum est, nec multiplex quod indifferens est. Etenim si omnium credentium, sicut scriptum est, erat anima una et cor unum (Act. IV, 32); si omnes qui adhaerent Domino, 462 unus spiritus est (I Cor. VI, 17); ut Apostolus dixit, si vir et uxor in carne una sunt (Matth. XIX, 5); si omnes homines, quantum ad naturam pertinet, unius substantiae sumus; si hoc de humanis Scriptura dicit: Quia multi unum sunt (I Cor. X, 17), quorum nulla potest esse cum divinis comparatio: quanto magis Pater et Filius divinitate unum sunt, ubi nec substantiae nec voluntatis ulla est differentia? Namque aliter quomodo [Col. 0524B] unum Deum dicimus? diversitas plures facit, unitas potestatis excludit numeri quantitatem, quia unitas numerus non est, sed haec omnium principium est:« Et Boetius in suprascripto libro (De Trinit, ad Sym.): »Ubi, inquit, nulla est differentia, nulla est omnino pluralitas, quare nec numerus, igitur unitas tantum.« Et item idem: »Etenim unum res est, unitas qua unum dicimus.« Et Arithmetici dicunt: »Unum semen numeri esse, non numerum, et simplices numeros, qui nullam partem aliam habent nisi solam unitatem, ut ternarius solam tertiam, quinarius solam quintam, septenarius solam septenam, his enim una pars sola est.« Et item Ambrosius in praefato primo libro dicit (cap. 2): »Necesse est negent Ariani aut Patris aut Filii divinitatem, nisi ejusdem divinitatis [Col. 0524C] crediderint unitatem.« Et item: »Operationis unitas non facit pluralem divinitatem.« Et item: »Quae enim potest esse alia aestimatio, ubi deitatis unitas est?« Et item: »Aderat in specie angeli, qui muniebat, ut in numero Trinitatis unius esset laudatio potestatis.« Et hinc plurima testimonia in ejusdem libris reperiuntur, quae ostendunt non posse in Deo catholice dici trinam unitatem, trinamque deitatem, trinam naturam, trinam substantiam: quia unitas, deitas, natura, substantia, in Deo pluralitate caret, et numero qui in trina et in Trinitate est. Et quod in eadem falsa interpositione habetur una unitas, quod ibidem dicitur trina veritas, et trina unitas destruit: quia quando dicitur unum vel una, si non dicatur quid unum vel quid una, intelligatur una substantia, [Col. 0524D] et substantiae unitas non habet pluralitatem, quare nec numerum, qui in trina et in Trinitate est. Unde Augustinus in tractatu psalmi trigesimi octavi exponens sententiam Apostoli: Unum autem, quae quidem retro sunt obliviscens (Philip. III, 13). »Unum, inquit, hoc est illud unum: Domine, ostende nobis Patrem, et sufficit nobis (Joan. XIV, 8). Unum autem, quae et una dicitur in alio psalmo: Unam petii a Domino, hanc requiram, ut inhabitem in domo Domini per omnes dies vitae meae (Psal. XXVI, 4). Propter quid? ut contempler delectationem Domini.« Et in libro contra Maximinum; legimus enim: »Qui plantat et qui rigat unum sunt (I Cor. III, 8), sed ambo homines [Col. 0525A] erant, ejusdem substantiae fuerant, non diversae.« Item legimus, ipso Christo dicente: Ut sint unum, sicut et nos unum sumus (Joan. XVII, 21). Non dixit, ut ipsi et nos unum, sed ut ipsi sint unum in natura sua et in substantia sua, concordiae qualitate quodam modo uniti et conflati: et Pater et Filius et Spiritus sanctus unum propter individuam eamdemque naturam. Aliud est enim unum sunt, et aliud unum sumus: aliud 463 unus est. Quando dicitur unum sunt, etsi non dicatur quid unum, intelligitur una substantia: quando dicitur unus est de duabus diversis substantiis, necesse est ut quaeratur quid unus. Verbi gratia, diversa substantia est anima et corpus, tamen unus homo: diversa substantia est spiritus hominis [Col. 0525B] et spiritus Dei, tamen cum Domino adhaeret, unus spiritus est. Addidit spiritus, non dixit unum sunt: ubi autem dicitur unum sunt, una substantia significatur. Sic et cum dicit Apostolus: Scimus quia nihil est idolum (I Cor. VIII, 4): Et, Quod nullus Deus nisi unus. Nam etsi sunt qui dicuntur dii multi, et domini multi, sive in coelo, sive in terra, nobis tamen unus Deus Pater, ex quo omnia et nos in illum, unus Dominus Jesus Christus, per quem omnia et nos per illum (ibid., 4, 5, 6), addendo quis vel quid unus. Cum dicit unus Deus Pater, et unus Dominus Jesus, personas distinxit nominando Patrem et Filium, substantiam unam ostendit cum Deus dicit. Unde alibi loquens trinitatem personarum unius deitatis demonstrat cum dicit, Ex ipso, videlicet ex Patre, [Col. 0525C] per ipsum, per Filium, in ipso, scilicet in Spiritu sancto, sunt omnia, ipsi gloria (Rom. XI, 36), et non ipsis gloria subjunxit: quia alia est persona Patris, alia Filii, alia Spiritus sancti: sed in deitate unitas creditur et praedicatur, quia Patris et Filii et Spiritus sancti una est divinitas, aequalis gloria, coaeterna majestas. Impostor vero falsitatis, et verbis sancti Augustini insultator, quiscunque ille fuerit, non ausus aperte imponere trina et una deitas, ne perciperetur, immisit quod tantumdem valeret, quatenus per substantiale nomen, quod est veritas, dicendo trina et una veritas, cum Pater et Filius et Spiritus sanctus, ut Augustinus dicit, non tres veritates, nec trina veritas, sed una sint veritas, sicut una essentia, et una vita: et addendo trina et una unitas, [Col. 0525D] probare posset quod dici deberet trina et una deitas. Et noluit mittere Gothescalci verba, ut diceret deitas trina est personaliter, et una naturaliter, ne recognoscerentur, et ex eo respuerentur. Immisit tamen absolute trina et una unitas, ne sua verba a Gothescalci verbis sensu discordarent. Sed, ut scriptum est: Frustra jacitur rete ante oculos pennatorum (Prov. I, 17). Videtur namque fraus sacrilega, ut patenter ostensum est et adhuc ostendetur, quia non solum ratione et auctoritate, verum et sua ipsa impugnatione interpositio ista destruitur. Ratione quippe, quia, ut Augustinus dicit, deitas Trinitatis est unitas, et unitas qua tres personae unum sunt trina esse non potest. Natura enim, deitate, id est [Col. 0526A] essentia, tres personae unum, id est unus Deus, sunt, et non una persona Pater et Filius et Spiritus sanctus. Auctoritate quidem, quia ut Boetius in libro De Trinitate dicit: »In numero quo numeramus repetitio unitatum facit pluralitatem: in rerum vero numero non facit pluralitatem unitatum repetitio, veluti cum Pater et Filius et Spiritus sanctus tertio praedicatur Deus.« Et item: »Unum res est, unitas quo unum dicimus.« Et Ambrosius in libro primo de Fide (cap. 2): »Unitas numerus 464 non est, sed haec omnium ipsa principium est.« Sua quoque impugnatione interpositio ista destruit quae dicit trina et una unitas, quia unitas in eo quo una est trina esse non potest, sicut Trinitas in eo quo trina est una esse non potest. Trinitas scilicet in personis [Col. 0526B] una esse non potest, sicut Sabellius voluit: et unitas Trinitatis, id est deitas, trina esse non potest, sicut Arius dixit. Fides autem catholica est, ut Athanasius sentit, et omnis catholicorum unanimitas consentit, ut unum Deum in trinitate personarum contra Sabellium, et trinitatem personarum in unitate deitatis, contra Arium veneremur: neque confundentes personas, ut Sabellius, quasi tres non sint, neque substantiam separantes, ut Arius, quasi trina sit. Unde si quod impostor inconvenienter posuit una unitas etiam sic intelligatur, quoniam aliter recte non potest intelligi, quia est super omnia in quibus unitas dici potest, in tribus sanctae Trinitatis personis Patris et Filii et Spiritus sancti una id est singularis est unitas, quorum est una divinitas, [Col. 0526C] vel si expressius dicitur deitas, destruit quod ante positum est, ut trina sit unitas, id est Patris et Filii et Spiritus sancti deitas, quae Trinitatis est unitas. Exterminandum est igitur pravum dogma, et sequendum quod docent catholici, quia Trinitas Pater et Filius et Spiritus sanctus ad aliquid, id est relative dicuntur, unde et pluralitas est in personis; veritas vero, essentia, deitas, quae, ut Augustinus dicit: Trinitatis est unitas, de Deo ad se id est substantialiter ac per hoc singulariter dicitur, et unus Deus Pater et Filius et Spiritus sanctus, in eo quo trinus est, unus non dicitur, et in eo quo unus est, trinus non dicitur. Sed ut beatus cantat Ambrosius: Unus est potentialiter, id est substantialiter, sicut Augustinus dicit, et trinus personaliter. [Col. 0526D] Manifestum et manifestatum est ergo compilatum, et adulteratum atque falsatum esse librum beati Augustini contra quinque hostium genera, in quo haec haeretica pravitas a quocunque falsatore interposita comprobatur: sicut in quinta synodo ex catholicorum libris quaedam testimonia ab haereticis ad suam confirmandam pravitatem detruncata, et quaedam falsa catholicis catholicorum verbis interposita fuisse vigilantia catholicorum detexit. Sic enim deprehensum Macarium Antiochenum episcopum in sexta synodo legimus: sic Donatus, ut Augustinus in libro Retractationum dicit, de sententia Qui baptizat a mortuo, et iterum tangit illum, quid proficit lavatio ejus (Eccli. XXXIV, 30), ad suam confirmandam [Col. 0527A] haeresim, et iterum tangit illum subtraxit; et Ariani de Evangelio eraserunt quod Salvator ait: Quia Deus Spiritus est (Joan. IV, 24). Nolebant enim credere quod Spiritus sanctus Deus esset omnipotens. Sic et illi qui ex Deo non erant, et pravo dogmate separare volebant ab hominis dispensatione divinitatem Christi, versiculum quo dicitur, et omnis spiritus qui solvit Jesum ex Deo non est (I Joan. IV, 3), ex epistola Joannis eraserunt, ne per auctoritatem ejus convincerentur erroris. 465 Denique Nestorius nescire se prodidit hanc authenticis exemplaribus inditam fuisse sententiam, atque ideo solvere non timuit Jesum, ac se pro hoc reddere extraneum, dicens beatam virginem Mariam non Dei sed hominis tantum exstitisse genitricem, [Col. 0527B] ut aliam personam hominis, aliam faceret deitatis, neque unum Christum in Verbo Dei et carne atque anima credens, sed separatim alterum Filium Dei alterum hominis praedicans. Et Felix Orgellitanae quondam civitatis episcopus infelix, in libro beati Hilarii, ubi idem sanctus dixerat: »Carnis humilitas adoratur«, tempore Caroli Magni imperatoris, quoscunque hinc codices arripere potuit, in omnibus adulteravit, carnis humilitas adoptatur, ut quia per veritatem non poterat, de mendacio suam astipularetur sententiam. Sic et iste adulterator verborum beati Augustini, juxta quod scriptum est, Qui a semetipso loquitur propriam gloriam quaerit (Joan. VII, 18), de proprio mendacium, ut gloriari posset adversus veritatem, veritati inseruit: quomodo Gothescalcus [Col. 0527C] veritatem quantum ex ipso est in mendacium commutavit, trina pro ter vel Trinitatis deitate, in sextae synodi edicto immutans. Nam et si ita ut ab eo adulteratum credimus, ex Graeca interpretatione in eodem haberetur edicto, vel si in aliis libris vetustis ita ab aliquibus haberi contenditur, nec sic quiddam suffragii ex hoc Gothescalci vel ejus complicum adinventio potietur, quia Graecitas idiomate suae linguae quaedam recte potest efferre, quae Latina lingua maxime de his quae pertinent ad fidem non recipit. Nam in sancta Trinitate Patris et Filii et Spiritus sancti Graeci unam dicunt essentiam et tres suatim substantias, pro subsistentiis, id est personis, quod Latina lingua non recipit, et interpretatio ex verbo ad verbum, sicut saepe propriam consonantiam [Col. 0527D] perdere, ita intelligentia solet carere, et sensum fidei perturbare. Unde etiam potest fieri, ut interpres ipsius edicti, verbum ex verbo interpretans, sanum sensum interpretatus non fuerit. Nos autem, ut Leo scribit ad Rusticum Narbonensem episcopum (epist. 95, in prooem.) id noverimus sequendum, quod nec praeceptis evangelicis contrarium, nec decretis sanctorum inveniatur adversum, quibus unam eamdemque deitatem plenam atque perfectam in tribus sanctae et inseparabilis Trinitatis personis credere et confiteri debere accepimus. Quapropter damnationem prolatam ab eadem sacra sexta synodo Gothescalcum incurrisse atque perferre nullatenus dubitamus, quam praefata sancta synodus judicio [Col. 0528A] sancti Spiritus omnibus contra illa quae divinitus inspirata decreverat sentientibus intulit (synodi VI act. 18, in fine): »His inquiens cum omni undique cautela atque diligentia a nobis formatis, diffinimus aliam fidem nulli licere proferre, aut conscribere, componereve, aut sapere, vel etiam aliter docere. Qui vero praesumpserint fidem alteram, vel componere, vel proferre, vel docere, vel tradere, aut symbolum volentibus converti ad agnitionem veritatis, ex gentilitate, vel ex Judaismo, aut 466 ex qualibet haeresi, aut qui novitatem vocis, vel sermonis adinventionem, ad subversionem eorum quae nunc a nobis determinata sunt introducere, hos, si quidem episcopi fuerint aut clerici, alienos esse episcopos ab episcopatu, clericos vero a clero, si [Col. 0528B] autem monachi fuerint aut laici, anathematizari eos. Et subscripserunt centum quinquaginta episcopi.« Deinde prosequitur Gothescalcus,



III.

÷ »Sic enim dicta est a Prospero trina majestas, a Prudentio trina pietas, ab Aratore bis trina potestas, sic et a Graecis , a Latinis autem satis proprie, regulariter, atque catholice, trina sanctitas: ac per hoc sicut ab eis catholicissime dicitur , sic et a nobis catholicissime trina deitas.«

. Quod ad testimonium suae assertionis dicit, quoniam Arator trinam potestatem, et Prudentius trinam pietatem dicunt metri necessitate, quae non praejudicat liberae fidei simplicitati, Augustinus et [Col. 0528C] Athanasius, atque Boetius, sicut in hoc opere ex dictis illorum lector inveniet, contradicunt. Sed et idem Prudentius scribit:

Per Christum genitum, summe Pater, tuum,
Per quem splendor, honor, laus, sapientia,
Majestas, bonitas, et pietas tua,
Regnum continuat numine triplici,
vel sicut in quibusdam codicibus invenitur, nomine triplici. Quod sanctus Ambrosius, videlicet quia nec numen, nec nomen, in Deo qui trinus est in personis et unus in deitate, trinum vel triplex dici debeat, in initio primi libri (cap. 1) de Fide refutat dicens: »Dominus, inquit, et Deus, vel quod dominetur omnibus, vel quod spectet omnia, et timeatur a cunctis. Si ergo unus Deus, unum nomen, una [Col. 0528D] potestas, una est trinitas. Denique dicit: Ite baptizantes in nomine Patris et Filii et Spiritus sancti (Matth. XXVIII, 19). In nomine utique, non in nominibus, ut unius esse Trinitatem potestatis ostenderet.« Et item (cap. 2): »Nos Patrem et Filium et Spiritum sanctum confitemur, ita ut in Trinitate perfecta, et plenitudo divinitatis sit, et unitas potestatis.« Quod tantumdem valet, ac si diceret: unitas numinis. Et sanctus Augustinus in libro sexto (cap. 8) de Trinitate dicit: »Cum tantus sit solus Pater, vel solus Filius, vel solus Spiritus sanctus, quantus est simul Pater et Filius et Spiritus sanctus, nullo modo triplex dicendus est, quia non est quo crescat illa perfectio, perfectus autem sive Pater, sive Filius, [Col. 0529A] sive Spiritus sanctus, et ideo Trinitas potius quam triplex dicenda est.« Verum et ipse Prudentius, fortasse metri lege coactus, ad demonstrandum tres personas unius substantiae alibi scribit dicens:

Est tria summa Deus, trinum specimen, vigor unus.
Sed quoniam, ut Priscianus dicit, a specie deducitur specimen, in Deo trinum specimen catholice non potest dici, ut Augustinus in libro septimo (cap. 6) de Trinitate dicit »quia non sunt tres 467 species unius essentiae, Pater et Filius et Spiritus sanctus.« Sed et Gothescalcus testimonium beati Hieronymi, ut compilationis suae dicta confirmaret, ex Commentario ipsius in Matthaei Evangelio hoc modo contra se protulit dicens: »Mulierem istam Ecclesiam interpretantur, quae fidem [Col. 0529B] hominis farinae satis tribus commiscuerit, credulitatem Patris et Filii et Spiritus sancti, cumque in unum fuerit fermentata, non nos ad triplicem Deum, sed ad unius divinitatis perducit notitiam; farinae quoque sata tria, dum non est in singulis diversa natura, ad unitatem trahunt substantiae.« Et item: »Baptizantur in nomine Patris et Filii et Spiritus sancti, uti quorum est una divinitas, sit una largitio et nomen, quia Trinitas unus Deus est.« In libris quoque beati Prosperi unam Trinitatis deitatem, essentiam, atque substantiam, et naturam, majestatem quoque, et potestatem, et unum lumen, unumque principium frequentissime legimus. Ait enim in libro sententiarum (sent. 324): »Quod Pater cum Christo facit, Christus facit, et [Col. 0529C] quod Christus cum Patre facit, Pater facit, nec seorsim aliquid agit inseparabilis charitas, majestas, potestas, sicut ipse Dominus dicit: Ego et Pater unum sumus (Joan. X, 30).« Et item (sent. 227): »In Trinitate divina tanta est substantiae unitas, ut aequalitatem teneat, pluralitatem non recipiat.« Et item: »In Patre et Filio et Spiritu sancto aeterna et incommutabilis unitas manet, ubi indifferens Trinitas unus Deus est, unum lumen, unum principium.« Et in libro Epigrammatum (epig. 3): »Vera aeternitas et vera immortalitas non est, nisi in deitate Trinitatis, cui quod est esse perfectum est.

Hoc pater, hoc Verbum Patris, hoc et Spiritus almus,
   Quorum natura est una eademque trium.«
Et item (epig. 55): Nulla differentia est in deitate [Col. 0529D] Trinitatis, quoniam quod Deo minus est, Deus non est.

Natura omnipotens una est, quae cuncta creavit,
   Et proprie quod sunt omnibus esse dedit.
Quodque Deo minus est, non est Deus, a Patre natum
   Verbum, et qui amborum Spiritus est, Deus est,
Una eademque trium quoniam est essentia, quae se
   Nunquam vel major vel minor esse potest.
Et item (epig. 64):

Omnipotens genitor, natusque, et spiritus almus,
   Una in personis par tribus est deitas.
Et item (epig. ult.):

Una trium deitas, una est essentia, ab uno
   Idem est et Verbi Spiritus atque Patris.
Quod dicit, dictum a Graecis proprie et [Col. 0530A] regulariter atque catholice interpretatum, trina sanctitas, ac per hoc sic trina deitas, sicut trina sanctitas catholice debeat dici, non est verum. Sanctus quippe Quintianus Asculitanus episcopus ad Petrum Antiochenum 468 loquens de sancta Trinitate, non trinum sanctum, sed ter sanctum, interpretatus est: et in offerenda missae Graecorum compositae a beato Basilio, in qua dicitur , non trinum sanctum, sed ter sanctum hymnum sapientes interpretes transtulerunt. Et aliquanto inferius Gothescalcus prava pravis superadjiciens, dicit:



IV.

»Claret omnino, quod , id est sancta Trinitas, sicut una essentialiter atque naturaliter, [Col. 0530B] sic procul dubio est personaliter trina deitas, sicut scilicet sanctitas, majestas, pietas et potestas.«

. Hoc quod dictum est a Deo in creatione primi hominis, Faciamus hominem ad imaginem et similitudinem nostram (Gen. I, 26), diabolus male interpretans, assumpta parabola, primis parentibus dixit: Eritis sicut dii (Gen. III, 5). Quem secutus Arius, gradus in sancta Trinitate faciens contra praeceptum Domini in lege dicentis: Non ascendatis per gradus ad altare meum (Exod. XX, 26), tres deitates in sancta Trinitate dogmatizavit. Nunc Gothescalcus e diverso unam deitatem in tribus personis sanctae Trinitatis partitur, dicens: »Sicut sancta Trinitas una est essentialiter atque naturaliter, [Col. 0530C] sic procul dubio est personaliter trina deitas, quae, ut catholici doctores dicunt, et verum est, Trinitatis est unitas, qua naturaliter unus Deus est Trinitas, quae videlicet deitas si personaliter trina foret unitas Trinitatis, quod esse non potest, quia quod unum est in eo in quo unum est divisionem non recipit, in tribus personis divisa vel partita fuisset. Unum, inquit Boetius ex beati Augustini verbis, ut et ipse fatetur, res est unitas, quo unum dicimus, et ubi nulla est differentia, nulla est omnino pluralitas, quare nec numerus, igitur unitas tantum; nam quod tertio repetitur Deus cum Pater et Filius et Spiritus sanctus nuncupatur, tres unitates non faciunt pluralitatem numeri in eo quod ipsae sunt, id est in deitate, essentia, atque natura.« Et Ambrosius in [Col. 0530D] libro primo (cap. 2) de Fide: »Diversitas plures facit, unitas potestatis excludit numeri quantitatem, quia unitas numerus non est, sed haec omnium ipsa principium est.« Unde sunt Arius atque Gothescalcus, juxta poetam:

Ambo errore pares, quanquam diversa loquantur.
Si enim quando hic novus ariolus, perniciosior forte quam quilibet ariolus, dixit, sicut sancta Trinitas essentialiter atque naturaliter est una, subjunxisset sic personaliter est trina, constaret sententia. Quod autem subjunxit, deitas personaliter est trina, non solum contra catholicam fidem est, verum et hoc quod praemisit impugnat, sicut et praemissa subsequentia [Col. 0531A] destruunt. Nam quod dixit, sicut sancta Trinitas essentialiter atque naturaliter est una, si ita intelligatur sicut debet intelligi, scilicet quia Trinitas una est essentia atque natura, id est deitate, Trinitatis videlicet unitate, personaliter deitas trina esse non potest, ac per hoc illud quod praemisit sancta Trinitas essentialiter atque naturaliter est una, destruit quod subjunxit, 469 deitas personaliter est trina, quod esse non potest, quoniam deitas id ipsum est quod substantia et natura, quae semper una est, et trina esse non potest, quia deitas ut Athanasius, Ambrosius, et Augustinus dicunt, Trinitatis est unitas. Et quod subjunxit, deitas personaliter est trina, impugnat quod praemiserat - Trinitas essentialiter atque naturaliter [Col. 0531B] est una. Non enim in eo quo una est Trinitas, id est in essentia atque natura, trina esse potest, sicut Arius dementavit: et in eo quo unus Deus Trinitas vel trinus dicitur, id est in personarum proprietate, non unus, sicut Sabellius blasphemavit, sed unum est, sicut Christus in Evangelio dicit. Contra quos cantat Ambrosius: »Deus unus potentialiter, trinusque personaliter.« Et Athanasius, »Fides catholica haec est, ut unum Deum in trinitate personarum, et trinitatem personarum in unitate deitatis veneremur, neque confundentes personas ut tres non sint, neque substantiam separantes, ut trina sit: quia alia est persona Patris, alia Filii, alia Spiritus sancti, sed Patris et Filii et Spiritus sancti una est divinitas, aequalis gloria, coaeterna majestas.« Et [Col. 0531C] Augustinus in libro septimo de Trinitate (cap. 6): »Sicut, inquit, substantia Patris ipse Pater est, non quo pater est, sed quo est, ita et persona Patris non aliud quam ipse Pater est. Ad se quippe dicitur persona, non ad Filium, vel ad Spiritum sanctum: sicut ad se dicitur Deus et magnus, et bonus, et justus, et si quid aliud hujusmodi. Et quemadmodum hoc illi est esse quod Deum esse, quod magnum esse, quod bonum esse, ita hoc illi est esse quod personam esse. Neque cum quislibet audierit Patrem solum Deum, separet inde Filium, aut Spiritum sanctum. Cum eo quippe solus Deus est, cum quo et unus Deus est; quia et Filium cum audivimus solum Deum, sine ulla separatione Patris et Spiritus sancti oportet accipere, sicut in Evangelio scriptum est: Ego et [Col. 0531D] Pater unum sumus (Joan. X, 30). Et unum dixit et sumus: unum secundum essentiam, quod idem Deus: sumus secundum relativum, quod ille Pater, hic Filius.« Propter quod etiam pluralem numerum admittunt. Cur ergo non haec tria simul unam personam dicimus, sicut unam essentiam et unum Deum, sed dicimus tres personas, cum tres deos aut tres essentias non dicamus, nisi quia volumus vel unum aliquod vocabulum servire huic significationi qua intelligitur Trinitas, ne omnino taceremus interrogati quid tres, cum tres fateremur, quia tres in sancta Trinitate personae relative dicuntur, quae essentialiter, id est naturaliter, unum non unus sunt: quia una et non trina est deitas, divinitas, essentia, [Col. 0532A] substantia, et natura Patris et Filii et Spiritus sancti. Fides quippe catholica haec est, ut unum Deum in Trinitate personarum, et Trinitatem personarum in unitate deitatis veneremur, neque confundentes personas, ut tres non sint, neque substantiam separantes, ut trina sit; quae una substantia, id est deitas, quae Trinitatis est unitas, etiam in personis non valens dividi ipsa separabilitate sua, 470 tres inseparabilis Trinitatis personas ostendit esse, et ab invicem separari non posse, quia cujuslibet personae nomen semper ad alteram respicit personam. Si Patrem dicis, Filium ostendis; si Filium nominas, Patrem praedicas; si Spiritum sanctum appellas, alicujus esse spiritum necesse est intelligas, id est Patris et Filii, quorum una eademque substantia, [Col. 0532B] id est deitas quae Trinitatis est unitas, in singulis est tota personis, et tota in tribus simul personis: vel si rectius dicitur, ne putentur aliud esse in sancta Trinitate personae, et aliud deitas, tota perfectaque, est deitas singulae in sancta Trinitate personae, et tota perfectaque, est deitas tres simul in sancta Trinitate personae. Et idcirco inseparabilis est sancta Trinitas etiam in personis sensu intelligenda, quamvis in voce separabilia habeat nomina, quia pluralem numerum in naturae nominibus nullatenus recipit. In personis namque Trinitas constat, in natura id est in deitate unitas, quae dividi non potest quoniam natura, id est deitas Trinitatis est unitas. Hoc enim vere inseparabile dicitur, quod nullatenus separationem potest recipere. Nam quod non separatur, [Col. 0532C] sed separari potest, inseparabile non est. Inseparabilis est ergo sancta Trinitas etiam in personis sensu intelligenda, quoniam Patris et Filii et Spiritus sancti non trina sed una est divinitas, aequalis gloria, coaeterna majestas. Mentitur igitur Gothescalcus ut solet, dicens:



V.

÷ »Quia sicut sancta Trinitas una essentialiter atque naturaliter, sic procul dubio est personaliter trina deitas, sicut scilicet majestas, pietas, potestas.«

. Quod refellit catholica fides, per omnium orthodoxorum ora praedicans et confirmans quia Trinitas ad personas Patris et Filii et Spiritus sancti refertur, unitas ad naturam aeternae deitatis pertinet. Unde Augustinus in libro septimo (cap. 6) de Trinitate [Col. 0532D] dicit: »Hoc est Deo esse quod subsistere, et ideo si una essentia Trinitas, una etiam substantia, et idcirco commodius dicuntur tres personae, quam tres substantiae. Non enim aliud est Deo esse, aliud personam esse, sed omnino idem: nam esse ad se dicitur, persona vero relative, videlicet Pater ad Filium, Filius ad Patrem, Spiritus sanctus ad Patrem et Filium, quorum est Spiritus, sicut idem doctor exponit.« Et in libro XV (cap. 22): »Aliud est itaque Trinitas res ipsa, aliud imago Trinitatis in re alia.« Tanta est enim in ea inseparabilitas, ut illa unus Deus et dicatur et sit, nec in uno Deo sit illa Trinitas, sed unus Deus. Non igitur deitas personaliter trina est, sed trium ad quas refertur trinitas personarum [Col. 0533A] substantia una est, id est deitas: quae, ut Augustinus in primo libro de Trinitate dicit, Trinitatis est unitas, scilicet qua est inseparabilis Trinitas, quoniam una eademque est tota in singulis, tota in tribus simul personis. Dicendum ergo est, sicut Augustinus dicit, Trinitas una essentia, et una substantia tres personae, vel Trinitas 471 substantialiter unus Deus non sicut Gothescalcus absolute dicit, Trinitas essentialiter atque naturaliter est una, ne induci putetur personarum confusio, unde paulo superius quantum causa poposcit praemisimus. Nec in hoc etiam ullo modo sequendus est Gothescalcus, ut credatur vel dicatur deitas personaliter trina. Qui enim credit et dicit trinam personaliter deitatem, nihil differt ab Ario, [Col. 0533B] ad cujus pravam intelligentiam refellendam, sancti catholici Patres, non humana adinventione, sed divina inspiratione, in sacro Nicaeno concilio , id est consubstantialitatem, videlicet unam substantiam, essentiam, naturam, et deitatem trium personarum, Patris et Filii et Spiritus sancti, credi et teneri firmissime decreverunt, et ab hac regula deviantes anathematizaverunt. Gothescalcus autem mel plus comedere volens quam sufficit, id est plus sapere quam oporteat sapere, et scrutari majestatem ultra suae infirmitatis capacitatem, hoc intelligentiae dicto, sicut clausis oculis ad ignem, ita sciens et videre nolens in prave sentientium, Sabellii videlicet et Arii, quos cum nominat detestatur, et sensu cum disputat sequitur, sententias videtur currere cum [Col. 0533C] suis complicibus, de quibus scriptum est: Descendant in infernum viventes, id est labantur in blasphemiae peccatum scientes. Nam si deitas personaliter trina est, tres deitates ac per hoc tres dii erunt, aut una deitas in tribus personis erit partita, et jam Trinitas non inseparabilis, sed separata, et sicut in personis, ita et in substantia numerabilis erit, et in nulla de tribus personis deitas perfecta erit, sicque Deus, quod et stultum et nefas est dicere, imperfectus erit. Quapropter non ab re computamus, illum ipsum spiritum nos per hujus, sicut et per Arii, os audire, qui per serpentem primis parentibus sibilavit, Eritis sicut dii. Contra cujus impietatem sanctus Augustinus in septimo libro (cap. 6) de sancta Trinitate inter alia dicit: »Nec sic ergo Trinitatem [Col. 0533D] dicimus tres personas, vel subsistentias, unam essentiam et unum Deum, tanquam ex una materia tria quaedam subsistant, etiamsi quidquid illud est in his tribus explicatum sit. Non enim aliud ejus essentiae est praeter istam Trinitatem. Tamen tres personas ejusdem essentiae, vel tres personas unam essentiam dicimus: tres autem personas ex eadem essentia non dicimus, quasi aliud ibi sit quod essentia est, aliud quod personae, sicut tres statuas ex eodem auro possumus dicere. Aliud enim illis est esse aurum, aliud esse statuas. Et cum dicantur tres homines una natura, vel tres homines ejusdem naturae, possunt etiam dici tres homines ex eadem natura, quia ex eadem natura et alii tales homines [Col. 0534A] possunt existere. In illa vero essentia Trinitatis, nullo modo alia quaelibet persona ex eadem essentia potest existere. Non enim major essentia est Pater et Filius simul, quam solus Pater aut Filius: sed tres simul illae subsistentiae, sive personae, si ita dicendae sunt, aequales sunt singuli, quod animalis homo non percipit;« et reliqua quae 472 latius ibidem idem sagacissimus doctor exsequitur. Et in sermone trigesimo sexto Evangelii secundum Joannem: »Trinitas unus Deus, Trinitas una est aeternitas, una potestas, una majestas: quid ergo tres? si enim tres ait, oportet dicas quid tres. Respondeo, Pater et Filius et Spiritus; id enim quod Pater in se est Deus est, quod ad Filium est Pater est, quod Filius ad seipsum Deus est, quod ad Patrem est Filius est.« [Col. 0534B] Et post paululum: »Non est quid dicam tres nisi Patrem et Filium et Spiritum sanctum, unum Deum, unum omnipotentem, ergo unum principium.« Et in sermone trigesimo septimo: »Si enim quod pauci intelligunt, simplex est natura veritatis, hoc est filio esse, quod nosse.« Et in sermone quadragesimo quarto: »Ariani dicunt, aliud est Pater, aliud Filius, quasi non sint ejusdem substantiae Pater et Filius.« In sermone quadragesimo quinto: »Si manum intelligamus potestatem, una est Patris et Filii potestas, quia una divinitas.« Et post pauca: »Ergo nemo rapit de manu Patris mei, hoc est, nemo rapit mihi.« In sermone septuagesimo quarto: »Cum ergo sit omnino inseparabilis Trinitas, nunquam Trinitas esse sciretur, si semper inseparabiliter [Col. 0534C] doceretur. Nam cum dicimus Patrem et Filium et Spiritum sanctum, non eos utique diceremus simul, cum ipsi non possint esse non simul.« In sermone octogesimo octavo: »Christus namque cum Patre et Spiritu sancto, non sunt tres dii, sed unus Deus, de quo scriptum est: Benedictus Dominus Deus Israel. qui facit mirabilia magna solus (Psal. LXXI, 18).« In sermone nonagesimo primo: »Ubi eorum quilibet unus, Pater videlicet, Filius, aut Spiritus sanctus, ibi Trinitas Deus unus. Oportebat autem ita insinuari Trinitatem, ut quamvis nulla esset diversitas substantiae, singillatim tamen coepit distinctio personarum, ubi eis qui recte credunt nunquam videri potest separatio naturarum.« Item in sermone nonagesimo secundo: »Saepe autem diximus inseparabilia [Col. 0534D] esse opera Trinitatis, sed singillatim commendandas fuisse personas, ut non solum sine separatione, verum etiam sine confusione, et unitas, intelligatur, et Trinitas.« Et magnus Leo papa contra haereticos loquens ad Turibium Asturicensem episcopum dicit (cap. 5): »Quod enim de Deo Patre est, hoc est quod ipse est, neque id aliud est quam Filius et Spiritus sanctus. Praeter hanc autem summae Trinitatis unam consubstantialem et sempiternam atque incommutabilem deitatem, nihil omnium creaturarum est, quod non in exordio sui ex nihilo creatum sit.« Et item (cap. 17): »Ab eisdem, inquit, haereticis, contra verum veri Dei cultum, Trinitas deitatis negata personarum proprietate confunditur.« [Col. 0535A] Et item sanctus Gregorius in sexta decima homilia Ezechielis: »Isaias, inquit, audivit angelica agmina in coelo clamantia: Sanctus, Sanctus, Sanctus Dominus Deus sabaoth (Isa. VI). Ut enim personarum Trinitas monstraretur, tertio Sanctus dicitur; sed ut una esse substantia Trinitatis appareat, non Domini sabaoth, sed Dominus esse perhibetur. Quod David quoque similiter sentiens 473 ait: Benedicat nos Deus Deus noster, benedicat nos Deus (Psal. LXVI). Qui cum tertio dixisset Deum, ut unum hunc esse ostenderet, subdidit, et metuant eum omnes fines terrae. Paulus quoque loquitur dicens: Quoniam ex ipso, et per ipsum, et in ipso sunt omnia (Rom. XII). Ex ipso videlicet ex Patre, per ipsum, per Filium, in ipso autem, in Spiritu sancto. Cum ergo ipsum [Col. 0535B] tertio dixisset, adjunxit, ipsi gloria in saecula saeculorum, Amen. Qui enim non dicit ipsis, sed ipsi: dicendo ter ipsum, distinxit personas, et subjungendo ipsi gloria, non divisit substantiam.« Et beatus Paulinus Aquileiensis patriarcha in libro contra Felicem: »Sancta, inquit, catholica atque apostolica Ecclesia, quae licet in toto sit orbe terrarum diffusa, una tamen est amica sponsi, proxima et columba, quae pennis deargentatis sacri eloquii refulget pulchritudine, et in pallore auri posteriora ejus per rectae fidei puritatem clarescit, confitetur sanctam et ineffabilem Trinitatem in unitate. Salva scilicet inconfusibiliter proprietate personarum, inseparabilem substantiam confitetur. Ita sane ut alius credatur Pater, quia Pater est, qui genuit coaeternum [Col. 0535C] sibi sine tempore et omni initio Filium, et alius credatur Filius, quia Filius est, qui genitus est sine initio a Patre, non putative, sed vere, et alius credatur Spiritus sanctus, quia Spiritus sanctus est, et a Patre Filioque procedit: et non est aliud Pater, aliud Filius, aliud Spiritus sanctus, sed unum sunt inseparabiliter Pater et Filius et Spiritus sanctus. Non unus sed unum, quia alia est persona Patris, alia Filii, alia Spiritus sancti: sed una et aequalis, et consubstantialis, et coaeterna est Patris, Filiique et Spiritus sancti inenarrabilis divinitatis majestas, quia unus est Deus. Unionem namque in essentia confitemur, trinitatem vero in personarum discretione praedicamus.«

[Col. 0535D] Et sanctus Alcuinus ex verbis beati Augustini in libro (lib. I de Trin., cap. 8) ad Carolum Magnum imperatorem dicit: »Quidquid, inquiens, ad seipsum dicitur Deus, et de singulis personis dicitur, Patre et Filio et Spiritu sancto, et simul de ipsa Trinitate, non pluraliter, sed singulariter dicendum est. Quoniam quippe non aliud est Deo esse, et aliud magnum esse, vel aliud esse, et aliud bonum esse, sed hoc idem illi est et esse et magnum esse, et esse et bonum esse, propterea sicut non dicimus tres deos, nec tres essentias, sic non dicimus tres magnitudines, nec tres bonitates, sed unum Deum, unam essentiam, et unam magnitudinem, et unam bonitatem.« Et quod Apostolus ait: Christum Dei virtutem (I Cor. I, 24), et Dei sapientiam, non ita intelligendum [Col. 0536A] est, quod Pater dici non possit virtus vel sapientia, sicut dici non potest Filius vel Verbum, quia haec relativa sunt nomina, illa vero, id est virtus et sapientia, substantialia sunt. Ideo Pater virtus et sapientia, et Filius virtus et sapientia, et Spiritus sanctus virtus et sapientia: non tamen tres virtutes, nec tres sapientiae, sed una virtus et sapientia, Pater et Filius et Spiritus sanctus, sicut una substantia et una omnipotentia, 474 et alia quae de substantia divinitatis dicuntur. Et ita intelligatur Filius sapientia Patris, quomodo dicitur lumen Patris, id est, ut quemadmodum lumen de lumine, et utrumque unum lumen, sic intelligatur sapientia de sapientia, et utrumque una sapientia: quia in illa simplicitate divinae naturae non est aliud [Col. 0536B] sapere quam esse, nec aliud esse quam posse, nec aliud posse quam vivere. Eadem ibi sapientia quae essentia, eadem vita quae et essentia, et haec omnia unum, et unus Deus. Sic et de majestate, et pietate, et potestate, de omnibus quae substantialiter in Deo dicuntur, intelligendum atque fatendum est. Et item haec prava atque perversa Gothescalcus contexuit.



VI.

÷ »Sicut enim, inquiens, Deus Trinitas numeri singularis est, juxta illud, benedicta sit sancta Trinitas, sic etiam numeri singularis, et trina deitas.«

. Hinc liber sextae synodi, per quem se Gothescalcus [Col. 0536C] falso redamavit, et suam falsam voluit confirmare sententiam, eum falsitatis redarguit, et falsarium comprobat in sua falsa interpretatione, qui volens vomere quod non glutivit, trinam deitatem interpretatus est. Nam illud tri, in unitate deitatis, quae est unitas Trinitatis, non recipit numerum, nec quamcunque adjectionem demonstrantem pluralitatem. Non ita ut interpretatur Gothescalcus, intellexit Victorinus rhetor urbis Romae, et magister beati Hieronymi scribens ad Candidum Arianum, per conclusiones et extensiones dialecticae ac rhetoricae disciplinae, quae quodammodo sibi cognatae sunt, suam haeresim confirmare nitentem, eodem modo cum verborum sensibus Graecae linguae, de Patre et Filio et Spiritu sancto [Col. 0536D] ipsius impietatem refellens, et destruens inter caetera: »Sic, inquit, istorum trium unum et idem existentium una divinitas, et non multifida majestas, et tria unum, et unum tria, et ter unum tria, et idem et unum et solum est.« Et veri Graecae linguae interpretes epistolam ab apostolica fide, et a praefata sancta sexta synodo receptissimam, ut diximus, sancti Sophronii Hierosolymitani episcopi interpretantes, non trina sed ter interpretati sunt, et anathematizant illos qui illud ter non recto sensu intelligunt, et trinam deitatem dicunt, sicut in eadem sexta synodo continetur, ubi dicitur: »Numeratur ergo beata Trinitas non essentiis, non naturis, nec diversis deitatibus, trinisve dominationibus, absit, [Col. 0537A] sicut insaniunt Arii, et sicut novi , id est ter deitatis latratores, essentias tres, et naturas tres, et tres dominationes, et tres similiter vaniloquentes deitates.« Et paulo post: »Dividitur atque indivise sancta Trinitas, et divise rursus conjungitur. In personis namque divisionem habens indivisa permanet, et inseparabilis per essentiam et naturam, similiterque et deitatem.« Et Boetius in libro de Trinitate ex beati Augustini scriptis, sicut et ipse fatetur: »In numero, inquit, 475 quo numeramus, repetitio unitatum facit pluralitatem, in rerum vero numero non facit pluralitatem unitatum repetitio. Velut si de eodem dicam: Gladius unus, mucro unus, ensis unus, potest enim unus tot vocabulis gladius agnosci, haec unitatum [Col. 0537B] repetitio iteratio potius est quam numeratio: velut si ita dicamus: Ensis, mucro, gladius, repetitio quaedam est ejusdem, non numeratio diversorum; velut si dicam, Sol, sol, sol, non tres soles effecerim, sed de uno toties praedicaverim. Non igitur si de Patre, Filio et Spiritu sancto tertio praedicatur Deus, idcirco trina numeratio numerum facit.« Videlicet quia Patris et Filii et Spiritus sancti una est deitas, quae Trinitatis est unitas. In personarum ergo proprietate sanctae et inseparabilis Trinitatis, cum Pater ad Filium, Filius ad Patrem, et Spiritus sanctus ad Patrem Filiumque refertur, relative et quodammodo separabiliter dicitur apud Graecos trias Trinitatis, ut si quaeratur ad quid dicitur Trinitas, respondeatur personarum, vel ad personas, [Col. 0537C] quin Patris et Filii et Spiritus sancti, ideoque Trinitas a catholicis dicitur, quod fiat totum unum ex quibusdam tribus, quasi Triunitas, id est ter unitas, et non trina unitas, constans tribus quae numerantur personis unius deitatis, quae ut divisione ita pluralitate caret ac numero, quia ubi nulla est differentia, nulla est, ut Boetius dicit, omnino pluralitas, quare nec numerus, igitur unitas tantum, et unitas in se trina esse non potest. Quapropter catholici et veri interpretes semper in sancta et inseparabili Trinitate, illud ter de Graeca in Latinam linguam interpretari viderunt, quia trina repetitio unius Dei, cum dicitur Pater et Filius et Spiritus sanctus, non facit in essentia pluralitatem, sed unus Deus toties personaliter praedicatur. A numero autem quo numeramus, [Col. 0537D] in quo pluralitatem ostendimus, sicut triplex, triangulus, triginta, trecenta, triennium, trimus vel trima, triennalis dicitur, et plura his similia quae rebus subjiciuntur, quaerunt nominationem rerum quibus subjecta sint, et cum subjiciuntur materiis, accidentium varietas vel multitudinem significans, quae divise in rebus numerabilibus constat ex diversitate vel pluralitate quam in se habet, ostendit etiam in eis quibus subjicitur quamdam pluralitatem et numeri differentiam! verbi gratia, ut trimus vitulus, triennalis juvenca, triplex funiculus, triangulus lapis, triginta viri, trecenta scuta. Ex his orthodoxorum dictis et [Col. 0538A] vera Graecae linguae interpretatione, manifestissime claret Gothescalcum in sua interpretatione et in sua expositione mentitum fuisse. Nobis autem Latinis, et Graecae linguae ignaris, non est hinc necesse diutius laborare, cum satis in orthodoxorum libris, qui utriusque linguae fuere periti, inveniamus qualiter secundum catholicam fidem credere et confiteri, tenere quoque ac praedicare, de sancta et inseparabili unius deitatis Trinitate 476 debeamus. Nec nobis aliquis inde scrupulus, ex Gothescalci et aliorum imperitorum atque male sentientium verbis, qui Graecae linguae penitus expertes fuerunt, inesse debet, cum in majorum nostrorum scriptis legamus, multos qui sibi interpretationem Graeci sermonis usurpaverunt, et vim notarum ac punctorum, [Col. 0538B] quinimo accentuum superpositorum ad tollendam ambiguitatem, quae apud eos ex quibusdam illorum fit litteris, et ad intelligentiam sermonum, atque ad pronuntiationem distinguendam, plurimum valere dicuntur, non intellexerunt, errasse et alia pro aliis, ut pro visione montem, pro filio porcum, pro ter trina, et his similia, et interdum singularia pro pluralibus, et pluralia pro singularibus transtulisse. Post praedicta, inveteratum antiquissimi scriptoris venenum, a sanctis patribus, et in Nicaena synodo, et in aliis catholicis conciliis atque orthodoxis scripturis exsecratum ac praedamnatum Gothescalcus eructat, dicens:



VII.

»Sicut unamquamque ex trinitate personarum, [Col. 0538C] quisquis est catholicus credit et confitetur, integrum, plenum, perfectum penitus Deum, sic unicuique personae suam propriam deitatem integram, plenam, perfectamque penitus inesse credat, et confiteatur, et asserat, ac pro viribus collatis et conferendis deinceps divinitus contradicentes quoscunque convincat. In hoc enim liquet luce clarius, quin patet sole splendidius, quod inest unicuique personae sua propria deitas, atque divinitas, quia revera nequaquam assumpsit humanitatem, quod absit, ullo modo tota Trinitas, sed sola tantummodo Filii deitas.«

Hinc quisque cordatus percipiat quantum sit arrogantiae vitium, quod non solum veritatem, sed nec seipsum quem praeoccupat permittit cognoscere [Col. 0538D] hominem. Unde Dominus loquens ad Moysem (Levit. XXI, 20), inter caetera jussit ut albuginem habens in oculo non offerat panes Deo suo, nec accedat ad ministerium ejus. Albuginem vero habet in oculo, ut exponit Gregorius (Pastor. part. I, cap. 2), »qui veritatis lucem videre non sinitur, quia arrogantia sapientiae seu justitiae caecatur. Pupilla namque oculi nigra videt, albuginem tolerans nihil videt: quia videlicet sensus humanae cogitationis, si stultum se peccatoremque intelligit, cognitionem intimae claritatis apprehendit. Si autem candorem sibi justitiae seu sapientiae tribuit, a luce se supernae cognitionis excludit, et eo claritatem veri luminis nequaquam penetrat, quo se apud se per arrogantiam [Col. 0539A] exaltat: sicut de quibusdam dicitur, et de hoc singularis amentiae homine intelligi rite potest, Dicentes enim se esse sapientes, stulti facti sunt (Rom. I, 22).« Paulo namque superius unam naturaliter deitatem divisit, trinam esse illam personaliter dicens: deinde ut scriptum est sub meretricis mulieris specie (Prov. VII, 11), quod catholici viri interpretantur de haeresi, quia non valet consistere pedibus suis quin de pessimis ad pejora labatur, sui ipsius oblitus, unicuique 477 personae in sancta Trinitate propriam deitatem, integram, plenam, perfectam, ac per hoc tres deitates, quod a catholicis jure damnatur, penitus inesse credi et asseri atque defendi debere dicit. De quo ait secundum Septuaginta translationem [Col. 0539B] Isaias propheta: Stultus stulta loquitur, et cor ejus vana intelligit, et consummat inimica: et loquitur ad Deum errorem, ad disperdendas animas esurientes, et animas sitientes inanes faciat. Consilia enim malorum iniqua cogitaverunt disperdere humiles in sermonibus iniquis, et dissipare verba humilium in judicio. Nam pii sapientiam cogitaverunt, et hoc consilium manebit, videlicet quod contra eum redarguens et revincens illum ad Corinthios scripsit apostolus Paulus dicens: Gratia Domini nostri Jesu Christi, et charitas Dei, et communicatio sancti Spiritus, cum omnibus vobis (II Cor. XIII, 13). Hic charitas Dei, hoc est Patris, intelligenda est, de quo dicit Joannes apostolus: Deus charitas est (I Joan. IV, 9). In hoc apparuit charitas Dei in nobis, quoniam [Col. 0539C] unigenitum Filium suum misit Deus in mundum, ut vivamus per eum (I Joan. IV, 16). Gratia Domini nostri Jesu Christi, de quo ad Hebraeos dicit Apostolus, Gratia Dei pro omnibus gustavit mortem (Hebr. II, 9). Communicatio sancti Spiritus, sicut Augustinus dicit, intelligenda est »quoniam in eadem unitate substantiae et aequalitate cum Patre et Filio consistit. Sive enim sit unitas amborum, sive sanctitas, sive charitas, sive ideo unitas quia charitas, et ideo charitas quia sanctitas, nequaquam minor est illis in aliquo ex quibus procedit, sic manens ut procedat, sic procedens ut maneat. Proinde totus de Patre procedit, et totus de Filio: totus in Patre manet, et totus in Filio. Quamobrem naturaliter hanc habet cum Patre et Filio unitatis plenitudinem, [Col. 0539D] et plenitudinis unitatem, ut totum Patrem habeat, totumque Filium, ipseque totus habeatur a Patre, totus habeatur a Filio: qui etiam a Patre et Filio aequaliter datur, imo et a seipso datur.« Et Athanasius hanc Apostoli exponens sententiam (lib. IV, in princip.) dicit: »Nonne aperte per singula nomina singulas personas inesse distinxit? Nomina singula tantum in personis perfecte ostenduntur, deitatis usiae judicium uniter per haec ipsa indicatur? Sic Pater in Filio, et Filius in Patre, Spiritus autem sanctus conjunctio deitatis virtus et unitas Trinitatis. Qui tres virtutes inducit, tres deos confitetur. Nos autem credimus tres personas, unam deitatem: confitemur Patrem in Filio, et Filium in Patre cum [Col. 0540A] Spiritu sancto: non separatur unitas, non dividitur deitas, Deus ex Deo, non duo dii, virtus ex virtute, sed una virtus, lumen de lumine, veritas de veritate, sed unum lumen et una veritas.« Et item exponens sententiam Apostoli (lib. IV, post medium), Omnia ex ipso, et per ipsum, et in ipso (Rom. XI, 36); »Ex ipso, inquit, ex Patre est dictum, et per ipsum per Filium, et in ipso in Spiritu sancto, est uniter consummatum. Itaque quod ait ex ipso, et in ipso, quia identidem haec ipsa est divinitas Patris, quae et Filii et sancti Spiritus, ideo cuncta ex ipso, et per ipsum, et in ipso sunt facta: ipsi Trinitati 478 unitae inenarrabili honor et gloria in saecula saeculorum, Amen.« Et Ambrosius in libro tertio de Spiritu sancto: »Manet, inquit, cum Patre et Filio [Col. 0540B] et Spiritu sancto. Unde et Apostolus cum gratia Jesu Christi, et charitate Dei, communicationem Spiritus sancti copulavit, dicens: Gratia Domini nostri Jesu Christi, et charitas Dei et communicatio Spiritus sancti cum vobis omnibus (II Cor. XIII, 13).« Advertimus igitur quod Pater et Filius et Spiritus sanctus in uno eodemque templo per naturae ejusdem maneant unitatem. Si enim, ut Gothescalcus dicit, et fides catholica contradicit, unicuique personae propria et specialis inest deitas, et non unius deitatis, quae communis est simul tribus personis, est Trinitas, tres sunt deitates, sicut tres sunt personae, quibus singulis inest specialis proprietas. Proprium enim est Patris qui a nullo est, ut Pater sit; proprium est Filii qui de substantia Patris genitus [Col. 0540C] est, ut Filius sit; proprium est Spiritus sancti, qui ex Patre Filioque procedit, ut amborum Patris scilicet et Filii Spiritus sit; et si tres, quod absit, sunt propriae personarum deitates, ut unicuique personae sit propria, id est specialis deitas, tres dii erunt, et jam non erit inseparabilis Trinitas, quoniam separabilis, imo separata est deitas, quae Trinitatis est unitas, et qua est inseparabilis Trinitas. Et dicens:



VIII.

÷ »Superest ut illi qui sunt grammatici, si nolunt esse simul et haeretici, non praesumant fateri in Ecclesia veracis Dei, veritatis Dei, veri Dei, quod , id est trina deitas, ulla ratione pluralis existat numeri, cum sit ut claret utique singularis, velut noverunt universi qui vel mediocriter [Col. 0540D] artis grammaticae sunt periti.«

. Oblitus, vel potius propter arrogantiam videre non valens rudimenta artis grammaticae, id est Donati doctrinam, quam sicut alphabetum initia videlicet elementorum in schola discunt pueruli, ubi scriptum est, eodem Donato docente: Sunt alia nomina sono singularia, intellectu pluralia, ut gens, populus, concio, plebs, multitudo, sicut et quaedam sunt nomina mobilia et adjectiva, sono numeri singularis, intellectu in se pluralitatem habentia, et adjuncta singularis numeri fixis nominibus pluralitatem monstrantia, ut tertia, trina, trima, trigama, et alia hujusmodi, de quibus quaedam ponimus exempli gratia, tertia hora, trina repetitio, trima [Col. 0541A] juvenca, trigama mulier, in quibus omnibus fixis nominibus, ex adjectivis in se pluralitatem habentibus, quodammodo quaedam pluralitas demonstratur. Nam cum dicimus hora tertia, horarum multiplicatio designatur: cum dicimus trina repetitio, pluralitatem repetitionis ostendimus: cum dicimus trima juvenca, annorum in ea pluralitatem signamus: cum dicimus trigama mulier, plures eam habuisse viros manifestamus. Invenitur quoque dictum ab Augustino in libris de Trinitate, trinitas anulorum, trinitas personarum, trinitas in mente hominis, ubi ad imaginem Dei factus est. Unde ut putamus 479 non inconvenienter etiam dici potest trina Trinitas. Sed cum inconvenienter a Gothescalco dicitur trina deitas, pluralitas et numerus, quae ut [Col. 0541B] dicit Boetius fiunt ex differentia, illi naturae simplici et indivisibili, quae nec in personis habet quamcunque differentiam, quod est dicere nefas imponitur, et in hoc mobili et adjectivo nomine quod est trina, et in fixo nomine cui adjicitur, quod est Trinitas, continetur pluralitas, quam in se non recipit deitas. Qua de re trina deitas a nullo catholico intellecta, vel credi aut dici debere dicta est, ut Boetius in libro ad Joannem dicit: »Si igitur interrogem, an qui dicitur Pater substantia sit, respondetur esse substantia. Quod si quaeram an Filius substantia sit, idem dicitur. Spiritum quoque sanctum substantiam esse nemo dubitaverit. Et cum rursus colligo Patrem, Filium, Spiritum sanctum, non plures, sed una occurrit esse substantia. Una igitur substantia [Col. 0541C] trium, nec separari ullo modo aut disjungi potest, nec velut partibus in unum conjuncta est, sed est una simpliciter. Quaecunque igitur de divina substantia praedicantur, ea tribus oportet esse communia. Si dicimus Pater Deus est, Filius Deus est, Spiritus sanctus Deus est, Pater, Filius ac Spiritus sanctus unus Deus. Si igitur eorum una deitas, una substantia est.« Et in libro de Trinitate: »Quod tertio repetitur Deus cum Pater et Filius et Spiritus sanctus nuncupatur, tres unitates non faciunt pluralitatem in eo quod ipsae sunt, id est in deitate, quae natura et essentia est, quae ab eo quod est esse essentia dicta est.« Non igitur, inquit idem Boetius (lib. de Trinitate, ante med.), »si de Patre ac Filio et Spiritu sancto tertio praedicatur Deus, idcirco trina [Col. 0541D] praedicatio numerum facit. Hoc enim illis ut dictum est imminet, qui inter eos distantiam faciunt meritorum: catholicis vero ita indifferentia constituentibus, ipsamque formam ut est esse ponentibus, neque aliud esse quam est ipsum quod est opinantibus, recte repetitio de eodem quam enumeratio diversi videtur esse, cum dicitur Deus Pater, Deus Filius, Deus Spiritus sanctus: atque haec Trinitas unus Deus, velut ensis, mucro atque gladius, unus gladius, velut sol, sol, sol, unus sol. Sed hoc interim in eam dictum sit significationem demonstrationemque, qua ostenditur non omnem unitatum repetitionem numerum pluralitatemque perficere. Non vero ita dicitur Pater ac Filius et Spiritus sanctus, [Col. 0542A] quasi multivocum quiddam. Nam mucro et ensis et ipse est et idem, Pater vero ac Filius et Spiritus sanctus idem equidem est, non vero ipse.« Hinc manifestum est Gothescalcum non dicere verum: Sicut, inquit, Deus Trinitas numeri singularis est juxta illud, Benedicta sit sancta Trinitas: sic etiam numeri singularis est trina deitas. Quia trina et trinitas sono singularis sunt numeri, et intellectu pluralis. Deitas autem, qua Patrem Deum dicimus, Filium Deum dicimus, Spiritum sanctum Deum dicimus, et sono et intellectu singularis est numeri, et adjectionem pluralitatem significantem non recipit: quoniam sancta 480 et inseparabilis in personis intelligitur et dicitur Trinitas et in substantia, essentia, natura, divinitate, deitate, intelligitur et dicitur unitas, quia deitas Trinitatis [Col. 0542B] est unitas, ut omnes doctores catholici, sed et Boetius in praefato libro de Trinitate ut praemisimus dicit: »Ubi, inquiens, nulla est differentia, nulla est omnino pluralitas, quare nec numerus, igitur unitas tantum. Nam quod tertio repetitur Deus, cum Pater et Filius et Spiritus sanctus nuncupatur, tres unitates non faciunt pluralitatem numeri in eo quod ipsae sunt,« id est in essentia, videlicet deitate. Unde dixit Deus ad Moysem: Ego sum qui sum, et, dices filiis Israel: Qui est misit me ad vos (Exod. III, 14). Regula igitur fidei, secundum auctoritatem sacrae Scripturae, in qua legitur Sanctus, Sanctus, Sanctus Dominus Deus sabaoth (Isa. VI, 3); et, Benedicat nos Deus, Deus noster, benedicat nos Deus, et metuant eum omnes fines terrae (Psal. LXVI, 8); et, Ex ipso et [Col. 0542C] per ipsum et in ipso sunt omnia, ipsi gloria (Rom. XI, 36), catholice dicitur: Benedicta sit sancta Trinitas, atque indivisa unitas: confitebimur ei, quia fecit nobiscum misericordiam suam. Sed non sicut catholice dicitur, benedicta sit sancta Trinitas, videlicet personarum, atque indivisa unitas, quae intelligitur deitas, quae Trinitatis est unitas, non potest ita, ut Gothescalcus desipit, catholice dici trina deitas, quae ut Augustinus sicut praemisimus dicit, Trinitatis est unitas, de qua dicit Ambrosius: »Tu Trinitatis unitas, orbem potenter qui regis;« et Athanasius in libro sexto de Fide: »Deus, inquit, Pater, Deus et Filius, Deus et Spiritus sanctus. Vides Trinitatis indicium in tribus esse personis, et tres has personas nominibus tantum esse discretas: unde nec unitas potest [Col. 0542D] ostendi sine personis, nec hae personae sine unito nomine deitatis.« Hoc, ut Augustinus dicit, animalis homo non percipit, hoc Gothescalcus videre non valet, quia sicut in litteris divinitus inspiratis legimus, scilicet quatuor esse arrogantium species, id est cum quisque arrogans quod habet, aut a se habere, aut sibi pro meritis suis datum computat, aut quod non habet habere se simulat, aut id quod habet singulariter prae caeteris sibi habere arrogat, in isto manifeste videmus. Nam de duabus prioribus arrogantium speciebus ipse viderit, duas posteriores in eo fuisse et adhuc permanere, qui illum ab infantia cognoverunt, et manifeste conspiciunt, et conspexerunt. Non enim potest sustinere, ut audiat quod illius sensui non concordat, multo minus autem ut [Col. 0543A] illum aliquis doceat, et omnium sensus suo sensui incomparabiles computat, et neminem sibi in scientia aequiparabilem putat, et non suum sensum ad Scripturas, sed Scripturas ad suum sensum inflectere curat: quas quia malo voto legit, veritatem in eis videre non valet. Excaecavit enim eum, sicut scriptum est, malitia ejus (Sap. I, 21). Quoniam in malivolam animam non introibit sapientia (Sap. I, 4): et, Spiritus sanctus, quo ipsae Scripturae sunt inspiratae, disciplinae effugit fictum, et aufert se a cogitationibus quae sunt sine intellectu (Sap. I, 5). Requiescit enim super humilem et quietum, et ut sanctus dicit Gregorius, quam non invenit humilem 481 veritas fugit mentem. De quo et ejus similibus item beatus dicit Gregorius (lib. VIII Moral., c. 2): [Col. 0543B] »Haeretici in inquisitionibus suis non veritatem conantur assequi, sed victores videri: cumque foris ostendi sapientes appetunt, intus per stultitiam elationis suae vinculis ligantur. Unde fit ut contentionum certamina exquirant, et de Deo, qui pax nostra est, loqui pacifice nesciant, atque ex pacis negotio rixae inventores fiant. Quibus bene per Paulum dicitur: Si quis autem videtur contentiosus esse, nos talem consuetudinem non habemus, neque Ecclesia Dei (I Cor. II, 16).« Propterea non est mirum si cum Pharisaeo de templo Domini, id est sancta Ecclesia, juste ejectus habetur injustus, in quo plures sua prava conversatione atque doctrina injustificans diu mansit perniciose iniquus, et adhuc, sicut sanctus Hilarius de Osio dicit, idcirco est reservatus, ne judicio [Col. 0543C] humano ignoraretur qualis ante vixisset.

Contra cujus mortifera venena, quibus exspuit quod unicuique personae sua propria, integra, plena, perfectaque sit deitas, et sola tantummodo Filii deitas humanitatem assumpserit, sanctus Athanasius dicit in capite libri primi de Trinitate: »Tu unus Deus Pater, et unigenitus Dei Filius, Deus Spiritus sanctus, qui unam deitatem nobis declarasti, et sacrosanctae solius divinitatis indivisam gloriam revelasti, et perfectam gloriam Trinitatis tuam sempiternam plenitudinem demonstrasti. Ideo optimum duxi, ut tua veritas patefacta claresceret, et haereticorum detecta caecitas innotesceret.« Et hoc catholice per totum libri corpus contexens ad locum dicit (de unito nomine Trinitatis). »Unde quamvis in hoc loco copiose sint significationes [Col. 0543D] dictae, tamen ad unitam divinitatem Trinitatis evidentius sunt approbatae.« Et post aliquanta: »An ignoras, inquit, quia Pater unus Deus est, et Filius unus Deus est, et Spiritus sanctus unus Deus est? Nonne unus Deus est, dum unitum nomen est in natura usiae? Sic et unus Spiritus est, quia unita est ejusdem deitas. Nam si tu per singula nomina personarum unitum nomen spiritus ter designasti, nunquid tres spiritus dicere oportet? absit. Quod si hoc potuerat dici, tale erat ut et hoc in confessione deberet introduci, tres deos plurali numero nuncupari: ut jam non esset in his personis unita natura divinitatis, sed unusquisque in propria vel diversa natura sua consisteret, quod absit.« Et item paulo post: [Col. 0544A] »Nos unitatem deitatis uniter, non pluraliter, in Trinitate consentire sciamus.« Et item: »Ideo unus est Deus, quia unita est deitas, sicut per singulas personas scriptum est. Et quia nullus Deus nisi unus, vel hoc, Audi, Israel, Dominus Deus tuus Deus unus est (Deut. VI, 4).« Et item: »Memento unitum nomen divinitatis esse singulis personis;« quod in eodem libro Scripturarum auctoritate confirmat, et post illa testimonia dicit: »Vidos in his personis unitum esse nomen Trinitatis in natura.« Et item post plura Scripturarum testimonia: »Vides per singulas significationes, videlicet personas, unitum nomen deitatis ter indicatum?« Et post aliquanta: »Scriptum 482 est, Euntes baptizate omnes gentes in nomine, et sic prosecutus est, Patris et Filii et [Col. 0544B] Spiritus sancti (Matth. XXVIII, 19). Unde in his personis per omnia in deitate divinitatis unitum nomen est, et per ipsa nomina Trinitatis tantum personae distinctae sunt.« Et post pauca: »Ut in baptismo unitum divinitatis nomen prius confitearis, ut remissam peccatorum in his personis consequi merearis.« Et item: »Vides quia in deitate et in substantia plenitudinis per omnia unum sunt, et in nominibus personarum tres sunt.« Et in secundo libro de propriis personis, et de unito nomine divinitatis, Rogabo Patrem meum, et alium paracletum dabit vobis (Joan. XIV, 16). »Scito alium ab alio, sive alterum ab altero in persona tantum differre, et non in unita plenitudine divinitatis usiae. Nam si secundum nomina singula personarum alter in altero sine dubio dici [Col. 0544C] potest, nunquid sic et in unita deitate alter Deus potest pernuntiari Pater, quasi sit in natura diversus a Filio, et alter Deus potest dici Filius a Patre, quasi sit in deitate alter, et alius Deus potest profiteri Spiritus sanctus, quasi sit in substantia discrepante a Patre et Filio? absit: dum unitum nomen sit in eis in una vera natura, ac per hoc unus verus est Deus.« Et post pauca: »Sane deitas eorum cum sit unita, alter hic Deus ab illo alio Deo verbotenus dici non potest, quia unitum nomen est, et in plenitudine divinitatis, et ideo unus est Deus.« Et item: »Praeterea ubi nullus nec numerus, sed nec aliqua differentia in unita plenitudine deitatis Patris et Filii et Spiritus sancti invenitur, dum unus in alterius nomine distincte in divinitate et tamen uniter continetur. [Col. 0544D] Interrogatio. Pande itaque mihi quomodo tres unum sunt, aut unum tres sunt. Responsio. Memento quia Pater et Filius et Spiritus sanctus tres unum sunt, qui in natura Trinitatis consistunt. Ideo tres unum sunt, sive unum tres. Interrogatio. Nimirum divisa est haec Trinitas, an indivisa est, dicito mihi. Responsio. Plane divisa est in nominibus tantum personarum, in deitate autem indivisa est. Interrogatio. Edicito mihi quomodo interpretatur unitas. Responsio. Nescis quia una est Patris et Filii et Spiritus sancti divinitas? Interrogatio. Quid significatur vel intelligitur in hoc loco natura? Responsio. Hoc quod sentitur veritas ac dealitas sive substantia, de qua Graeci dicunt usia, quae est manifeste unita plenitudo [Col. 0545A] divinitatis. Interrogatio. Quid est una Trinitas? Responsio. Utique quia una est in ipsa Trinitate plenitudo divinitatis ita et unitatis naturae nomen uniter in Trinitate consistere declaratur, et in ipsa Trinitas aeque per singula nomina personarum perfecte demonstratur.«

Et sanctus Hilarius in Commento Matthaei (canone 26): »Duo autem sunt in lecto eamdem passionis Dominicae requiem praedicantes, circa quam et haereticorum et catholicorum eadem atque una confessio est. Sed quia unitatem Patris et Filii, et communem eorum theoteiam, quam deitatem nuncupamus, catholicorum veritas praedicabit, et eamdem rursum plurimis 483 contumeliis haereticorum falsitas impugnabit, idcirco ex duobus in lecto aliis relinquitur et alius [Col. 0545B] assumitur, quia fidem confessionis utriusque in uno assumendo et alio relinquendo divini arbitrii judicium comprobabit.« Et Ambrosius in primo libro de Fide (lib. I, c. 1): »Scriptum est, Audi Israel, Dominus Deus tuus Deus unus est (Deut. VI, 4). Deus enim et Dominus nomen magnificentiae, nomen est potestatis, sicut ipse dicit: Dominus Deus nomen est mihi: et sicut alibi propheta asserit, Dominus Deus omnipotens nomen est ei (Exod. XV, 3). Dominus ergo et Deus, vel quod dominetur omnibus, vel quod spectet omnia, et timeatur a cunctis. Si ergo unus Deus, unum nomen, una potestas, una est Trinitas. Denique dicit: Ite baptizantes in nomine Patris et Filii et Spiritus sancti (Matth. XXVIII, 19). In nomine utique, non in nominibus. Ipse etiam dicit, Ego et Pater [Col. 0545C] unum sumus (Joan. X, 30). Unum dixit, ne fiat discretio potestatis: sumus addidit, ut Patrem Filiumque cognoscas, quod perfectus Pater perfectum Filium genuisse credatur, et Pater ac Filius unum sint, non personarum confusione, sed unitate naturae.« Et item (cap. 2): »Unum ergo Deum, non duos aut tres Deos dicimus, ut impia Arianorum haeresis dum criminatur incurrit. Tres enim Deos dicit, qui divinitatem separat Trinitatis.« Et Augustinus in libro contra quinque haereses: »Dic, doctor meus, sancte Paule, doce divini jurisperite, sponsi amice. Homo iste modo venit, mundum subvertit, et fidei unitatem scindit, Trinitatem dividit.« Et item post aliquanta: »Diximus de Patre et Filio quod potuimus, et quantum potuimus, si tamen aliquid digne potuimus, de [Col. 0545D] Spiritu sancto tacuimus, sed non eum separavimus. Quidquid enim de Patre et Filio diximus, etiam de Spiritu sancto diximus. Est enim in illis et cum illis aequalis, unus non minor aut tertius Deus. Quid adhuc dicam fatigatus? Qui Spiritum sanctum a Patre et Filio, aeternitate, et substantia, vel communione separat, et qui negat spiritum esse Patris et Filii, plenus est spiritu immundo, vacuus Spiritu sancto. Ideo enim Deus dicitur charitas, quia non partibus dividit unitatem, sed ineffabiliter coagulat trinitatem. Ipsa est enim Trinitas unus Deus, turris fortitudinis a facie inimici, qui credentes in se custodit in saecula saeculorum.« Et item idem sanctus Augustinus in sermone de fide contra haereticos: [Col. 0546A] »Dicamus aliquid de Scripturis, non rationem sequentes, sed auctoritatem Domini salvatoris. Christus dicit ascensurus ad coelos, ad apostolos loquens, quibus praedicat ut magister et Dominus. Nemo sic novit de natura sua dicere, quomodo ipse qui Deus est. Nobis autem sufficiat scire de Trinitate quod Dominus exponere dignatus est. Quid ergo dicit ad apostolos? Ite, baptizate omnes gentes in nomine Patris et Filii et Spiritus sancti (Matth. XXVIII, 19). Tria nomina audio, et unum dicitur nomen. Non enim dixit in nominibus, sed in nomine. Tria nomina dicit, et quomodo unum ponit, in nomine Patris et Filii et Spiritus sancti? Nomen Patris et Filii et Spiritus sancti unum est, sed Trinitatis est 484 nomen. Quod dicitur in nomine Patris Dei, in nomine [Col. 0546B] Filii Dei, in nomine Spiritus sancti Dei, Pater et Filius et Spiritus sanctus unum nomen est divinitatis. Sed requiris a me quomodo uno nomine tres appellantur, nescio, et libere me nescire profiteor quod Christus noluit indicare. Hoc solum scio, quia et in hoc sum Christianus, quia unum Deum in Trinitate confiteor. Si autem dixero, unam personam esse Patris et Filii et Spiritus sancti, Sabellianus appellabor, et incipio non esse Christianus, sed Judaeus. Quia Judaeus unum Deum dicit, et quia Patrem nescit et Filium et Spiritum sanctum, propterea mysterium non tenet Trinitatis. Ergo si sic dicimus unum Deum ut Patrem et Filium et Spiritum sanctum excludamus a mysterio Trinitatis, Judaei efficimur. Ego libere dico, non ex me sed sententia Salvatoris, scandalum [Col. 0546C] quod in animo nascitur auditoris, quomodo tres unum sint, quomodo Pater et Filius et Spiritus sanctus non dividantur in divinitate, sed in personarum qualitate. Quandocunque personas appello, rogo vos non me reputetis personas hominum dicere. Ego personas in Patre et Filio et Spiritu sancto non dico quasi personas hominum. Patris personam dico, quia Pater est, et Filii quia Filius est, et Spiritus sancti quia Spiritus sanctus est. Non est Pater Filius, nec Filius Pater, nec Spiritus sanctus Pater aut Filius. Dividuntur enim proprietatibus, sed natura sociantur.« Item in alio sermone de Fide contra Arianos et Sabellianos: »Nec est prorsus aliquis in Trinitate gradus, nihil quod inferius specialiusve dici potest: ita tota deitas sua perfectione aequalis est, ut, exceptis [Col. 0546D] vocabulis quae proprietatem personarum indicant, quidquid de una persona dicitur, de tribus dignissime possit intelligi; atque ut confutantes Arium unam eamdemque dicimus Trinitatis esse substantiam, et unum in tribus personis fatemur Deum: ita impietatem Sabellii declinantes, tres personas expressas sui proprietate distinguimus; non ipsum sibi Patrem, ipsum Filium, ipsum Spiritum sanctum esse dicentes; sed aliam Patris, aliam Filii, aliam Spiritus sancti esse personam. Non enim nomina tantummodo, sed etiam nominum proprietatem, id est personas confitemur: nec Pater Filii aut Spiritus sancti personam aliquando excludit, nec rursus Filius aut Spiritus sanctus Patris nomen [Col. 0547A] personamque recipit, Sed Pater semper Pater, Filius semper Filius, Spiritus sanctus semper Spiritus sanctus. Itaque substantia unum sunt, personis ac nominibus distinguuntur.« Et item sanctus Augustinus in libro primo (cap. 4) de Trinitate: »Omnes quos legere potui, qui ante me scripserunt de Trinitate, quae est Deus, divinorum librorum veterum et novorum catholici tractatores, hoc intenderunt secundum Scripturas docere, quod Pater et Filius et Spiritus sanctus unius ejusdemque substantiae, inseparabili aequalitate divinam insinuent unitatem; ideoque non sint tres dii, sed unus Deus, quamvis Pater Filium genuerit, et ideo Filius non sit qui Pater est, Filius a Patre sit 485 genitus, et ideo non sit Pater qui Filius est, Spiritus sanctus nec [Col. 0547B] Pater sit, nec Filius, sed tantum Patris et Filii spiritus, Patri et Filio etiam ipse coaequalis, et ad Trinitatis pertinens unitatem.«

Et sanctus Sophronius in catholica sua epistola, quam sexta synodus (synodi VI act. 11) ad catholicae fidei confirmationem produxit: »Nos, inquiens, unum principium unius novimus deitatis, unum imperium, unam potestatem, unam virtutem, unam operationem, unum consilium, unam voluntatem, unam dominationem, unum motum, tam omnium quae post eam sunt creatricem, quamque providam et stabilientem atque conservatricem, unam dominationem, unam sempiternitatem, et quaeque sunt talia singularia et incomposita unius essentiae atque naturae in tribus personalibus subsistentiis; neque [Col. 0547C] subsistentias confundentes, et in unam eas subsistentiam deducentes, neque eamdem unam essentiam partientes, et in tres eam essentias discerpentes, et unam ex hoc dividentes deitatem. Sed est unus Deus, una deitas, in tribus subsistentiis fulgens, et tres subsistentiae et personae in deitate una cognoscuntur. Propterea perfectus Deus est Pater, perfectus Deus est Filius, perfectus Deus est Spiritus sanctus, idcirco quod unam eamdemque singula quaeque persona inseparabilem, indiminutam, atque perfectam habet deitatem. Et juxta quod Deus quidem est, idipsum existit unumquodque, dum seorsim consideratur, ipsa intelligentia quod non est separabile separante, ut Pater tamen et Filius et Spiritus sanctus, aliud, et aliud, et aliud dicantur. Et idcirco [Col. 0547D] haec a Dei capacibus praedicantur Deus, et Deus, et Deus, sed unus est haec tria Deus. Non enim alius Deus Pater, nec alius Deus Filius, neque alius iterum Deus Spiritus sanctus, quia nec alia natura est Pater, nec alia natura est Filius, neque alia iterum natura est Spiritus sanctus. Hoc enim etiam multos atque diversos Deos officinatur, multasque et varias generat deitates; sed Deus quidem est Pater, Deus vero est Filius, similiter et Deus est Spiritus sanctus, eo quod indivisae et indiminutae eaedem tres personae una impleantur deitate, et in unaquaque earum funditus tota est. Nam deitas divisionem non sustinet, et in tribus ipsis personis plenifice atque perfecte est, non partibiliter, sive ex parte easdem [Col. 0548A] implens personas, sed in unaquaque existens plenissima, et una permanens, licet in tribus personis monstretur, et ad deorum multitudinem excurrens, licet in tribus sit subsistentiis, ut non corporalem quamdam sustineat sectionem, quae certe est impassibilis et incorporea, et pati nesciens quae creaturae sunt propria.«

Haec Spiritus sanctus per sanctos dicit Athanasium, Hilarium et Ambrosium, atque Augustinum; et spiritus immundus exhalat per immundissimum Gothescalcum dicens: »Sicut unamquamque ex Trinitate personarum quisquis catholicus credit et confitetur, integrum, plenum, perfectum penitus Deum: sic unicuique personae suam propriam deitatem 486 integram, plenam, perfectam penitus [Col. 0548B] inesse credat et confiteatur; cum, ut sanctus Ambrosius scribit (lib. I de fide, cap. 2): Dominus dicendo, Ite, baptizate gentes in nomine Patris et Filii et Spiritus sancti (Matth. XXVIII, 19), unius esse Trinitatem potestatis ostenderit. Nos Patrem et Filium et Spiritum sanctum confitemur, ita ut in Trinitate perfecta, et plenitudo sit divinitatis, et unitas potestatis. Omne regnum in se divisum facile destruetur, Dominus hoc dicit. Non ergo divisum est regnum Trinitatis. Si ergo divisum non est, unum est. Quod enim unum non est, divisum est. Tale ergo regnum esse cupiunt Trinitatis, quod divisione sui facile destruatur. Imo quia non potest destrui, constat non esse divisum. Non enim dividitur unitas, nec scinditur.« Et post aliquanta (cap. eodem): »Est [Col. 0548C] enim plenitudo divinitatis in Patre, est plenitudo divinitatis in Filio, sed non discrepans, sed una divinitas; nec confusum quod unum est, nec multiplex quod indifferens.« Et paulo post: »Necesse est negent Ariani aut Patris aut Filii divinitatem, nisi ejusdem divinitatis crediderint unitatem.« Et item: »Ut autem una deitas Patris et Filii, et una dominatio probaretur, ne gentilis aut Judaicae impietatis incurreremus errorem, providens Apostolus quid sequi deberemus ostendit dicens: Unus Deus Pater, ex quo omnia, et nos in ipso; et unus Dominus Jesus Christus, per quem omnia, et nos per ipsum (I Cor. VIII, 6).« Et post pauca (cap. eodem): »Quae enim potest esse alia aestimatio, ubi deitatis unitas est?« Et in libro primo de Spiritu sancto (cap. 13): [Col. 0548D] »Nunquid est alia offensa Filii, alia Spiritus sancti? Sicut enim una divinitas, sic una injuria. Si igitur una pax, una gratia, una charitas, una communicatio est Patris et Filii et Spiritus sancti, una certe operatio est, et ubi una operatio est, utrique non potest virtus esse divisa, et indiscreta substantia. Scriptum est enim: Ite, baptizate gentes in nomine Patris et Filii et Spiritus sancti (Matth. XXIII, 19). In nomine dixit, non in nominibus. Non ergo aliud nomen est Patris, aliud nomen Filii, aliud nomen Spiritus sancti. Quia unus Deus, non plura nomina, quia non duo dii, non tres dii. Et ut aperiret quia una divinitas una majestas est, quia unum nomen Patris et Filii et Spiritus sancti, non in alio nomine [Col. 0549A] venerit Filius, in alio nomine Spiritus sanctus, ait ipse Dominus: Ego veni in nomine Patris mei (Joan. V, 43).« Et paulo post: »Scriptum est (cap. eodem), Paracletus autem spiritus, quem mittet Pater in nomine meo, ille vos docebit omnia (Joan. XIV, 26). Qui autem venit in nomine Filii, utique etiam in nomine Patris venit, quia unum nomen Patris et Filii est. Sic fit ut unum Patris et Filii nomen sit, et Spiritus sancti. Nec enim est aliud nomen sub coelo ullum, in quo oporteat nos salvos fieri. Simul docuit unitatem divini nominis esse credendam, non disparilitatem.« Et in libro tertio, capitulo decimo quarto: »Ubi enim una deitas intelligitur, unus Deus dicitur. Sed excusemus vos ab inscientia, et si non excusamus a culpa. Etenim secundum nostram sententiam, [Col. 0549B] quia unus Deus, una divinitas, et unitas intelligitur potestatis, sicut unum Deum dicimus, et Patrem verae 487 deitatis nomine confitentes, nec Filium denegantes, ita etiam Spiritum sanctum a deitatis non excludimus unitate, et tres deos non asserimus, sed negamus, quia pluralitatem non unitas facit sed divisio potestatis. Quomodo enim pluralitatem recipit unitas divinitatis, cum pluralitas numeri sit, numerum autem non recipiat divina natura? Unus ergo Deus (cap. 15) salva majestate trinitatis aeternae, sicut proposito declaratur exemplo. Nec eo tamen solo loco Trinitatem videmus nomine divinitatis expressam: sed cum plerisque locis, sicut et supra diximus, tam maxime in his epistolis quas ad Thessalonicenses Apostolus scripsit.« Et item (cap. 17): [Col. 0549C] »Ergo sicut Pater Deus et Filius Dominus, ita et Filius Deus et Pater Dominus. Alternatur pia significatio, non alternatur divina natura, sed immutabilis manet gratia. Non enim largitatis collativa, sed naturalis placita charitatis sunt, quia et unitas proprietatem habet, et proprietas unitatem.« Et item (cap. 19): »Aut dicant igitur quid sit quod sine Patre et Filio deitatis esse fateantur.« Et sanctus Augustinus in libro quarto de Trinitate capitulo vigesimo primo dicit: »In sua quippe substantia qua sunt, tria unum sunt Pater et Filius et Spiritus sanctus, nullo temporali motu super omnem creaturam id ipsum sine ullis intervallis temporum vel locorum, et simul unum atque idem ab aeternitate in aeternitatem, tanquam ipsa aeternitas, quae sine veritate et charitate non [Col. 0549D] est. In meis autem vocibus separati sunt Pater et Filius et Spiritus sanctus, nec simul dici potuerunt, et in litteris visibilibus sua separatim locorum spatia tenuerunt.« Et in libro de vera Religione (cap. 55). »Quare ipsum donum Dei cum Patre et Filio aeque incommutabile colere et tenere nos convenit, unius substantiae Trinitatem.« Et in libro contra Maximinum (lib. III, cap. 10). »Tres enim personae sunt Pater et Filius et Spiritus sanctus, et hi tres, quia unius substantiae sunt, unum sunt et summe unum sunt, ubi nulla naturarum, nulla est diversitas voluntatum. Si autem natura unum essent, et consensione non essent, non summe unum essent. Si vero natura dispares essent, unum non essent. Hi ergo tres, quia [Col. 0550A] unum sunt propter ineffabilem conjunctionem deitatis qua ineffabiliter copulantur, unus Deus est.« Et item ex libro contra Maximinum (lib. III, fine). »Satis apparet Patris et Filii et Spiritus sancti unam esse virtutem, unam esse substantiam, unam deitatem, unam majestatem, unam gloriam, qua ipsa Trinitas est unus Dominus Deus noster, de quo dictum est, Audi, Israel, Dominus Deus tuus Deus, unus est (Deut. VI, 4).« Et Leo ad Turibium Asturicensem episcopum (epist. 4, c. 1). »Catholica fides est, quae Trinitatem deitatis sic confitetur, ut Patrem et Filium et Spiritum sanctum sine confusione indivisos, sine tempore sempiternos, sine differentia credat aequales, quia unitatem in Trinitate non eadem persona, sed eadem implet essentia.« Et [Col. 0550B] sanctus Gregorius multoties ita in libris suis de Trinitate unius deitatis scribit, sicut et supra in 488 homilia sexta decima Ezechielis prophetae eum dixisse ostendimus. Similiter quoque Prosper et caeteri catholici doctores sancto illuminati Spiritu senserunt atque dixerunt, et suis scriptis nobis legenda atque tenenda immutabiliter tradiderunt. Et hinc sanctus Athanasius in libro professionis fidei catholicae super Gothescalcum (exstant in libro VI) et ejus complices dicit: »Maledictus qui Patris et Filii et Spiritus sancti unitam sempiternam substantiam divinitatis esse non confitetur. Fiat, fiat. Maledictus qui secundum tres personas tres diversas substantias in his esse confitetur. Fiat, fiat. Maledictus qui unitum nomen secundum deitatem Trinitatis esse non [Col. 0550C] confitetur. Fiat, fiat. Maledictus qui indivisam deitatem Patris et Filii et Spiritus sancti non confitetur. Fiat, fiat. Maledictus qui unitam deitatem Patris et Filii et Spiritus sancti ex charitate concordiae tantum esse profitetur, et non magis per hanc ipsam unitam divinitatem. Fiat, fiat. Maledictus qui unitam deitatem in tres has personas esse non confitetur. Fiat, fiat. Maledictus qui unitatem vel plenitudinem divinae Trinitatis indivisam esse non confitetur. Fiat, fiat.« Hinc mille testimonia sacrarum Scripturarum et ex orthodoxorum scriptis dari possunt. Imo non aliter unquam vel usquam in sanctis Scripturis vel orthodoxorum dictis invenitur, nisi quia in sancta Trinitate tres sunt personae et una est divinitas, deitas, natura, essentia [Col. 0550D] atque substantia. Caeterum contra id quod idem dementissimus potiusque amentissimus Gothescalcus dicit:



IX.

»In hoc, inquiens, liquet luce clarius, quin patet sole splendidius, quod inest unicuique personae sua propria deitas, atque divinitas, quia revera nequaquam assumpsit humanitatem, quod absit, ullo modo tota Trinitas, sed sola tantummodo Filii deitas.«

. Extollens vocem Ecclesia catholica tonitruo fortius, tuba sonorius, ostendit Gothescalci mendacium nocte opacius, tenebris tenebrosius. Quae dicit [Col. 0551A] quia non inest, ut mendax isdem mentitur, unicuique personae sua propria, id est specialis, deitas atque divinitas: sed est una eademque trium simul personarum deitas atque substantia, qua omnes tres simul personae unus verus perfectusque est Deus ex plenitudine unius ejusdemque divinitatis, qua nihil minus in singulis, nihil amplius intelligitur esse in tribus. Et hinc individua atque inseparabilis sancta Trinitas dicitur. Sicut Leo de Urbe orbis capite non solum contra eum, sed et per totum mundum contra omnes haereticos, dulcisono rugitu intonat, ad Turibium Asturicensem Episcopum scribens (epist. 4, c. 1): »Quia unitatem in Trinitate non eadem persona, sed eadem implet essentia.« Et Augustinus exponens Ambrosium dicentem, Tu Trinitatis unitas. »Divinitatem, [Col. 0551B] inquit, vel si expressius dici potest deitatem, quae Trinitatis est unitas.« Athanasius exponens quid interpretur unitas dicit, quia una est Patris et Filii et Spiritus sancti divinitas, ac per hoc non sola 489 tantummodo Filii deitas, ut Gothescalcus dicit, sed sola Filii persona assumpsit humanitatem, ut beatus Augustinus in supradicto sermone de fide contra Sabellianos et Arianos dicit: »Quamvis, inquiens, proprie persona Filii, id est Dei Verbum, susceperit passibilem hominem, ita tamen ejus inhabitatione secundum suam substantiam deitas Verbi nihil passa est, ut tota Trinitas, quam impassibilem esse necesse est confiteri. De cujus Trinitatis, scilicet Patris et Filii et Spiritus sancti, unitate substantiae, in libro contra Pascentium (epistola 178) [Col. 0551C] idem beatus Augustinus dicit: Ecce recte probamus positum, et in assertionem fidei, qua Trinitas unitas a catholicis creditur, a Graecis Patribus dictum.« Et post pauca: » ergo exponitur unius substantiae Pater et Filius et Spiritus sanctus.« Et item in eodem libro: »Absurdum igitur non est ut in conciliis Patrum Graeco verbo Patris et Filii et Spiritus sancti una substantia firmaretur, cum super apostolos primitus sancti Spiritus propria largitate linguarum varietas funderetur.« Et paulo post: »Sicut enim Graeca lingua, quod est , una dicitur vel creditur a fidelibus Trinitatis omnino substantia, sic una rogatur ut misereatur a cunctis Latinis et Barbaris unius Dei natura.« Quae unius substaniae tota sancta Trinitas, cujus inseparbilis [Col. 0551D] est operatio, sicut et deitas ac voluntas, in utero perpetuae virginis beatae et gloriosae Mariae humanitatem, quam in unitate personae suae assumpsit Dei Filius, una ex eadem sancta Trinitate persona, ineffabiliter et incomprehensibiliter fabricavit, sicut sanctus Athanasius in libro (libro XI, in medium), de fide decit, »Quod est, inquiens, majus in tota creatura, hoc est corpus Domini, ex Spiritu sancto esse creditur, sicut evangelista Matthaeus tradidit: Christi generatio sic fuit. Cum desponsata esset Maria mater ejus ab Joseph, antequam convenirent inventa est in utero habens de Spiritu sancto. Joseph autem vir ejus cum esset homo justus et nollet eam detegere, voluit eam occulte dimittere. Haec autem eo cogitante, [Col. 0552A] ecce angelus Domini in somnis visus est ab Joseph dicens illi: Fili David, ne timeas recipere Mariam uxorem tuam; quod enim ex ea nascetur, de Spiritu sancto est (Matth. I, 18). Et licet sapientia Salomonis in Proverbiis de corpore Salvatoris diceret, Sapientia aedificavit sibi domum (Prov. IX, 1), et hic profitetur unigenitum creatorem corporis sui, hic tamen angelus ex Spiritu sancto illud esse dixit, et sic omnis Christianus cum instruitur credit. Neque enim Scriptura circa Trinitatem discrepat, unam eamdemque operationem ejus factam ubique docens. Denique Deum paritura beata Virgo Maria, cum Gabrielem audisset dicentem, Ecce in utero habebis, et paries filium, et vocabis nomen ejus Jesum, et caetera, et cum interrogasset, Quomodo erit istud quia [Col. 0552B] virum non novi (Luc. I, 31)? statim docetur ab eo dicente: Spiritus sanctus superveniet in te, et vitus Altissimi obumbrabit te. Propterea quod nascetur ex te sanctum, vocabitur Filius Dei. Quod si virtus Altissimi est unigenitus secundum Paulum dicentem, Christus Dei virtus et sapientia (I Cor. I, 24), Spiritus vero sanctus Paracletus 490 spiritus veritatis, hisque obumbrantibus paritura Deum Maria creatum est Dominicum templum, angelus autem ex Spiritu sancto creatum illum dixit, cur non operationem esse Trinitatis erudimur?« Et sanctus Ambrosius in libro secundo (cap. 8) de Spiritu sancto dicit: »Etenim, inquit, sicut legimus quia creavit Pater Dominicae incarnationis sacramentum, creavit et Spiritus sanctus, ita et legimus quod et ipse Christus [Col. 0552C] suum corpus creavit. Creavit enim Pater secundum quod scriptum est, Dominus creavit me (Gal. IV, 4). Et alibi, Misit Deus Filium suum factum ex muliere, factum sub lege (Matth. I, 18). Creavit et Spiritus illud omne mysterium secundum quod legimus, quia inventa est Maria in utero habens de Spiritu sancto. Habes quia creavit Pater, creavit et Spiritus sanctus, accipe quia creavit et Filius Dei, dicente Salomone, Sapientia sibi fecit domum (Prov. IX, 1).« Beatus nihilominus Augustinus in sermone de Trinitate haec eadem Scripturarum testimoniis confirmat.

Et memorandus vir Alcuinus, in libro ad magnum imperatorem Carolum de fide, collecto ex sancti Augustini libro primo de Trinitate, et aliorum catholicorum [Col. 0552D] patrum dictis et sensibus, quorum verba qui in suis locis legerit in hoc opere recognoscere poterit, ita dicit (lib. III de fide S. Trin., cap. 10): »Quanquam, inquiens, una sit natura sanctae Trinitatis, non tamen tota Trinitas incarnata est, sed sola Filii persona humanam misericorditer suscepit naturam. Nec tamen ita Dei Filius incarnatus est, ut una esset in eo natura divinitatis et carnis. Neque enim ex Christo hoc deitas potuit esse quod caro, aut caro quod deitas, quia utraque natura, id est divinitatis et humanitatis, in sua permansit proprietate. Propterea utique humanam naturam, id est carnem rationabilemque animam, non a tota Trinitate, sed a solo Filio confitemur susceptam, in [Col. 0553A] unitatem quippe personae, non in unitatem naturae. Utique persona Filii non est eadem quae Patris est aut Spiritus sancti. Unitas ergo personae, manente duntaxat utriusque proprietate substantiae, sicut in Christo personam non fecit duplicem, sic humanae naturae susceptionem non fecit sanctae Trinitati communem. Ad personam quippe Dei Verbi tantummodo acceptio illa servilis formae pertinet: sed nihil divinae plenitudinis abstulit, nihil dominationis ademit in Christo humanitatis susceptio. Hinc est quod in uno eodemque Christo et humanae naturae veritas claruit, et divinae naturae incommutabilitas permansit aeterna. Hoc tamen sciendum est, quod hanc servilem formam, quam solus Dei Filius accepit, tota Trinitas fecit; quam tamen certum est a tota [Col. 0553B] sancta Trinitate factam ad solam Filii Dei pertinere personam. Non enim Pater carnem assumpsit, neque Spiritus sanctus, sed Filius tantum, ut qui erat in divinitate Dei Patris Filius, ipse fieret in homine matris Virginis filius, ne filii nomen in alteram transiret personam, qui non esset nativitate filius. Dei ergo Filius hominis factus est filius, natus secundum veritatem naturae ex Deo Dei Filius: 491 et secundum veritatem naturae ex homine hominis filius in utraque natura, non appellatione tantum vel adoptione, sed veritate Dei Filius.« Ideo non sunt duo Christi filii, nec duo filii; sed unus Christus, et unus filius, Deus et homo: quoniam Deus Dei Filius humanam assumpsit naturam, non personam; in aeternum suscipiens personam [Col. 0553C] divinitatis, temporalem humanitatis substantiam. Homo transivit in Deum, non versibilitate naturae, sed propter divinae unitatem personae, ne in sancta Trinitate quaternitas esset, non trinitas. Ecce quomodo ostendunt catholici mentitum fuisse Gothescalcum haereticum, quia non ita ut ipse dixit, inest unicuique personae in sancta Trinitate propria deitas atque divinitas, sed unius ejusdemque substantiae deitatis atque divinitatis, id est naturae vel essentiae, sunt tres in sancta Trinitate personae; quoniam si unicuique in sancta Trinitate personae sua propria, id est specialis inesset deitas, sicut praediximus et semper contradicendo haereticis contradicere debemus, non esset individua et inseparabilis sancta Trinitas, et tres dii essent; et non, sicut idem imitatione [Col. 0553D] filius patris sui diaboli, qui est mendax et pater mendacii, falso dicit, sola tantummodo filii deitas carnem assumpsit. Sed sola persona filii, cui proprium est, quia de Patris substantia coaeternus filius sine ullo initio natus est, et unius ejusdemque substantiae, id est deitatis, quae est unitas Trinitatis, cum Patre et Spiritu sancto est, carnem assumpsit, quam simul tota sancta Trinitas sibimet coessentialis et coaeterna ac coomnipotentes in utero semper Virginis fabricavit. Denique subjungit.



X.

÷ »Siquidem quando baptizamur, id est tinguimur, ter procul dubio mergimur, et tamen propterea [Col. 0554A] trina ipsa mersio, et trinum baptismum, id est trina tinctio, non, quod absit, tres mersiones, et tres tinctiones, aut tria sunt baptismata: sed una est generaliter mersio, et una tinctio, id est unum baptisma, dicente Apostolo:« Unus Dominus, una fides, unum baptisma (Ephes. IV, 5).

More suo novitates vocum, quibus semper delectatus est, et exquisivit ut sapiens videatur ad eludendam fidei simplicitatem, et in hac causa, ut suam pravam confirmare posset sententiam adinvenit. Sicut ad hoc confirmandum quod dixerat, quia Judas et Simon magus et falsi fratres de quibus dicit Apostolus, et omnes baptizati Christi baptismate qui non sunt salvandi, non fuerunt Christi sanguine redempti, cum ostensa ei fuit sententia Apostoli [Col. 0554B] Petri dicentis de haereticis: Eum qui emit eos Dominum negantes (II Petr. II, 1), angustia coarctatus suam in eadem sententia expositionem adinvenit, docens duas esse redemptiones: unam qua redempti sunt, sed non in Christi sanguine baptizati illi qui non sunt salvandi, et aliam qua sunt in Christi sanguine baptizati illi qui sunt salvandi, dicens quia perire nullus poterit qui sanguine Christi redemptus fuerit, videre non valens quod dicit Petri coapostolus Paulus: Quicunque 492 baptizati sumus in Christo Jesu, in morte ipsius baptizati sumus (Rom. VI, 5); et: Peribit in tua scientia frater propter quem Christus mortuus est (I Cor. VIII, 11). Mira sunt quae dicit, nova sunt quae dicit. Quapropter sicut Augustinus contra Julianum scribens dicit. Mira stupemus, [Col. 0554C] nova cavemus, falsa convincimus. Hinc in alio libro, quem ex authenticis scripturis, et orthodoxorum dictis, contra ejus et complicum ipsius dicta perversa collegimus, eum falsum dixisse convincimus, quod et cunctis sapientibus patet. De hoc vero quod dicit quia trina mersio et trinum baptismum, id est trina tinctio, non sunt, quod absit, tres mersiones et tres tinctiones, id est tria baptismata, sed una est generaliter mersio et una tinctio, id est unum baptisma, dicente Apostolo: Unus Dominus, una fides, unum baptisma (Ephes. IV, 5), dicat illi fides catholica: Ex ore tuo te judico, serve nequam (Luc. XIX, 22). Si credis et confiteris tres mersiones in nomine sanctae Trinitatis Patris et Filii et Spiritus sancti unum esse baptisma, quia unus est Deus [Col. 0554D] Pater et Filius et Spiritus sanctus, unius videlicet essentiae, unius deitatis, unius naturae, in cujus nomine baptisma catholicum celebratur, cur sic excors existis, ut unitatem deitatis, qua Pater et Filius et Spiritus sanctus unus est Deus, dividas trinam asserens deitatem. Et quia more diaboli patris tui veris falsa permisces, et melli virus commisces, ut de veris et dulcedine mellis falsa et mortifera commendare possis, in hoc quod dixisti tres mersiones vel tinctiones unum esse baptisma, quia unus Dominus, una fides, probamus. Sed quia et dixisti non esse in baptismate tres mersiones et tres tinctiones, reprobamus et mentiri te comprobamus. Volumus tamen interrogare te, quare illae [Col. 0555A] tres mersiones et tres tinctiones non sunt tria baptismata, sed unum baptisma. Ad quae si tacueris, dicimus ideo tres mersiones unum esse baptisma, quoniam in unito, imo in uno nomine Patris et Filii et Spiritus sancti, quorum est una divinitas, deitas, atque substantia, catholice celebratur, sicut Athanasius in libro de propriis personis et de unito nomine divinitatis (lib. II, sub finem) dicit: »Joannes, inquiens, testatur de Domino, quia in sua venit, et sui eum non receperunt. Quotquot autem receperunt eum, dedit eis potestatem filios Dei fieri, credentibus in nomine ejus, qui non ex sanguine, neque ex voluntate carnis, neque ex voluntate viri, sed ex Deo nati sunt (Joan. I, 11). Disce ergo hoc unitum nomen esse sempiternum in deitate Patris et Filii et Spiritus sancti;« [Col. 0555B] sicut et unum baptisma est fidei, quod vitam aeternam credentibus tribuit: quia sicut unitum nomen est in natura Trinitatis, ita et unum donum per baptismum divinitatis. Apostolus ait, Una fides, unum baptisma (Ephes. IV, 5). Idcirco quod nomen Patris sit in divinitate, hoc nomen sit et Filii in natura deitatis, sic et Spiritus sanctus identidem hoc nomen sit in substantia claritatis; quoniam tres sunt, sicut dicit Joannes apostolus, qui testimonium dant, spiritus, aqua, et sanguis, et tres unum sunt (I Joan. V, 7). Spiritus, inquit Leo, sanctificationis, et sanguis redemptionis, 493 et aqua baptismatis, quae tria unum sunt, et individua manent, nihilque eorum a sua connexione sejungitur; quia, ut Augustinus, et post eum Leo in epistolis suis dicit, nec sine vera divinitate humanitas, [Col. 0555C] nec sine vera credenda est humanitate divinitas. Sed et in nobis haec unum sunt, non natura, sed ejusdem operatione mysterii. Nam, sicut beatus Ambrosius ait, Spiritus mentem renovat, aqua proficit ad lavacrum, sanguis spectat ad pretium. Spiritus enim nos per adoptionem filios Dei fecit, sacri fontis unda nos abluit, sanguis Domini nos redemit. Quod autem subjungit, sed una est generaliter mersio et una tinctio, id est unum baptisma, ille ipse nescit quid loquitur, manifestum tamen faciunt doctores catholici quia mentitur. Illae quippe tres mersiones singillatim tres sunt, et non generaliter una mersio est, sicut tres sunt distinctae, suaque proprietate subsistentes, atque inseparabiles in sancta Trinitate personae, et non generaliter una persona est. Tres [Col. 0555D] quidem sunt singillatim mersiones propter personarum sanctae Trinitatis proprietatem: unum autem est baptisma, quia unus est Deus, unius videlicet essentiae, unius deitatis, unius naturae, ac per hoc unius nominis, quod est Deus, sancta Trinitas, Pater et Filius et Spiritus sanctus, in cujus nomine baptizamur, et filii Dei efficimur, gratia renati, qui eramus filii diaboli per traducem maledicti seminis generati. Et sicut interior homo in fide sanctae Trinitatis ad imaginem sui conditoris reformandus est: ita et exterior trina mersione abluendus est, ut quod invisibiliter Spiritus operatur in anima, hoc visibiliter sacerdos imitetur in aqua. Nam originale peccatum tribus modis actum est, delectione, consensu, [Col. 0556A] et opere. Itaque et omne peccatum aut cogitatione, aut locutione, aut operatione efficitur. Ideoque triplici generi peccatorum trina videtur ablutio convenire, vel propter originale peccatum, quod in infantibus valet ad perditionem, vel propter illa quae in provectioris aetatis hominibus voluntate, verbo, vel facto adduntur. Et recte homo, qui ad imaginem sanctae Trinitatis conditus est, per invocationem sanctae Trinitatis ad eamdem revocatur imaginem, ut qui tertio gradu peccando cecidit in mortem, tertio elevatus de fonte per gratiam resurgat ad vitam. Et hinc sanctus Hieronymus in secundo libro tractatus Epistolae sancti Pauli ad Ephesios in expositione sententiae, Unus Dominus, una fides, unum baptisma (Ephes. IV), de trina mersione et uno baptismate [Col. 0556B] ita dicit: »Si enim, inquiens, ut existimant Ariani, Deus Pater solus est Deus, eadem consequentia solus erit Dominus Jesus Christus, et nec pater erit Dominus, nec filius Deus. Sed absit ut non sit vel in dominatione deitas, vel in deitate dominatio. Unus est Dominus, et unus est Deus; quia Patris et Filii dominatio una divinitas est. Propterea et fides una dicitur, quia similiter et in Patrem et in Filium 494 et in Spiritum sanctum credimus, et baptisma unum. Eodem enim modo in Patrem et in Filium et in Spiritum sanctum baptizamur et ter mergimur, ut Trinitatis unum appareat sacramentum. Et non baptizamur in nominibus Patris et Filii et Spiritus sancti, sed in uno nomine, quod intelligitur Deus. Et miror qua consequentia in uno vocabulo, [Col. 0556C] eodem opere, et eodem sacramento, naturae diversitatem Arius, Macedonius, et Eunomius suspicentur, concordante in impietate discordia, et creaturae in Filio et Spiritu sancto coenosum fontem tenentes, diversos haereseon rivulos duxerunt. Unum baptisma, et contra Valentinum facit, qui duo baptismata esse contendit, et contra omnes haereticos, ut sciant se non habere baptisma, sed in una Christi Ecclesia fontem esse vitalem. Potest unum baptisma et ita dici, quod licet ter baptizemur propter mysterium sanctae Trinitatis, tamen unum baptisma reputetur. Unum quoque baptisma est in aqua, et spiritu, et igni, et de quo Dominus loquitur: Baptisma habeo baptizari (Luc. XII, 50); et alibi: Baptismate meo baptizabimini (Marc. X, 39).«

[Col. 0556D] His sanctorum Hieronymi, et Athanasii, caeterorumque doctorum verbis, praecipue vero Ambrosii, et Augustini, Leonis, atque Gregorii, de quorum dictis haec quae sequuntur excerpsimus, evidenter ostenditur, non vere dixisse Gothescalcum tres mersiones unam generaliter esse mersionem; sed verum esse, quoniam sicut in sancta Trinitate sunt tres sua proprietate subsistentes inseparabiles personae, et una deitas atque natura, voluntas, potestas, et operatio, et in Domino Jesu Christo sunt e diverso duae naturae divinitatis et humanitatis, et una persona, qui, ut dicit Joannes Apostolus, venit per aquam et sanguinem, non in aqua solum, sed in aqua et sanguine (I Joan. V, 6), ut corpus ejus, quod est [Col. 0557A] Ecclesia, lavacro rigaretur et poculo: ita in uno baptismate, quod in remissionem peccatorum in sola catholica sub tribus mersionibus contra fraudem Sabellianorum, sicut in quibusdam provinciis in nomine sanctae Trinitatis sub una mersione contra fraudem Arianorum celebratur ab Ecclesia traditione fideli, quoniam in una fide nihil officit sanctae Ecclesiae consuetudo diversa, tres sunt qui testimonium dant, spiritus, aqua et sanguis, et tres unum sunt, non natura, sed mysterio et individuo sacramento, nihilque eorum a sui connexione sejungitur. Et sicut quidquid a singulis sanctae Trinitatis personis legitur operatum, indubitanter credere debemus ipsam sanctam Trinitatem inseparabilis substantiae et deitatis inseparabiliter operari, quamvis certissimum [Col. 0557B] sit Patrem esse solum qui dixit: Hic est Filius meus dilectus, in quo mihi complacui (Matt. III, 17): et Filium esse solum, super quem illa vox solius Patris sonuit, quando in Jordane secundum hominem baptizatus est idem unigenitus Deus qui carnem solus accepit: et Spiritum sanctum Patris et Filii solum esse, qui in specie columbae super eumdem baptizatum ascendentem de aqua descendit, 495 et quinquagesimo die post resurrectionem Christi fideles in uno loco positos in linguarum ignearum visione adveniens replevit. Illam tamen verissime vocem, qua solus locutus est Deus Pater, et illam carnem qua solus homo factus est unigenitus Deus, et illam columbam in cujus specie Spiritus sanctus super Christum descendit, illasque [Col. 0557C] linguas igneas, in quarum visione fideles uno loco constitutos replevit, opera esse totius sanctae Trinitatis, id est unius Dei, qui fecit in coelis et in terra visibilia et invisibilia, verissime credendum est. Ita in uno catholico baptismate, quamvis spiritus mentem hominis renovet, sanguis spectet ad pretium, aqua proficiat ad lavacrum, quae non tantum carnemt depositione sordium mundat, sed fide et bonae conscientiae interrogatione in Deum sordes peccatorum omnium purgat: tamen nec redemptio sanguinis fi, sine sanctificatione Spiritus, vel ablutione vitalis fontis, nec sanctificatio spiritus sine redemptione vivifici sanguinis, et emundatione aquae regeneratricis, nec ablutio aquae sanctificatae in verbo, ad quam cum accedit verbum sicut ad elementum, efficitur [Col. 0557D] sacramentum, fit sine sanguinis redemptione, et spiritus regenerantis sanctificatione. Et Leo papa ad universos episcopos per Siciliam constitutos (epist. 5, c. 3) de trina mersione et uno baptismate dicit, quod in suo loco plenius lector inveniet. »Baptismatis, inquit, regula et mors intervenit interfectione peccati, et sepulturam triduanam imitatur trina demersio, et ab aquis elevatio resurgentis ad instar est de sepulcro.« (lib. I, ep. 41.) Et sanctus Gregorius in epistola ad Leandrum Spalensem episcopum scribit: »De trina, inquit, mersione baptismatis nihil responderi verius potest, quam ipsi sensistis, quia in una fide nihil officit sanctae Ecclesiae consuetudo diversa. Nos autem quod tertio mergimus triduanae [Col. 0558A] sepulturae sacramenta signamus, ut dum tertio ab aquis infans educitur, resurrectio triduani temporis exprimatur. Quod si quis forte etiam pro summae Trinitatis veneratione existimet fieri, neque ad hoc aliquid obsistit baptizandum semel in aquas mergere, quia dum in tribus subsistentiis una substantia est, reprehensibile esse nullatenus potest infantem in baptismate in aquam vel ter vel semel immergere, quando et in tribus mersionibus personarum trinitas, et in una potest divinitatis singularitas designari. Sed si nunc usque ab haereticis infans in baptismate tertio mergebatur, fiendum apud vos esse non censeo: ne, dum mersiones numerant, divinitatem dividant, dumque quod faciebant facitis, morem vestrum se vicisse glorientur.« Quia Dominus jusserat discipulis [Col. 0558B] suis: Ite, baptizate omnes gentes in nomine Patris et Filii et Spiritus sancti (Matth. XXVIII, 19); hanc in baptismate fraudem tunc temporis haereticorum sanctus Athanasius in libro septimo detexit, dicens: »Cur tu, hoc nomine deitatis sublato Patris et Filii et Spiritus sancti, baptizas dicendo: Baptizo te in Patre et Filio et Spiritu sancto, et non in uno nomine, ut hoc modo artificiose possis unitum nomen tacite 496 in deitate non nominare vel abnegare, sed et nomina in personis tantum modo velis assignare? Quia si sic erat celebrandum baptisma, obtinuerat Arianorum assertio, qui sic sentiunt, ut ubi nomina in personis indicant, ibi simul in ipsis nominibus et singulas vel diversas substantias esse pronuntient: ut unitatem in concordia tantum charitatis esse assignent, [Col. 0558C] et non potius in unita plenitudine divinitatis. Et quid amplius ad haec? Ut unitatis Dei Patris nomen et Filii et sancti Spiritus, quasi adoptivum nuper accessisse profiteantur, ut hoc nomen videatur esse ex nihilo, aut ex altero vel tempore, quod absit. Nam verum nomen deitatis ubi nominant, ad unam tantummodo personam Patris haec dicendo ascribunt, ut veram unitatem divinitatis dividant. Qui ubi nomina tantum in personis deberent discernere, ibi simul cum ipsis nominibus et tres naturas distinguunt; quod absit a nobis ne istam blasphemiam admittamus: cum unum nomen deitatis in Trinitate uniter dictum accipiamus, per quod et remissa peccatorum baptismo operante suscipimus, nomina vero tantummodo singula in personis perfecte distinguamus. Rogo, ubi vinculum [Col. 0558D] fidei invenitur apud eos, si substantiae unitatis nomen in Trinitate non tenetur? Rogo, quomodo tres unum sunt, si diversa in utrisque est natura divinitatis? Rogo, quemadmodum septiformem hunc spiritum sapientiae et intellectus, spiritum consilii et virtutis, spiritum scientiae et pietatis, spiritum timoris Domini consequi merentur, quem de unita plenitudine divinitatis consistere non confitentur? Dicente Domino: Euntes baptizate omnes gentes in nomine Patris et Filii et Spiritus sancti (Matth. XXVIII, 19), vere in hoc ego satis admiror, et stupore mentis diutius intentus collaudo tantam sacratissimae Trinitatis gloriam in duodecim penitus verbis distinctionum vel syllabis breviter fuisse expositam (lib. VIII, eodem in princip.) Vere [Col. 0559A] in hoc edicto unitum deitatis nomen Patris et Filii et Spiritus sancti missum est. Vere in hac sacratissima Trinitate nomina in personis tantum distincta sunt. Vere nec lex, nec prophetae, tam absolute hoc arcanum mysterium revelaverunt. Super omnem custodiendam divinitus dispositionem hoc maxime custodiendum est. Vere super hoc non est quod addi, et ab hoc non est quod minuere. Vere in hoc donum baptismi praeceptum addere vel minuere blasphemum est. Cur indicatur unitas, si in Patre et Filio et Spiritu sancto non est una atque eadem ipsa aequalis plenitudo divinitatis?« (Lib. II, post med. versus finem.) Et in secundo libro apostolos missos fuisse, inquit, ut baptizarent omnes gentes in unito vel communi nomine deitatis. Ite, baptizate omnes gentes in nomine, et [Col. 0559B] sic prosecutus est per singulas personas, Patris, et Filii, et Spiritus sancti (Matth. XXVIII, 19). »Nunquid potest contra regulam traditionis evangelicae censurae, de hoc unito Trinitatis nomine sancti Spiritus sublata vel tacita persona, baptisma in Ecclesia perfectum celebrari? Absit. Disce ergo hoc unitum nomen esse sempiternum in deitate Patris 497 et Filii et Spiritus sancti.« Sicut unum et baptisma est fidei, quod vitam aeternam credentibus tribuit, quia sicut unitum nomen est in natura Trinitatis, ita et unum donum per baptismum divinitatis. Apostolus ait: Una fides, unum baptisma (Ephes. IV, 5), idcirco quod nomen Patris sit in divinitate, hoc nomen sit et Filii in natura deitatis, sic et sancti Spiritus identidem hoc nomen sit in substantia [Col. 0559C] claritatis; quae hic breviter collecta lector latius in suis locis inveniet. His catholicorum doctorum verbis et sensibus comprobatur non esse ratum Gothescalci testimonium, quod de suo a semetipso loquens, et gloriam propriam quaerens, et non de catholicorum scripturis ad suam confirmandam sententiam protulit, dicens: Trina mersio, et trinum baptismum, id est trina tinctio, una est generaliter mersio et una tinctio, id est unum baptisma; quoniam catholicum baptismum, ut beatus ostendit Gregorius, una mersione, sed in nomine sanctae Trinitatis fieri potest. Unde idem Athanasius in primo libro de Fide (de unito nomine Trinitatis) dicit: »Nunquid gentes, quibus introitus januae credentibus ad vitam aeternam patens est, tantummodo in [Col. 0559D] personam Patris baptizantur, et non in tres, quorum nomina haec sunt in personis distincta, Patris, et Filii, et Spiritus sancti, quibus est una natura divinitatis, sicut scriptum est: Euntes baptizate omnes gentes in nomine, et sic prosecutus est, Patris, et Filii, et Spiritus sancti? (Matth. XXVIII, 19.) Unde in his personis per omnia in deitate divinitatis unitum nomen est, et per ipsa nomina Trinitatis tantum personae distinctae sunt.« Et paulo post: »Spes fidei nostrae haec est, ut in baptismo unitum divinitatis nomen prius confitearis, ut remissa peccatorum in his personis consequi merearis.« Quod autem in historia sacra Actuum apostolorum legimus, apostolos in nomine Jesu Christi gentiles baptizari jussisse, [Col. 0560A] ita idem Athanasius in libro decimo solvit »Non enim scriptum est (lib. XI, post medium), inquit, quia baptizaverunt in nomine Patris et Filii et Spiritus sancti, sed tantum in nomine Jesu, sed non sunt praevaricati, absit. Nam licet Filii nomen tantummodo dicatur, habet tamen Patrem et Spiritum sanctum pronuntiatum, sicut Scripturis sanctis probamus. Itaque et Spiritus sanctus sabaoth dicitur, et est cum Deo et cum Filio a Seraphin adoratus, propter quod haec ter dicebant: Sanctus, sanctus, sanctus, ut Trinitatem pronuntiarent.« Et beatus Ambrosius in libro de Fide, quia per unitatem, inquit, nominis impletum mysterium sit. Qui sive Christum dicas, et Deum Patrem a quo unctus est Filius, et ipsum qui unctus est Filium, et Spiritum [Col. 0560B] quo unctus est designasti. Scriptum est enim: Jesum a Nazareth, quomodo unxit eum Deus Spiritu sancto (Act. X, 38); sive Patrem dicas, et Filium ejus et Spiritum oris pariter indicasti, si tamen id etiam corde comprehendas: quae latius in suis locis lector inveniet. Nunc autem Ecclesia catholica cuniculos haereticorum oppilans, ipsa verba Domini salvatoris, de quo scriptum est: Ipse est enim qui 498 baptizat, in consecratione sacri baptismatis, corde credendo ad justitiam, et ore confitendo ad salutem pronuntiat. Tandem Gothescalcus subnectit.



XI.

÷ »Pari etiam modo cum dicitur trina vel terna fides, ut est illud Sedulii fidelis poetae tui:

Iste fidem ternam, ast hic non amplectitur unam,

[Col. 0560C] Non tres, quod absit, fides, sed una est fides, dicente Apostolo: Una fides.«

. Hoc quod quasi noviter, unde miremur videlicet, fidem numero plurali enuntiatam nobis proponere voluit, sanctus Hilarius antiquus et venerabilis Pater in libro de synodis nobis recto sensu monstravit, quod iste praesumptionis sensu pravissimo monstravit. »Nihil, inquit sanctus Hilarius, mirum videri vobis debet, fratres charissimi, quod frequenter exponi fides coeptae sunt. Necessitatem hanc furor haereticus imposuit.« Propter stylos plures a sancto Hilario dictae sunt plurali numero fides, et propter pluralitatem scriptionum, non propter credulitatis divisionem; quia, ut Hieronymus in secundo libro Commenti Epistolae Pauli ad Ephesios [Col. 0560D] dicit: »Propterea et fides una dicitur, quia similiter in Patrem et in Filium et in Spiritum sanctum credimus.« Et Augustinus in decimo tertio libro (cap. 11) de Trinitate: »Non enim fides numero est una, sed genere. Propter similitudinem tamen, et nullam diversitatem, magis unam dicimus esse quam multas: et tamen qui dicit: O mulier, magna est fides tua (Matth. XV, 28); et alteri: Modicae fidei, quare dubitasti? (Matth. XIV, 31) suam cuique esse significabat: sed ita dicitur eadem fides una, quemadmodum eadem volentium voluntas una. Et sanctus Gregorius in quarto libro Dialogorum (cap. 2) dicit quia sine fide nec infidelis vivit.« Fides autem, de qua Apostolus dicit: Unus [Col. 0561A] Deus, una fides, unum baptisma (Ephes. IV, 5), catholica est, a qua una Dei columba, videlicet sancta Ecclesia, nuncupatur catholica, id est universalis. Quae est una domus, de qua praecipit Dominus per Moysen nihil efferri de paschali agno (Exod. XII, 46), sed in ea illum comedi: et arca, extra quam diluvii tempore quisque repertus non potuit vivere. Haec, inquam, una fides est, non numero, sed genere generalis generaliter omnium in unitate sanctae Ecclesiae consistentium. Quae sicut in apostolico symbolo continetur, sanctis apostolis a Christo est tradita, et ab eorum successoribus, viris scilicet apostolis, in sex generalibus synodis, id est Nicaena tempore sancti Silvestri papae ac Constantini, Constantinopolitana temporibus Damasi et Gratiani, Ephesina sub [Col. 0561B] Coelestino et Theodosio, Chalcedonensi temporibus Leonis et Martiani, item Constantinopolitana sub Vigilio et Justiniano, itemque Constantinopolitana sub Agathone et Constantino juniore, atque in caeteris catholicis synodis a sede apostolica confirmatis prolata; quam nisi quisque integram inviolatamque servaverit, salvus esse non poterit, sed in aeternum peribit. Unde sanctus Augustinus in Commento Epistolae Joannis dicit: »Fides cum dilectione fides est Christiani, 499 fides sine dilectione fides est daemonis. Qui autem non credunt pejores sunt quam daemones. Nescio quis non vult credere in Christum: adhuc nec daemones imitatur. Jam credit Christum, sed odit Christum. Habet confessionem fidei in timore poenae, non in amore coronae. Adde huic fidei dilectionem, [Col. 0561C] ut fiat fides de qua dicit apostolus Paulus: Fides quae per dilectionem operatur (Gal. V, 6), invenisti Christianum, invenisti civem Hierusalem.« Et in Evangelio Joannis: »Quis salubriter est fidelis, nisi ea fide quae per dilectionem operatur?« Et Prosper ex Augustini verbis: »Non sunt bona opera, nisi quae per fidem et dilectionem fiunt, quia alterum sine altero nullius virtutis fructum parit.« Ea propter Gothescalcus haereticus, qui unam fidem secundum Apostolum verbotenus praedicat, se fidem veram in praemissis suis scriptis non habere demonstrat: quia dicit Paulus apostolus: Fides quae per dilectionem operatur. Dilectio autem Latine, charitas Graece dicitur: de qua dicit idem apostolus Paulus: Si tradidero corpus meum ut ardeat, charitatem [Col. 0561D] non habeam, nihil mihi prodest (I Cor. XIII, 3). Unde sanctus Gregorius in libro decimo octavo (cap. 14) Moralium dicit: »Alii quippe prava de Deo sentiunt, alii recta de auctore tenent, sed unitatem cum fratribus non tenent. Illi errore fidei, isti vero schismatis perpetratione divisi sunt. Unde et in ipsa prima parte Decalogi utrarumque partium culpae reprimuntur, cum divina voce dicitur: Diliges Dominum Deum tuum ex toto corde tuo, et ex tota anima tua, et ex tota virtute tua (Deut. VI, 5), atque mox subditur: Diliges proximum tuum sicut teipsum (Matth. XXII, 36; XXVIII, 39). Qui enim de Deo perversa sentit, liquet profecto quia Deum non diligit. Qui vero de Deo recta sentiens a sanctae Ecclesiae [Col. 0562A] unitate divisus est, constat quia proximum non amat, quem habere socium recusat. Quisquis ergo ab hac unitate matris Ecclesiae suae, per haeresim de Deo perversa sentiendo, seu errore schismatis proximum non diligendo dividitur, charitatis hujus gratia privatur.« Et item praefatus Apostolus dicit: Finis enim legis est Christus ad justitiam omni credenti (Rom. X, 4). Unde Augustinus: »Et quidem finis, inquit, Christus, quia Christus Deus est finis praecepti charitatis, et Deus charitas, qua et Pater et Filius et Spiritus sanctus unum sunt.« Miramur etiam, quando misit de Sedulio ternam fidem, quare ponere omiserit de Aratore trinam fidem, qui figurate loquens in libro primo dicit,

Trina fides vocat hunc, quo nomine fonte lavatur.
[Col. 0562B] Et de nomine trino in secundo libro dicit,

. . . . . . . Non cogit ad undam
Nostra fides hunc ire iterum, qui nomine trino.
Et de fide iterum in primo libro figurate loquens,

Nona fuit tunc hora magis, qua rectius hora
Prodiret jam trina fides et tertia simplex.
Cum ad suam confirmandam sententiam ad testimonium devocaverit dixisse illum trinam potestatem, sicut et Prudentium trinam 500 pietatem, de quo quiddam supra respondimus, ubi et haec quae de Sedulio, Aratore, et Prospero subjungemus congruentius poneremus, nisi hoc sollicitius attenderemus, ut ad singulas suas tergiversationes, et inordinatas repetitiones obvias illi sententias ex simplicis et catholicae [Col. 0562C] fidei doctorum dictis opponeremus. Denique ad hoc quod dixit Arator, metrica necessitate coactus,

Trina fides vocat hunc quo nomine fonte lavatur.
Et:

. . . . . . Non cogit ad undam
Nostra fides hunc ire iterum, quia nomine trino
Dogmata prava trahunt.
Sufficientissime catholici doctores et in praecedentibus et in subsequentibus referunt, non trinum, sed unum unius Dei nomen esse, in quo in unitate catholicae fidei a Domino baptizari jubentur, et credentes uno Christi baptismate, in quo solo fit remissio omnium peccatorum, a catholicis baptizantur. Unde Ambrosius in libro I de Fide (libro I, c. 1): [Col. 0562D] »Si, inquit, unus Deus, unum nomen, una potestas, una est Trinitas. Denique dicit: Ite, baptizate gentes in nomine Patris, et Filii, et Spiritus sancti (Matth. XXVIII, 1). In nomine utique ait, non in nominibus. Ipse etiam dicit: Ego et Pater unum sumus (Joan. X, 30). Unum dixit, ne fiat discretio potestatis: sumus addidit, ut Patrem Filiumque cognoscas, quod perfectus Pater perfectum Filium genuisse credatur, et Pater ac Filius unum sint, non confusione personae, sed unitate.« Quod dixit Arator in secundo libro,

Ipse (quin Joannes) viam memorans, cunctis baptisma futurum
Post aliud, quod jure datur, quod trina potestas
Illustrare solet. . .
[Col. 0563A] et in primo figurate loquens, similiter metri necessitate,

. . . . . . Nam trina potestas
Colligit hanc prolem, numerum partita per aequum.
Et omnes catholici apertissime de Scripturis sacris ostendunt, non partitam, sed unam et individuam esse operationem, unam et inseparabilem potestatem sanctae et inseparabilis Trinitatis, Patris et Filii et Spiritus sancti; ut Ambrosius in libro primo capite sexto (lib. I, c. 6): »Cum enim, inquiens, eadem faciat Filius opera quae Pater facit, et quos vult vivificet Filius, sicut scriptum est, nec differens potestate, et liber est voluntate: ita et unitas servatur, quia et virtus Dei in divinitatis proprietate est, et libertas non in aliqua differentia, sed in unitate est Trinitatis.« Et item secundo libro capite quarto: »Didicimus unam Patris et Filii esse imaginem, [Col. 0563B] unam similitudinem, unam sanctificationem: didicimus unam operationem, unam gloriam, unam quoque divinitatem. Unus ergo et solus Deus, quia scriptum est: Dominum Deum tuum adorabis, et illi soli servies (Matth. IV). Unus Deus, non ut ipse sit Pater et Filius, sicut impius Sabellius asserit, sed quia Patris et Filii Spiritusque sancti una divinitas sit: ubi autem una divinitas, una voluntas et una praeceptio. Denique 501 ut scias et Patrem esse, et Filium esse, et unum opus Patris et Filii esse, Apostolum sequere qui dixit: Ipse autem Deus et Pater noster, et Dominus Jesus dirigat viam nostram ad vos (I Thess. III, 11), et Patrem loquitur, et Filium loquitur: sed unitas directionis est, quia unitas potestatis est.« Verum [Col. 0563C] et ille ipse Arator evidentius se non proprie, sed figurate in hoc fuisse locutum, in eodem libro capite decimo evidenter ostendit, cum dicit:

. . . . . . Deus arbiter orbis
Personis tribus est, in quo simul una potestas.
Et capite nono:

Ecce tot egregiis unum cor vivere turmis
Incipit, atque animam populus nanciscitur unam.
Quis dubitare queat mysteria dogmatis, unum
Personas tres esse Deum, cum millia vulgi
Conveniunt sub mente pari, numerique frequentis,
Portatura crucem, Dominumque secuta fidelem?
Et capite tertio:

Tertia sidereis inclaruit hora loquelis.
Hunc numerum Deus unus habet, substantia simplex
Personis distincta tribus . . .
Et item capite vigesimo primo:

[Col. 0563D] Ter sonuit Domini vox, quae dictata saluti est.
Hoc genitor natusque simul, sanctusque peregit
Spiritus: hinc fidei pugnax cadit Arrius, unum
Personas tres esse negans, Sabellius unum.

Prosper quoque in libro Promissionum et Praedictionum dicit: »Charitatem Dei, trinae majestatis unitatem, supereminentem viam duce gratia sequemur.« Et quia improprie dixerit trinam majestatem, ipse in eodem libro demonstrat dicens (de gloria Sanct. c. 8): »Paulus apostolus dicit: Videmus nunc per speculum in aenigmate, tunc autem facie ad faciem (I Cor. XIII, 12), quemadmodum sancti vident Deum Trinitatem, Patrem et Filium, Filium in Patre, Spiritum sanctum in Patre et Filio.« Si ergo Filius in Patre, Spiritus sanctus in Patre et Filio, quia unus sunt Deus, horum est et una majestas, sicut idem [Col. 0564A] Prosper in libro Sententiarum dicit (sent. 324): »Quod Pater cum Christo facit Christus facit, et quod Christus cum Patre facit Pater facit, nec seorsum agit aliquid inseparabilis charitas, majestas, potestas, sicut ipse Dominus dicit: Ego et Pater unum sumus (Joan. X, 30).« Sunt etiam plures versus beati Ambrosii de ternarii numeri excellentia nobilissimi, in quibus dicit:

Omnia trina vigent sub majestate Tonantis:
Tres Pater, et Verbum, sanctus quoque Spiritus unum.
Qui in multis locis, imo in omnibus ubicunque hinc loquitur, unam majestatem dicit esse Patris et Filii et Spiritus sancti. Unde pauca exempli gratia hic ponere dignum duximus. Ait enim in libro tertio de Spiritu sancto capite vigesimo secundo: »Nunc unitatem [Col. 0564B] majestatis 502 licet in Patre, Filioque, et Spiritu sancto cognoscere.« Et post aliquanta: »Una igitur visio, una praeceptio, una majestas. Et Athanasius: Patris et Filii et Spiritus sancti una est divinitas, aequalis gloria, coaeterna majestas.« Et Augustinus frequentissime hoc idem in libris de Trinitate dicit. Nam et quod venerandus Sedulius, sicut coactus metri necessitate, trinam fidem et in eodem Paschali opere posuit, dicens:

Quod simplex triplicet, quodque est triplicabile simplet;
Beatus Augustinus in libro sexto de Trinitate improbat dicens (cap. 8): »In ipso igitur Deo, cum adhaeret aequali Patri Filius aequalis, aut Spiritus sanctus Patri et Filio aequalis, non fit major Deus quam singuli eorum, quia non est quo crescat illa [Col. 0564C] perfectio summae Trinitatis. Perfectus autem sive Pater, sive Filius, sive Spiritus sanctus, et perfectus Deus Pater et Filius et Spiritus sanctus: et ideo Trinitas potius quam triplex dicenda est.« Quapropter non succurrit pravo sensui Gothescalci testimonium fidelis poetae Sedulii, qui rectum fidei sensum lege metri constrinxit, quae non praejudicat verae fidei simplicitati. Quae videlicet fides, non per oratores, sed per piscatores sibi subjugavit imperatores. Unde quia Gothescalcus non voluit, et non valuit, devotus lector intelligere debet haec a Sedulio, Aratore, et Prospero tropice per metonymiam, id est per transnominationem cujus species multae sunt, dicta. Qui tropus non solum in metro, et in saeculari litteratura, atque in communi [Col. 0564D] locutione, sed etiam in authentica Scriptura sacra, et in catholicorum dictis saepius reperitur ornatus aut causa necessitatis, unde hic de singulis testimonia ponere non necessarium duximus. Hoc tantum dixisse sufficiat, quia trinam pietatem Prudentius, trinam potestatem Arator, trinam majestatem Prosper, pro personis Patris et Filii et Spiritus sancti, qui relative in sancta Trinitate dicuntur, substantialia nomina, pietatem, potestatem, majestatem posuerunt, quae non plurali, sed semper singulari numero in singulis et in tribus simul personis proprie dicuntur, quorum est una pietas, una potestas, una majestas, et quidquid ad se, id est de Deo, substantialiter dicitur, sicut et illi ipsi in iisdem [Col. 0565A] opusculis suis ostendunt. De qua figurata vel translativa locutione sanctus Athanasius in libro primo de Trinitate dicit (de unit. nom. Trinit.): »Ergo, inquiens, postulo a te, qui legis hanc istius scripturae meae fidei catholicae professionem, ne hinc superflua vel profusa verba perquiras; sed strictim capaciter, imo spiritaliter, cum summo studio dicta ad stylum sacrae Scripturae conferas, et secundum regulae aequitatem justitia moderante perpendas. Unde jam accipe non diserta, sed fortia, neque terrena figmenta, sed vera coelestia documenta, neque philosophorum haeretica prava commenta, sed perfecta apostolica arcana sacramenta, neque grammatica quae superflua est doctrinae sapientiae, sed ex evangelicis Scripturis super melle et favo dulciora et [Col. 0565B] meliora divina 503 praecepta. Disce itaque quia in hoc sophistae hujus mundi stulti vel muti facti sunt, quoniam sapientiam veram non cognoverunt, et ideo reprobi facti sunt.« Haec manifestum de ipsius scriptis est legisse improbum et pertinacissimum Gothescalcum; sed sicut sanctus Hilarius reprobam plebem de resurrectione Christi fecisse dicit inquiens, Haec vidit Judaea mendax, haec negat cum viderit, sic et Gothescalcus de his quae hinc legerat, aut in totum dimisit, aut prave interpretando negavit, aut sicut facere solent haeretici, quia malo voto legit quod legit, ex retributione justitiae intelligere bene non valuit, idque ad pravitatem sui sensus inflectens, sicut voluit posuit. Quod autem apertissime bene dictum invidit, etiamsi oculo corporis vidit, [Col. 0565C] oculo mentis videre non voluit, et idcirco ac si non visum transiliit, juxta proverbium Gothicum, Capra lusca hortum videt, sepem nusquam. Et in sua conclusione, quinimo fidei rectae concussione, Gothescalcus dicit:



XII.

÷ »Itaque qui nolunt cum Sabellianis haereticis in aeternum habere societatem, credant, confiteantur, colant, canant cum catholicis catholici tritheoteiam, trinam deitatem, trisagium, trinam sanctitatem, trinam vitam, sapientiam, gloriam, trinum timorem, trinum amorem, trinam charitatem, trinam lucem, salutem, virtutem, pacem, claritatem, trinam majestatem, potestatem, pietatem: quippe cum debeamus etiam ternam, seu [Col. 0565D] trinam amplecti fidem, quam negant perversi Sabelliani per suam perfidam impietatem.«

. Cui primo referimus, quia secundum suam sapientiam, non sibi a Deo datam, sed vel a malo spiritu sibi inspiratam, vel a se stultam inventam, debuerat cognoscere differentiam esse inter ternam et trinam, sed dicens se esse sapientem stultus factus est. Notum quippe est quoniam duplex est numerus. Unus quidem, in quo unitatum repetitio pluralitatem quare et numerum facit: alter vero, qui in rebus numerabilibus constat, in quo repetitio atque pluralitas unitatum non facit numerabilium rerum numerosam diversitatem; et terna, non inter compositos, sed inter simplices numeros, qui nullam [Col. 0566A] partem aliam habent nisi solam unitatem, ab his qui de numeris disputant computatur: et non ab eo numero, quo numeramus cum tres dicimus, sed ab eo cum ter dicimus venit, habens collectivam significationem. Unde Beda in compoti lectione. »Quatuor Idus capiunt ternos.« Et Hilarius in hymno: »Et refert fragmenta coenae ter quaternis corbibus.« Et cum dicimus semel, bis, ter, quater, et his similia motum exprimimus: et cum dicimus unum, duo, tria, quatuor, et caetera, non motum exprimimus, sed repetitione unitatum pluralitatem ostendimus. Et a ter adverbialiter prolatum terna, et caetera in hunc modum, ut a quater quaterna dicuntur: a numero autem, quo numeramus cum dicimus tres vel tria, trinus dicitur. Unde in personis [Col. 0566B] dicitur Deus trinus, qui in deitate est unus. Sed et 504 ab eodem numero, unde trinus dicitur, etiam trina deducitur, ex unitatum repetitione, sicut et trinus, exprimens pluralitatem quam unitas deitatis non recipit. Verum et quia tres vel tria, primus scilicet impar numerus, quo trinitas ex monade et primo pari numero constat, signatur, quia quisquis hic dilectionem Dei et proximi servare studuerit, ipse ad aeternam vitam pertinget, et omnis nostra perfectio in illius unius veri Dei, qui est sancta Trinitas, contemplatione erit, in cujus nobis visione jam minus aliquid salutis et gaudii non erit. Et ita ex hoc numero quaedam divisio in eo quod dicitur trina, veniens a numero quo numerantur tres vel tria, monstratur, et quamcunque divisionem [Col. 0566C] vel pluralitatem unitas deitatis, tota in singulis, tota in tribus simul sanctae Trinitatis consistens personis, non patitur. Liquet profecto quia trina deitas catholice dici non valet. Legat qui volet quod de numero dicimus in sanctorum Augustini, Gregorii, Boetii, et Bedae dictis, et quod sanctus Augustinus in sermone trigesimo sexto Evangelii Joannis dicit loquens de divinitate: »Est ibi, inquit, aliquid ineffabile, quod verbis explicari non possit, ut et numerus sit, et numerus non sit. Videte enim, si non quasi apparet numerus Pater et Filius et Spiritus sanctus Trinitas. Si tres, quid tres? deficit numerus. Ita Deus numerus recedit a numero, nec capitur numero, quia tres sunt tanquam [Col. 0566D] numerus, si quaeris quid tres, non est numerus. Unde dictum est: Magnus Dominus noster, et magna virtus ejus, et sapientiae ejus non est numerus (Psal. CXLVI, 5). Hoc solum numero insinuant, quod ad invicem sunt, non quod ad se sunt.« Et sanctus Gregorius in libro trigesimo Moralium Job, de sententia Evangelii Joannis (cap. 5): »Palam, inquit, de Patre annuntiabo vobis (Joan. XVI, 25). Palam quippe de Patre annuntiare se asserit, quia per patefactam tunc majestatis suae speciem, et quomodo ipse gignenti non impar oriatur, et quomodo utriusque Spiritus utrique coaeternus procedat ostendit. Aperte namque tunc videbimus, quomodo hoc quod oriendum est, ei de quo oritur subsequens non est, et quomodo is qui processione producitur a proferentibus [Col. 0567A] non praeitur. Aperte tunc videbimus, quomodo et unum divisibiliter tria sunt, et indivisibiliter tria unum. Lingua ergo tunc narrantis Dei est visa claritas sublevantis.« Et sanctus Sophronius Hierosolymitanus episcopus, cujus catholicissima epistola in sexta synodo acceptissima fuit, in ea ad locum dicit: (synod. VI, act. 9): »Neque unum quatenus unum est tria recipitur, neque tria secundum quod tria sunt unum advertitur: quod est mirabile et omni certe plenum stupore. Hoc ipsum namque et numerabile est, et refugit numerum: numerabilis quidem tribus suis subsistentiis, refugit autem numerum singularitate deitatis. Unitas quippe ejus essentiae atque naturae numerari penitus non permittit, uti non et differentiam deitatis introducat, et ex hoc essentiae [Col. 0567B] et naturae et deorum multitudinem unum principium 505 faciat. Omnis itaque numerus contubernalem habet differentiam, et omnis differentia atque discretio numerum superinducit ut insitum. Numeratur ergo beata Trinitas, non essentiis, non naturis, nec diversis deitatis ternisve dominationibus. Absit, sicut insaniunt Ariani, et novi tritheiae, id est trinae deitatis latratores.« Beatus etiam Ambrosius in secundo libro de Spiritu sancto, demonstrans quoniam trina pluralitatem habet quam non recipit deitas, inter alia dicit (cap. 11): »Quia tertio repetita figura mysterii operationem Trinitatis expressit, et ideo in mysteriis interrogatio trina defertur, et confirmatio trina celebratur.« Et in libro secundo de Fide: »Quid sibi vult sub uno nomine sanctitatis trina [Col. 0567C] repetitio? Si trina repetitio, cur una laudatio? si una laudatio? cur trina repetitio? Trina repetitio cur, nisi quia Pater et Filius et Spiritus sanctus sanctitate unum sunt?« Et item: »Quia divisionem quam trina demonstrat non patitur unitas deitatis, sicut multoties et in libro secundo de Spiritu sancto dicit: Abraham tres vidit et unum adoravit, quia unus Deus, unus Dominus, et unus Spiritus: et ideo unitas honoris, quia unitas potestatis.« Et item: »Quomodo enim pluralitatem recipit unitas divinitatis, cum pluralitas numeri sit, numerum autem non recipiat divina natura?« Unde putamus venerandum Sedulium, non trinam, sed ternam fidem in lege metri ponere voluisse, ut demonstraret quasi quodam inseparabili sed non locali motu, qui in [Col. 0567D] terna est a ter derivata, quia Filius de Patre sit natus, et de Patre ac Filio Spiritus sanctus procedat. Singula videlicet quaeque persona plenus et perfectus Deus, unusque plenus et perfectus Deus, tres simul unius Deitatis in hac sancta Trinitate personae, quas denegabat Sabellius dicens: Idem Deus quando vult Pater est, quando vult Filius est, quando vult Spiritus sanctus est: idem vero unus est. Et noluit dicere trinam fidem, ne pluralitatem signando, numerabilem faceret unam individuae atque insepaparabilis Trinitatis deitatem, quam Arius denegabat. Contra hos quippe in Paschali carmine scripsit. Propter unam enim eamdemque deitatem, quae tota est in singulis, tota in tribus simul personis, individua [Col. 0568A] atque inseparabilis sancta Trinitas dicitur. Hoc quippe inseparabile vere dicitur, quod nullatenus separationem potest recipere. Nam quod non separatur sed separari potest, inseparabile non est. Quod si quisquam separari posse putat tres unius deitatis personas, quae una deitas separari non potest in tribus personis, non Trinitas inseparabilis est dicenda, sed unitas. Ne quis vero mihi forte succenseat, quod dixi voluisse demonstrare Sedulium, non locali motu Filium a Deo Patre genitum, Spiritum sanctum a Patre Filioque procedere, in eo quod ternam et non trinam fidem dixit, satisfacio meo lectori hoc me inde intellexisse, cum dixi non locali motu, quod Dominus dicit: Qui me misit verax est (Joan. VIII, 26); tanquam diceret, inquit Augustinus: Ideo [Col. 0568B] verum dico, quia Filius veracis veritas 506 sum, Pater verax est, Filius veritas, sicut a Patre Filius, ita a veraci veritas, et hoc est: Qui misit me. Scriptura etenim sacra suae profunditatis altitudinem nobis pandere nequiret, si non ita se nobis contemperasset, ut nos ad suam intelligentiam sublevaret, et interiora sua per ea quae circa nos sunt, nostroque more loquendo demonstrans, velut si urbanus et quidam doctiloquus, puerulo blandiens et applaudens, de industria verba molliat, et quodammodo infringendo balbutiat. Hinc ergo misit cum dicitur, quasi quidam motus videtur. Sed hic localis motus non est intelligendus, sicut nec in eo quod dixit: Dedit, quin Pater, Filio habere vitam in semetipso (Joan. V, 26), quod est, genuit Filium vitam [Col. 0568C] habentem in semetipso: et missio Spiritus sancti ipsa processio est, qua ex Patre simul procedit et Filio, sicut omnes catholici doctores de sanctis Scripturis manifestissime docent. Multo minus autem quam terna, imo nullomodo proprie in Deo est trina fides intelligenda; sed sicut dicit Apostolus: Unus Deus, una fides, unum baptisma (Ephes. IV, 5), quia licet, ut beatus dicit Gregorius, nec infidelis sine fide vivat, sola tamen est catholica quae humanum genus sanctificat, sola vivificat. Et licet sint varia baptismata et haereticorum lavacra, quae sicut in lege juxta Apostolum non poterant perfectum facere servientem, ita nunc proficere non valent ad perfectae purgationis lomentum. Tamen unum est baptisma catholicum, quod solum in catholica celebratur [Col. 0568D] Ecclesia, et in una fide collatum et acceptum ad perfectam purgationem credentibus proficit, sicut sanctus Ambrosius in primo libro de Spiritu sancto dicit (cap. 3): »Unum inquiens, baptisma. Ubi autem non est plenum baptismatis sacramentum, nec principium, nec species aliqua baptismatis aestimatur. Plenum autem est, si Patrem et Filium Spiritumque sanctum fatearis, si unum neges, totum subrues. Et quemadmodum si unum in sermone comprehendas, aut Patrem, aut Filium, aut Spiritum sanctum, fide autem nec Patrem nec Filium nec Spiritum sanctum abneges, plenum est fidei sacramentum: ita etiam, quamvis Patrem et Filium et Spiritum sanctum dicas, et aut Patris aut Filii aut Spiritus [Col. 0569A] sancti minuas potestatem, vacuum est omne mysterium:« Et post pauca: »Unum est enim opus, quia unum est mysterium: unum baptisma, quia mors una pro mundo: unitas ergo operationis, unitas praedicationis, quae non potest separari.« Quapropter credentes unum Deum tres personas unius deitatis, tenentes unam fidem catholicam quae sola sanctificat, sola vificat habentes et celebrantes unum baptisma, in quo solo plenum est fidei sacramentum, non obaudiemus Gothescalcum, ne cum haereticis partem habeamus, ut credamus et dicamus trinam deitatem, trinam sanctitatem, trinam lucem, et caetera quae supra dixit; sed suademus ei, ut si non vult cum Arianis haereticis in aeternum habere societatem, credat, confiteatur, colat, canat cum [Col. 0569B] catholicis catholicus Patrem et Filium et Spiritum 507 sanctum, sanctam scilicet et inseparabilem Trinitatem unum esse Deum, unius ejusdemque deitatis, ac per hoc unam deitatem, unam sanctitatem, unam vitam, unam sapientiam, unam gloriam, unum timorem, unum amorem, unam charitatem, unam lucem, unam salutem, unam virtutem, unam pacem, unam majestatem, unam potestatem, unam pietatem. Sicut Athanasius in capite libri octavi de Fidei unitate dicit: »Fides unius substantiae Trinitatis haec est, Patris et Filii et Spiritus sancti sine initio temporum, super omnem sensum et sermonem et spiritum, una virtus unus Deus, tria vero vocabula, una potestas.« Et haec omnia ideo, quia, ut Augustinus et caeteri catholici doctores dicunt, de [Col. 0569C] quorum verbis et sensibus haec in praefato libro vir venerandus Alcuinus collegit (de Fid. S. Trinit. lib. I, c. 13): »Una est natura, essentia, substantia, divinitas, deitas Patris et Filii et Spiritus sancti, et omnia nomina, quae substantiam vel potentiam, vel essentiam Dei significant, vel quidquid proprie ad se dicitur Deus, omnibus personis aequaliter conveniunt, ut Deus magnus, bonus, aeternus, omnipotens, sanctus, et omnia quae naturaliter de Deo dicuntur. Non est igitur aliquod naturae nomen, quod sic Patri convenire possit, ut Filio ut Spiritui sancto aequaliter convenire nequeat (cap. 15). Proprie quidem Deus dicitur substantia una summa et ineffabilis, quae semper idem est quod est, cui nihil accidens vel recidens inesse poterit, quae semper est quod est, quia [Col. 0569D] semper immutabilis. Item Deus magnus dicitur, non alia magnitudine, nisi qua ipse magnus est et immensus. Ea igitur magnitudine magnus est, qua ipse est eadem magnitudo, et ea bonitate bonus est, qua ipse est [bonitas]. Nec Deo aliud est esse, aliud magnum esse, aliud bonum esse; sed eo quo est, magnus et bonus est. Ideo nec tres substantias, nec tres magnos, nec tres bonos de Deo dicere fas est (lib. II, c. 2). Et ille est summa existentia, summa intelligentia, summa vita, a quo est omnis vita, omnis intelligentia, et omnis existentia: Dei enim idem ipsum est et potentia, et substantia, et divinitas, et haec omnia unum, ut hoc unum simplex (cap. 13); quia unum opus est Patris et Filii et Spiritus sancti, et personarum proprietatem [Col. 0570A] ostendens. Inseparabilis igitur naturae unitas non potest separabiles habere personas. Haec vero summae Trinitatis atque individuae unitatis natura, quae est sola ubique tota, sicut ubique inseparabilem habet unitatem naturae vel operis, sic separationem non potest recipere personarum. Ipsa itaque operatio Dei, id est sanctae Trinitatis, voluntas est Dei, et voluntas Dei simplex est, et semper in requie beatitudinis. Nec aliud est Deo operari, aliud velle, sed idem est illi velle et operari, quia voluntas Dei effectiva potentia est. Nec Deo aliud est esse aliud velle, sed unum atque idem, et hoc totum simplex, totum Unitas, totum Trinitas, totum quia esse quod substantiale est unum est in Patre et Filio et Spiritu sancto, et horum una 508 actio est, sicut [Col. 0570B] una voluntas (cap. 14). Quod ait Apostolus: Christum Dei virtutem et Dei sapientiam (I Cor. I, 24), non ita intelligendum est, quod Pater dici non possit virtus vel sapientia, sicut dici non potest Filius vel Verbum; quia haec relativa sunt nomina, sicut superius dictum est: illa vero, id est virtus et sapientia, substantialia sunt. Ideo Pater virtus et sapientia, Filius virtus et sapientia, Spiritus sanctus virtus et sapientia: non tamen tres virtutes, nec tres sapientiae, sed una virtus et una sapientia, Pater et Filius et Spiritus sanctus; sicut una substantia, et una omnipotentia, et alia quae de substantia divinitatis dicuntur. Et ita intelligatur Filius sapientia Patris, quomodo dicitur lumen Patris; id est, ut quemadmodum lumen de lumine et utrumque unum lumen, sic [Col. 0570C] intelligatur sapientia de sapientia, et utrumque una sapientia: quia in illa simplicitate naturae divinae non est aliud sapere quam esse, nec aliud esse quam posse, nec aliud posse quam vivere. Eadem ibi sapientia quae essentia, eadem vita quae essentia, et haec omnia unum, et unus Deus (cap. 15). Et sicut Pater vita, ita et Filius vita, et Spiritus sanctus vita, quia unum opus est Patris et Filii et Spiritus sancti, sicut una substantia atque essentia. Pater vita in semetipso, non ab alio; Filius vita in semetipso, sed a Patre, qui eum talem genuit ut vitam haberet in semetipso. Dictum quippe est, sicut ipse Filius ait: Sicut Pater vitam habet in semetipso, sic dedit et Filio vitam habere in semetipso (Joan. V, 26), id est genuit Filium, vitam in semetipso habentem. [Col. 0570D] Hoc solum interest, quod Pater vita est non nascendo, Filius vita est nascendo; Pater de nullo patre, Filius de Deo Patre; Pater propter Filium Pater est, Filius vero et quod Filius est propter Patrem est, et quod est a Patre est, et a vita est. Pater, qui est vita in semetipso, genuit Filium qui esset vita in semetipso. Ideo et ipse Filius ait: Sicut vivit Pater, et ego vivo propter Patrem (Joan. VI, 58). Non ita dictum est, quasi in semetipso Filius propriam non haberet vitam, sed participatione paternae vitae vitam haberet, sicut oculus carnalis participatione lucis alterius lumen accipit, quod non haberet in seipso nisi aliunde mutuasset. Sed jam jamque talis a Patre genitus est Filius, qui in seipso viveret. Sicut [Col. 0571A] ut Pater non est indigens vita, sic Filius non indiget alterius vitae ut sit. Pater vita, sic et Filius vita, utrumque tamen una vita, non duae, quia unus Deus, non duo dii (cap. 18). Similiter et de Spiritu sancto est sentiendum, quod vitam habeat in semetipso, procedens a Patre et Filio, coaeternus et consubstantialis Patri et Filio. Et ubicunque in Scriptura sancta legitur solus Deus, non de una qualibet persona in sancta Trinitate intelligendum est, sed de tota sancta Trinitate, quae aequaliter operatur omnia quaecunque operanda esse judicat. Quae sancta Trinitas est unus, solus, beatus, potens, invisibilis, et verus Deus, quia una potentia est totius sanctae Trinitatis. Neque enim, quia ipse Filius alibi loquens voce sapientiae, ipse est enim [Col. 0571B] sapientia Dei quae ait: Gyrum coeli circuivi sola (Eccli. XXIV, 8), separavit a se Patrem, quanto 509 magis ergo non est necesse ut tantummodo de Patre praeter Filium vel Spiritum sanctum intelligatur quod dictum est: Solus habet immortalitatem, et lucem habitat inaccessibilem (I Tim. VI, 16, cap. 20)? Et Spiritus sanctus, qui in Scripturis legitur donum Dei, vel paracletus, vel charitas Dei, in eadem unitate substantiae et aequalitate cum Patre et Filio consistit. Sive enim sit unitas amborum, sive sanctitas, sive charitas, sive ideo unitas quia charitas, et ideo charitas quia sanctitas, nequaquam minor est illis in aliquo ex quibus procedit. Et haec est summa charitas, qua genitus a gignente diligatur, genitoremque suum diligat, et ideo non amplius [Col. 0571C] quam tria sunt: unus diligens eum, qui de illo est; et unus diligens eum, a quo est; et ipse dilectio, de qua dicitur quia Deus charitas est. Et haec summa et ineffabilis Trinitas, non unius Dei dici debet, sed unus Deus (cap. 21). Et ista charitas non tenetur nisi in unitate Ecclesiae Christi, nec illam habent qui se dividunt ab unitate catholicae pacis.« Haec de catholicorum Patrum dictis ab Alcuino in unum collecta posuimus. Sane uti omnem scrupulum utentes verbis beati Athanasii legentibus amputemus: »Adhuc, inquit, breviter dilucidabo, multifarie approbans hoc unitatis nomen esse verissimum Trinitatis, quae tamen referatur ad multifariam sapientiam Dei, quae uniter in Patre et in Filio et Spiritu sancto consistit, de qua si significes sapientiae deitatem, et [Col. 0571D] deitatem sapientiae, nonne haec ipsa est unitas sapientiae, quae et divinitas Trinitatis? Ergo ut compendio haec assignemus, sive sapientiae gloria, seu deitas gloriae, aut summitas, aut dominatio, aut dignitas, aut claritas, aut majestas, aut imperium, aut potestas, aut sempiternitas nominetur, nonne haec, multifarie quamvis sint dicta, tamen ad unitam deitatem incomparabilem Patris et Filii et Spiritus sancti uniter sunt declarata? aut putas quot significationes dicuntur ad gloriam deitatis, totidemque sint et species diversitatis? Absit, dum haec universa ad unitam substantiam dicta referantur. Nam si haec una atque eadem ipsa est multiplex praesaga sapientia Patris et Filii et Spiritus sancti, [Col. 0572A] quae est una virtus, sive una forma magnitudinis aequalitatis ejus, sive una majestas, sive una claritas, quae in hanc unitam deitatem plenitudinis secundum Scripturae regulam in hoc loco collecta reperiuntur, nunquid sic in eadem deitate Trinitatis potest adversus Scripturas referri, ut tres sapientias, aut tres virtutes, aut tres imagines, aut tres substantias, aut tres claritates, aut tres plenitudines divinitatis, vel caetera hujusmodi pluraliter Ariomanitarum more dicamus? Absit. Sicut tu, Osi, jam in aetate prolixa, quin per rudimenta in synodo Sirmiensi catholice, auctor fuisti: ubi fidem tuam, quam in Nicaea conscripseras, irritam fecisti dum regiae potestati famularis. Praeterea qui morti esses perquam vicinus, sic in laqueum voraginis baratri incidisti, ut excideres [Col. 0572B] tanquam mortuus a corde, ut diceres: Quis ignoret Patrem majorem esse honore, dignitate, claritate, 510 et majestate? quasi duae vel certe tres essent claritates, aut majestates, in singulis his personis Patris et Filii et Spiritus sancti, quod absit. Nam si haec eorum sic se blasphemia ita, ut aiunt, haberet, quare etiam non tres deos plurali numero nuncupant, ac publica voce circa proprias vel diversas substantias suas pollicentur? quod absit, dum perfecte unitum nomen divinitatis, multifarie quamvis dictum, uniter in Trinitate consistat.« Et sanctus Ambrosius in secundo ac tertio libro de Spiritu sancto, ex Scripturarum auctoritate manifeste demonstrat, sicut devotus lector facile invenire valebit, quia Pater et Filius et Spiritus una est virtus, [Col. 0572C] et unum est consilium Patris et Filii et Spiritus sancti, et una vita Pater et Filius et Spiritus sanctus, et creator omnium Pater et Filius et Spiritus sanctus, et unum regnum Patris et Filii et Spiritus sancti, et una voluntas Patris et Filii et Spiritus sancti, et una visio, una praeceptio, atque una majestas, et omnipotentia, ac una sanctitas Patris et Filii et Spiritus sancti. Etenim sicut scriptum est: Totum spiritum suum profert stultus: sapiens autem differt et reservat in posterum (Prov. XXIX, 11); ut plenius suam stultitiam Gothescalcus ostenderet, nihil voluit reservare, quin totum spiritum stultitiae suae proferret. Unde et quasi clausulam praedictis adjecit:



XIII.

÷ »Cuncta, inquiens, sic esse ceu dixi, in duobus [Col. 0572D] probari potest, patenter nominibus singularis tantummodo numeri, hoc est in luce pariter et pace. Lux enim et pax ingenita, et lux et pax genita, quin et lux atque pax procedens, non tres pluraliter luces aut paces dici sinuntur ab arte grammatica, neque tres naturaliter, ut latrat haeresis Ariana, neque personaliter una, sicut somniat haeresis Sabelliana: sed procul dubio lux et pax est naturaliter una, et personaliter trina, sicut amplectens trinam et unam fidem, ac per hoc credens, confitens, colens, canens trinam et unam lucem, et pacem, majestatem, potestatem, pietatem, trinam et unam deitatem,« et reliqua quae ibi est persecutus.

[Col. 0573A] . Ad quem parumper conversi loqui censuimus. Stulte, impie, crudelis, et Dei tyranne, quod non solum sensus, sed et artis litteratura penitus denegat, et tu ipse prius cum arte negas, cum artis littera errorem non habeat, et apices sint sine crimine, cur prave interpretando sensum maculas pravae intelligentiae crimine, lucem et pacem naturaliter unam personaliter in Deo dicens trinam? Nam de luce tuae impietati contradicit Psalmista dicens: Apud te est, Domine, fons vitae, et in lumine tuo videbimus lumen (Psal. XXXV, 10). »In lumine tuo, inquit Hieronymus, videbimus lumen. Lumen Patris Christus est. In Christo Patris lumine lumen Spiritum sanctum videbimus. Et lumen tuum, Christe, Pater est, cujus voluntatem faciens venisti [Col. 0573B] illuminare occulta tenebrarum, ut in te, qui es lux mundi, mereremur illud lumen cernere in gratia mentis purae. Sic enim ait ad Philippum: 511 Qui videt me videt et Patrem meum (Joan. XIV, 9). In lumine ejus, id est in Christo, videbimus lumen, id est Spiritum sanctum, qui super apostolos, id est in specie ignis illuminantis apparuit. Et in lumine tuo videbimus lumen, id est a Christo illuminabimur, ut ait in Evangelio: Erat lumen verum, quod illuminat omnem hominem venientem in hunc mundum (Joan. I, 9).« Apostolica quoque sedes superexaltata Petri confessione, et Pauli ornata praedicatione, verum et ipsius traditione Ecclesia catholica in vigilia sacra Pentecostes, quasi hujus expositionem versiculi syllabis paucis, sensu permaximo, [Col. 0573C] orando melius quam tradendo sibi obtinere et aliis commendare posse cognoscens, inter sacra missarum solemnia deprecari canendo instituit, dicens: »Praesta, quaesumus, omnipotens et misericors Deus, ut claritatis tuae super nos splendor effulgeat, et lux tuae lucis corda eorum qui per gratiam tuam sunt renati, sancti Spiritus illustratione confirmet.« Si recolis, haeretice, scriptum: Vobis qui timetis Deum orietur Sol justitiae (Malac. IV, 2); et item: Qui cum sit splendor gloriae, et figura substantiae ejus (Hebr. I, 3); et item: Ipse est enim candor lucis aeternae (Sap. VII, 16); unde et ipse dicit: Ego sum lux mundi (Joan. VIII, 12); et: Qui videt me, videt et Patrem, quia ego in Patre et Pater in me est (Joan. XIV, 9); et item scriptum: Deus noster ignis consumens [Col. 0573D] est (Hebr. XII, 23), et purgaveris gratia Dei oculum mentis a pulvere vel albugine arrogantiae, poteris hanc orationem catholicam intellectu videre. Et quoniam scriptum est: Invisibilia Dei a creatura mundi per ea quae facta sunt intellecta conspiciuntur, sempiterna quoque ejus virtus et divinitas (Rom. I, 20), intende solem, et separa ab eo aliquo modo splendorem vel calorem si potes, et cum tria inseparabilia in una creaturae substantia videbis, intellige lucem et pacem, sicut et in arte grammatica singularis numeri esse, ita et sensu intellige unam et non trinam esse lucem ac pacem, omnium quae sunt creatorem, Patrem et Filium et Spiritum sanctum. Quia sicut Deus Pater, Deus Filius, Deus et Spiritus sanctus, [Col. 0574A] et tamen non tres dii sed unus est Deus, ita lux Pater, lux Filius, lux Spiritus sanctus, et non tres luces vel trina lux, sed una lux est Pater et Filius et Spiritus sanctus. Et sicut dicitur Pater et Filius et Spiritus sanctus trinus in personis, et unus Deus in potentia et deitate, ut beatus dicit Ambrosius:

Summae Deus clementiae,
Mundique factor machinae,
Unus potentialiter,
Trinusque personaliter,
non potest catholice dici, sicut deliras, lux et pax ac deitas naturaliter una et personaliter trina. Unde idem in alio hymno dicit Ambrosius:

Tu Trinitatis unitas,
Orbem potenter qui regis;
[Col. 0574B] de qua non dixit, una potentialiter, trinaque personaliter, quia in Deo ad se, id est essentialiter et naturaliter, sicut Deitas et substantia, lux et pax et vita, ac virtus, et alia his similia dicuntur et non relative, ac per hoc singulariter proferuntur, et non recipiunt neque habere pluralitatem vel numerum possunt. Personae autem, quibus constat sancta et inseparabilis unius deitatis trinitas, relative dicuntur ad invicem, et idcirco pluralitatem; id est numerum habent, quae habere non possunt essentialia nomina 512 deitas, pax, et lux quae illuminat omnem hominem venientem in hunc mundum Pater et Filius et Spiritus sanctus: quia sicut inseparabilis est substantia, id est deitas Patris et Filii et Spiritus sancti, ita et inseparabilia sunt opera ejusdem sanctae [Col. 0574C] et individuae Trinitatis, inseparabiliterque operatum esse intelligendum est, quidquid a singulis personis legimus operari. Quamvis certissimum sit, esse Patrem solum in paternitatis persona qui dixit: Hic est Filius meus, in quo mihi complacui (Matth. III, 17): et Filium esse solum Filium, super quem illa vox sola Patris sonuit, quando in Jordane secundum hominem baptizatus est idem unigenitus Deus qui carnem solus accepit: et Spiritum sanctum Patris et Filii personaliter solum esse, qui in specie columbae super eumdem baptizatum ascendentem de aqua descendit, et quinquagesimo die post resurrectionem Christi fideles in uno loco positos in linguarum ignearum visione adveniens replevit, in quo habent omnes fideles remissionem peccatorum [Col. 0574D] omnium, sive in baptismo, sive in poenitentia. Illam tamen verissime vocem qua solus locutus est Deus Pater, et illam carnem qua solus homo factus est unigenitus Deus, et illam columbam in cujus specie Spiritus sanctus super Christum descendit, illasque linguas igneas in quarum visione fideles in uno loco positos replevit, et in quo datur credentibus remissio peccatorum, opera esse totius sanctae Trinitatis, id est unius Dei qui fecit in coelis et in terra visibilia et invisibilia, verissime credendum est. De pace siquidem, unde haeretice quasi sapienter et conclusive una cum luce praedicare te jactas, et revera perniciosissime blasphemas, dicens: Pax ingenita, et pax genita, et pax procedens, naturaliter una, personaliter [Col. 0575A] trina, sicut supra dixisti de deitate. Sufficere poterant quibus sufficit quae latius de omnibus quae substantialiter de Deo dicuntur ex catholicorum verbis supra ostendimus. Sed ne dicas, quia in his duobus nominibus nos concluseris, et in responsione defecerimus, juxta proverbium antiquum, tibi malae arboris nodo fortissimum cuneum opponimus, auctoritate sancti Ambrosii, et ipsam veritatis rationem. Veritas quippe loquitur per Ambrosium, dicit et per Apostolum: Ipse est pax nostra (Ephes. II, 14); et: Deus lux est (I Joan. I, 5). Quid ergo aliud datur intelligi, nisi quia ipsum sit pax et lux quod Deus est? Neque enim illa natura simplex quae Deus est, aliud in se habere potest nisi quod ipsa est, cui hoc est scire, quod posse, hoc est posse, quod esse [Col. 0575B] et nosse. Unde et hoc pacis et lucis praecelsum vocabulum sanctae Trinitati convenientissime coaptatur: nimirum quod ex tribus litteris constat, et pluralitatis numerum sicut Deus ignorat. Cum enim dicimus pax, lux, per tres litteras tres in Deo personae intelliguntur, et quia pax, sicut nec lux, numerum pluralem non recipit, per singularem numerum substantia, id est deitas ipsius unius Dei accipitur, sicut sanctus Ambrosius in primo libro de Spiritu sancto, 513 capite duodecimo dicit: »Una pax, una gratia Patris et Filii et Spiritus sancti. Denique scriptum est: Gratia vobis et pax a Deo Patre nostro et Domino Jesu Christo (Gal. I, 3). Ecce habes quia Patris et Filii una gratia est, et Patris et Filii una pax est. Sed et gratia et pax fructus est Spiritus, [Col. 0575C] sicut ipse Apostolus docuit, dicens: Fructus autem Spiritus charitas gaudium, pax, patientia (Gal. V, 22). Et bona pax et necessaria, ut nemo ad disputationum turbetur incertum [al., incertis], neque passionum corporalium tempestate quatiatur: sed in simplicitate fidei et tranquillitate mentis quietus circa Dei cultum perseveret affectus.« Et post pauca: »Si igitur una pax, una gratia, una charitas, una communicatio est Patris et Filii et Spiritus sancti, una certe operatio est, et ubi una operatio est, utique non potest virtus esse divisa, discreta substantia. Nam quomodo operationis ejusdem gratia conveniret?« Et capite decimo tertio: »Quis igitur unitatem separare audeat nominis, cum operationis videat unitatem? Sed quid ego unitatem nominis argumentis [Col. 0575D] astruo, cum divinae vocis evidens testimonium sit. Unum nomen est Patris et Filii et Spiritus sancti. Scriptum est enim: Ite, baptizate gentes in nomine Patris et Filii et Spiritus sancti (Matth. XXVIII, 19). In nomine dixit, non in nominibus: non ergo aliud nomen Patris, aliud nomen Filii, aliud nomen Spiritus sancti, quia unus Deus non plura nomina, quia non duo dii, nec tres dii. Et ut aperiret quia una divinitas, una majestas est, quia unum nomen Patris et Filii et Spiritus sancti,« et reliqua. Et capite decimo quarto: »Deus enim lux est, sicut dixit Joannes, quia Deus lux est, et tenebrae in eo non sunt ullae (Joan. I, 5). Lux autem et filius, quia vita erat lux hominum (Joan. I, 4). Et ut ostenderet [Col. 0576A] se de Dei Filio evangelista dixisse, ait de Joanne Baptista: Non erat ille lux, sed ut testimonium perhiberet de lumine. Erat lux vera, quae illuminat omnem hominem venientem in hunc mundum (Joan. I, 8, 9). Ergo quia Deus lux est, lux autem vera est Dei Filius, sine dubio Deus verus est Dei Filius. Habes et alibi quia Deus lux est: Populus qui sedebat in tenebris et umbra mortis, lucem vidit magnam (Isa. IX, 2). Quid autem hoc evidentius quod ait: Quoniam apud te est fons vitae, et in lumine tuo videbimus lumen? (Psal. XXXV, 10.) Hoc est, quod apud te est, Deus omnipotens Pater, qui fons vitae es, in lumine tuo Filio videbimus lumen. Videbimus lumen Spiritus sancti, sicut ipse Dominus ostendit, dicens: Accipite Spiritum sanctum (Joan. XX, 22), et alibi: [Col. 0576B] Et virtus exiebat de eo. Ipsum autem Patrem quis dubitet lucem esse, cum lectum sit de Filio ejus, quia splendor sit lucis aeternae (Hebr. I, 3). Cujus enim nisi Patris splendor est Filius, qui et cum Patre semper est, nec dissimili sed eadem claritate praefulget? Et Isaias significat non solum lucem, sed etiam ignem esse Spiritum sanctum, dicens: Et erit lux Israel in ignem (Isa. X, 17). Itaque prophetae eum ignem ardentem dixerunt; quia in tribus istis generibus propensius majestatem divinitatis advertimus: quoniam et sanctificare divinitatis, et illuminare lucis et ignis est proprium: et in specie ignis exprimi vel videri divinae 514 est consuetudinis: Deus enim est ignis consumens, sicut Moyses dicit (Deut. IV, 24).« Ecce [Col. 0576C] habes quia Pater et Filius et Spiritus sanctus non personaliter trina, sed naturaliter et essentialiter una pax, una lux est. Unde sicut et de deitate, ac de omnibus quae de Deo substantialiter dicuntur, revictus es mendax, Gothescalce, quia non pluraliter sed singulariter de singulis sicut et de tribus personis debent efferri (cap. 8). Sicut et sanctus Augustinus in libro quinto de Trinitate dicit, et tuo mendacio contradicit: »Illud, inquiens, praecipue tenendum est, quidquid ad se dicitur praestantissima illa et divina sublimitas, substantialiter dici, tantamque vim esse ejusdem substantiae in Patre et Filio et Spiritu sancto, ut quidquid de singulis ad seipsos dicitur, non pluraliter in summa, sed singulariter accipiatur.« Quod autem ad aliquid, non [Col. 0576D] substantialiter, sed relative ac per hoc pluraliter dicitur. Plura denique horum, sed et aliorum orthodoxorum potuissemus ponere testimonia, quae in suis locis lector poterit invenire: sed scimus quoniam quantacunque posuerimus, aemulorum invidiam et Gothescalci perfidiam, et si per rationem et auctoritatem superare, non tamen penitus sedare valebimus. Quapropter adhibemus etiam illi sacrum Nicaenum concilium, in quo cum Ario sequipes illius damnatus est, licet verbotenus illum detestetur qui sensu sequitur. Cujus concilii inviolabilis confessio, et irrefragabilis constitutio Dominum nostrum Jesum Christum natum ex Patre unigenitum, hoc est ex substantia Patris, Deum de [Col. 0577A] Deo, lumen de lumine, et non duo lumina, adeo credi et confiteri cum Spiritu sancto unum lumen perdocuit, ut secus sentientes ab Ecclesia catholica anathematizandos decreverit. Et de his contra eum ista dicta sufficiant: nunc de aliis ejus dictis ad narrationis ordinem redeamus. In alia etiam compilatione sua, in qua plura testimonia ex nomine catholicorum falso ponit, et nomina librorum ex quibus illa sumpserit penitus tacet, et quaedam quae nobis nota sunt ibidem contra se perverse more suo interpretans interponit, quae a se dicta fortiter ut sibi videtur astruunt, fortiter vero et catholice destruunt: ponit etiam ibidem testimonium de epistola Petri Nicomediensis episcopi, quam in sexta synodo ne damnaretur porrexit, in qua trinum [Col. 0577B] lumen fuisse positum, et ab episcopis approbatum in eadem synodo jactat. Nesciens saepe idioma linguae, in interpretatione quae fit verbo ex verbo, dubitationem vel intelligentiae difficultatem afferre, sicut et beatus Augustinus manifeste demonstrat, et in synodo saepe aliqua, quae non adeo ad rem pertinent, propter plurimas occupationes, dum multorum verba et sententiae intercedunt, necessario minus discussa praeteriri solere, maxime illa de quibus specialiter non agitur ratio, et plus statui nutantium intenditur a synodo consuli, quam dejectioni fraternae incumbi. Unde Leo, ut de pluribus unum proferamus exemplum, ad Flavianum scribit, dicens (epist. 12): »Miror tam absurdam tamque 515 perfidam ejus, quin Eutychetis, professionem [Col. 0577C] nulla judicantium increpatione reprehensam, et sermonem nimis insipientem, nimisque blasphemum ita omissum, quasi nihil quod offenderet esset auditum, cum tam impie duarum naturarum ante incarnationem unigenitus Dei Filius fuisse dicatur, quam nefarie, postquam Verbum caro factum est, natura in eo singularis asseritur, quod Eutyches ideo vel recte vel tolerabiliter aestimat dictum, quia nulla vestra est sententia confutatum.« Et cum haec ita se habeant, necessarium tamen duximus, Gothescalcum non verum dixisse patenter ostendere. Non enim in omni libello satisfactionis Petri Nicomediensis episcopi de trino lumine quidquam habetur, sed unitas deitatis in eo manifestissime et catholice demonstratur, qui ita incipit (synodi VI act. 10, [Col. 0577D] sub finem): »Credo in unum Deum Patrem omnipotentem, factorem coeli et terrae, visibilium omnium et invisibilium. Et in unum dominum Jesum Christum, Filium Dei unigenitum, qui ex Patre natus est ante omnia saecula, lumen de lumine, Deum verum de Deo vero, natum non factum, per quem omnia facta sunt. Et in Spiritum sanctum, Dominum et vivificatorem, ex Patre procedentem, cum Patre et Filio coadorandum et conglorificandum, Trinitatem consubstantialem, unam deitatem, essentiam, virtutemque et potestatem, dominationem, Deum unum, quem cum singulariter contemplatur, sensu dividente quae indivisa sunt, unitatem in trinitate, trinitatem in unitate adorandam: unitatem quidem secundum [Col. 0578A] essentiae sive deitatis rationem, trinitatem vero secundum subsistentias sive personas.« Habetur autem quiddam de tribus luminibus, sed non eo sensu quo Gothescalcus dicit, in professione synodo porrecta Macarii haeretici et Antiocheni episcopi, qui de duabus voluntatibus et operationibus in uno domino Jesu Christo non sensit catholice, et orthodoxorum dicta falsasse convictus et degradatus est, post alia praemissa hoc modo (synod. VI act. 8): »Trinitatem perfecta gloria, et imperio, et consilio non divisam, unam deitatem et dominationem. Nihil enim servile in Trinitatem vel subjectum et introductitium, tanquam prius quidem non exstitisset, post vero intromissum. Neque enim defuit Filius Patri, neque Filio Spiritus, sed inconvertibilis semper et consubstantialis [Col. 0578B] sancta Trinitas Deus noster. Deum verum cum dico, uno lumine illustror. Et tribus quidem secundum proprietates sive substantias, et personas: uno vero secundum essentiae rationem, id est deitatis. Dividitur quippe indivisibiliter, ut ita dicam, et conjungitur divisibiliter. Unum nempe in tribus ipsa deitas, et ipsa tria unum in quibus deitas, sive ut expressius dicatur, quae est deitas; et neque ipsam unitatem confusionem operemur, neque ipsam divisionem alienationem.« Et hinc sanctus Augustinus in libro septimo (cap. 3) de Trinitate: »Lumen Pater, lumen Filius, lumen Spiritus sanctus, simul autem non tria lumina, sed unum lumen.« Et beatus Ambrosius sanctam Trinitatem unius deitatis, non 516 secundum Gothescalci perversitatem, sed [Col. 0578C] secundum fidei catholicae universalem credulitatem atque confessionem, unam lucem catholice credi et dici demonstrat in hymno vespertinali, quem Gothescalcus ab ipsis rudimentis infantiae, in monachorum monasterio, in quo secundum regulam oblatus et tonsus exstitit, et usque ad aetatem adultam mansit, cum monachis labiis cecinit, sed sensum ejus percipere corde non potuit, quoniam in malivolam animam non introivit sapientia, nec habitavit in corpore subdito peccatis. Cujus hymni initium est:

O lux beata Trinitas, et principalis unitas,
Jam sol recedit igneus, infunde lumen cordibus.
Tandem hac schedula completis suis in Deum blasphemiis, Gothescalcus in vituperationem ipsius Domini sacerdotum, ut scientia et meritis illi impares [Col. 0578D] nosceremur, ac per hoc indigni sacerdotio notaremur, nobis noto et sibi consuetudinario blasphemiarum sigillo, post solitum suum Amen, verba ponens beati Gregorii, quatenus ejus derogationes in nos jaculatae, qui sua dogmata exsecramur, majoris haberentur virtutis, subscribendo signavit dicens:



XI.

÷ »Virtutibus plenus invitus ad regimen veniat, virtutibus vacuus nec coactus accedat.«

. Quas sententias beati Gregorii, ut a sancto Spiritu promulgatas, reverenter suscipimus, sed malo voto a Gothescalco prolatas non reveremur: [Col. 0579A] quia non Gothescalcus haereticus, sed sicut scriptum est: Spiritalis homo judicat omnia, ipse autem a nemine judicatur (I Cor. II, 15). Id est, ut beatus Augustinus dicit, a nullo homine, sed a sola ipsa lege, secundum quam judicat omnia. Quoniam et illud verissime dictum est: Oportet nos omnes exhiberi ante tribunal Christi (II Cor. V, 10). Omnia ergo judicat, quia super omnia est, quando cum Deo est. Cum illo autem est, quando purissime intelligit, et tota charitate quod intelligit diligit. Ita etiam quantum potest lex ipsa etiam ipse fit, secundum quam judicat omnia. De qua judicare nullus potest, praesertim nemo illorum, de quibus item beatus Augustinus dicit: »Quia multi non solum in catholica, sed in diversis haeresibus, si aliqua ingruente persecutione, [Col. 0579B] tradant ad flammas nobiscum corpus suum pro fide quam pariter confitentur, tamen quia separati haec agunt, non sufferentes invicem in dilectione, neque studentes servare unitatem spiritus in vinculo pacis, charitatem utique non habendo, etiam cum illis omnibus quae nihil eis prosunt, ad aeternam salutem pervenire non possunt, quia praeter unitatem et qui facit miracula nihil est. Praeter unitatem erant magi Pharaonis, et faciebant similia Moysi. Et discipuli gloriantes dixerunt Domino: Ecce in nomine tuo etiam nobis daemonia subjecta sunt (Luc. X, 17). Bene quidem confessi sunt, detulerunt honorem nomini Christi; et tamen quod ait eis: Nolite in hoc 517 gloriari quia daemonia vobis subjecta sunt: sed [Col. 0579C] gaudete quia nomina vestra scripta sunt in coelo (Luc. X, 20). Petrus daemonia excludit, nescio quae anicula vidua, nescio quis homo qualiscunque laicus, habens charitatem, tenens integritatem fidei, non facit hoc. Petrus in corpore oculus est, ille in corpore digitus est, in eo tamen corpore est in quo Petrus, et si minus valet digitus quam oculus, non est tamen praecisus a corpore. Melius est esse digitum et esse in corpore, quam esse oculum et evelli de corpore.« Deo gratias, qualescunque sacerdotes et in Ecclesiastico regimine positi, catholicam fidem servantes in Christi corpore, de quo evulsus est Gothescalcus, non usquequaque virtutibus, vacui manemus; quia, ut idem beatus Augustinus dicit, virtus est vel recta vel perfecta ratio. Et haec est [Col. 0579D] vere perfecta virtus, ratio perveniens ad finem suum, quam beata vita consequitur. Ipsa autem visio intellectus est ille qui in anima est, aspectus animae ratio est. Sed quia non sequitur ut omnis qui aspicit videat, aspectus rectus atque perfectus is est quem visio sequatur, et virtus vocatur. Quam et si perfecte necdum adepti sumus, quia necdum culmen perfectionis attingimus, in via tamen Dei quotidie sancti desiderii gressus ponere desudamus. Quapropter, ut beatus dicit Gregorius, consolatur nos Veritas, quae per Psalmistam dicit: Imperfectum meum viderunt oculi tui et in libro tuo omnes scribentur (Psal. CXXXVIII, 16). Non omnino erit nobis noxia nostra imperfectio, si in Dei itinere [Col. 0580A] constituti, et ad transacta non respicimus, et ad ea quae restant transire festinamus. Nam qui imperfectorum desideria dignanter inflammat, haec quodammodo ad perfectionem roborat per Jesum Christum Dominum nostrum, qui cum eo vivit et regnat Deus in unitate Spiritus sancti, per omnia saecula saeculorum, Amen. Et quoniam idem Gothescalcus plures schedulas blasphemiarum suarum compilavit, ad quas omnes propter multas occupationes nobis longum respondere fuit, de his scribendum tantummodo vidimus, de quibus quosdam scandalizari didicimus. Scripsit enim inter alia, in quadam naeniarum suarum schedula:



XV.

[Col. 0580B] ÷ »Siquidem inde dicitur in Deo persona, quod per se sit una. Quapropter cum Dei natura nihil aliud sit quam generalis, communis, atque universalis omnium trium substantia; et unaquaeque in Trinitate persona nihil sit aliud quam propria, specialis, et individua singulorum substantia et essentia, patefacta est, Deo gratias, luce clarius inter unam Dei naturam et tres personas differentia: eo videlicet, quod in natura demonstratur omnium trium substantialis generalitas, communitas, universalitas, unitas; at in personis declaratur individua singulorum specialitas atque proprietas, et ita his quoque consequenter manifestetur Trinitas, et sicut superius una scilicet natura, sic et in his trina deitas.«

[Col. 0580C] . Quo contra beatus Augustinus, quod et supra posuimus, in libro VII de Trinitate dicit: »Nec sic, inquiens, Trinitatem dicimus 518 tres personas vel subsistentias, unam essentiam et unum Deum, tanquam ex una materia tria quaedam subsistant, etiamsi quidquid illud est in his tribus explicatum sit, non enim aliquid aliud ejus essentiae est praeter istam Trinitatem. Tamen tres personas ejusdem essentiae, vel tres personas unam essentiam dicimus, tres autem personas ex eadem essentia non dicimus, quasi aliud ibi sit quod essentia est, aliud quod personae, sicut tres statuas ex eodem auro possumus dicere: aliud enim illic est esse aurum, aliud esse statuas. Et cum dicuntur tres homines una natura, vel tres homines ejusdem naturae, possunt [Col. 0580D] etiam dici tres homines ex eadem natura, quia ex eadem natura et alii tales homines possunt existere. In illa vero essentia Trinitatis, nullo modo alia quaelibet persona ex eadem essentia potest existere. Non enim major essentia Pater et Filius simul, quam solus Pater aut Filius: sed tres simul illae subsistentiae, sive personae, si ita dicendae sunt, aequales sunt singulis, quod animalis homo non percipit.« Et in sermone trigesimo sexto Evangelii Joannis: »Trinitas unus Deus, Trinitas una est aeternitas, una potestas, una majestas. Quid ergo tres? Si enim tres ait, oportet dicas quid tres? Respondeo, Pater et Filius et Spiritus sanctus. Id enim quod Pater in se est Deus est, quod ad Filium est [Col. 0581A] Pater est: quod Filius ad se ipsum Deus est, quod ad Patrem est, Filius est.« Et post paululum: »Quia illa divinitas est, est ibi aliquid ineffabile, quod verbis explicari non possit, ut et numerus sit, et numerus non sit. Videte enim, si non quasi apparet numerus Pater et Filius et Spiritus sanctus Trinitas. Si tres, quid tres? deficit numerus. Ita Deus numerus recedit a numero, nec capitur numero: quia tres sunt tanquam numerus, si quaeris quid tres? non est numerus. Unde dictum est: Magnus Dominus Deus noster, et magna virtus ejus, et sapientiae ejus non est numerus (Psal. CXLVI, 5).« Et item post paululum: »Hoc solum numerum insinuat quod ad invicem sunt, non quod ad se sunt.« Ex his verbis beati Augustini demonstratur contra [Col. 0581B] catholicam fidem dicere Gothescalcus, ut solet, trinam praedicans deitatem. Et in hoc etiam ex his verbis sancti Augustini male dogmatizare probatur, quod in eadem sua compilatione subsequitur, dicens:



XVI.

÷ »Illud etiam patet, et absque nubilo claret, quod nomina personalia non sunt ullo modo relativa, sed potius essentialia, sive substantialia, sicut sunt et naturalia. Hoc tamen inter se tantummodo differunt, quod nomina naturalia totis tribus personis aequaliter sunt communia, sive generalia: at personalia singulis tantummodo personis probantur esse propria, sive specialia. Quemadmodum, verbi [Col. 0581C] gratia, cum dicitur Dei natura, totius Trinitatis dicitur communis cognoscitur essentia: cum vero dicitur persona, nonnisi unius ex Trinitate specialis dignoscitur esse substantia. Revera enim naturale nomen Dei, quando generaliter ponitur, totas tres pariter complectitur personas, personale vero solummodo singulas.«

519 . Repetamus singula, et distincte ac viritim respondeamus catholicorum dictis et sensibus, his exsecrandis blasphemiis: »Claret, inquit, quod nomina personalia non sunt ullo modo relativa, sed potius essentialia, sive substantialia, sicut sunt et naturalia.« Ad quae interrogamus eum, quae sunt in sancta Trinitate nomina personalia. Si dixerit, quia aliud non habet quid dicat, Pater et Filius et [Col. 0581D] Spiritus sanctus, dicentem quod nomina personalia non sunt relativa, sed naturalia, mentiri comprobat sanctus Augustinus in multis locis, tum in quinto et septimo libro de Trinitate (lib. V, cap. 8), in quibus ostendit quod nomina naturalia in Deo ad se, id est substantialiter dicuntur, nomina vero personalia ad aliquid, id est relative dicuntur, sicut Pater ad Filium, Filius ad Patrem, et Spiritus sanctus ad Patrem et Filium, quorum est Spiritus sanctus. Et illud praecipue tenendum esse confirmat, ut quidquid ad se dicitur praestantissima illa et divina sublimitas, substantialiter dici, et quidquid de singulis ad se ipsos dicitur, non pluraliter in summa, sed singulariter accipiatur. Quod autem ad aliquid, non substantialiter [Col. 0582A] sed relative dicitur. Unde et Boetius, ac si beatum Augustinum exponens, in libro ad Joannem Romanum diaconum, postea autem episcopum, dicit: »Intelligamus Patrem et Filium ac Spiritum sanctum non de ipsa divinitate substantialiter dici, sed alio quodam modo. Si enim substantialiter praedicaretur, et de singulis et de omnibus singulariter diceretur, haec vero ad aliquid dici manifestum est.« Et paulo post: »Trinitas quidem in personarum pluralitate consistit, unitas vero in substantiae simplicitate.« Et item: »Trinitas igitur non pertinet ad substantiam; quod fit ut neque Pater, neque Filius, neque Spiritus sanctus, neque Trinitas, de Deo substantialiter praedicetur, sed ut dictum est ad aliquid: Deus vero, veritas, justitia, bonitas, omnipotens, [Col. 0582B] substantia, immutabilitas, virtus, sapientia, et quidquid hujusmodi excogitari potest, substantialiter de divinitate dicuntur.« Et item idem in libro de Trinitate: »Substantia continet unitatem, relatio multiplicat Trinitatem.« Quapropter si forent, ut mentitur Gothescalcus, in sancta Trinitate tria nomina naturalia ut personalia, esset in sancta Trinitate trina natura, id est trina deitas, et unicuique naturae proprium nomen, sicut est unicuique personae quaedam proprietas sua in una eademque hac communi sanctae Trinitati deitatis natura. Patri videlicet, quia ab alio non est, ac per hoc solus est in paternitatis persona, non solus in deitatis essentia. Unigenito vero Filio Dei proprium est, quod ex solo, id est Patre consubstantialiter et coessentialiter solus [Col. 0582C] est genitus: et in hoc personae suae proprietas, ut solus sit in Filii persona, et non solus in deitatis substantia. Spiritui sancto est proprium, quod ex Patre et Filio aequaliter procedit, et est amborum Spiritus, ejusdemque substantiae et aeternitatis cum Patre et Filio. Si, inquam, tria in sancta 520 Trinitate forent naturalia nomina, tres utique essent naturae, et trina deitas esset, sicut mendaciter laborat Gothescalcus astruere ut trina sit personaliter, ac per hoc tres dii essent: cui falsitati a diabolo, qui primis hominibus dixit: Eritis sicut dii, per Gothescalcum prolatae contradicit Dominus dicens: Baptizate omnes gentes in nomine Patris, et Filii, et Spiritus sancti (Matth. XXVIII, 19). Unde Athanasius in libro primo de fide: »Qui, inquit, in nomine dixit, [Col. 0582D] evidenter unam deitatem in Trinitate consistere declaravit, et quod prosecutus est, Patris et Filii et Spiritus sancti, per singula nomina singulas personas inesse distinxit. In qua sententia, quod et unius Dei nomen sit Pater et Filius et Spiritus sanctus, et catholice ut catholicissimus per singula nomina singulas personas inesse distinxit, quoniam alia est persona Patris, alia Filii, alia Spiritus sancti, cum non sit aliud Pater, aliud Filius, aliud Spiritus sanctus, sed id ipsum sit Pater quod Filius et quod Spiritus sanctus, non autem idem ipse sit Pater, qui Filius, et qui Spiritus sanctus, sicut beatus Ambrosius in libro primo (cap. 1) de Fide dicit: Si ergo unus Deus, unum nomen, una potestas, una est Trinitas; [Col. 0583A] denique Dominus dicit: Ite, baptizate gentes in nomine Patris et Filii et Spiritus sancti (Matth. XXVIII, 19), in nomine, inquit, non in nominibus.« Et hinc idem Athanasius consonanter: »In nomine, inquit, non in nominibus, ut et unum Deum per indistinctum divinae essentiae nomen ostenderet, et personarum discretionem suis demonstratam proprietatibus edoceret.«

Deinde subsequitur Gothescalcus: »Hoc tamen inter se tantummodo differunt, quod nomina naturalia totis tribus personis aequaliter sunt communia, sive generalia: at personalia singulis solummodo personis probantur esse propria, sive specialia.« Videndum quam contraria sibi ipsi et amenter loquitur, videlicet ut haeresis, de qua scriptum est quia non [Col. 0583B] valet consistere pedibus suis. Paulo superius dixit, quod nomina personalia non sunt ullo modo relativa, sed naturalia, et mox subjungit quod nomina naturalia sunt communia Trinitati et generalia, et personalia singulis personis sunt propria. Contra quae non latius scribendum censuimus, cum manifestum sit quam contraria catholicae fidei, et catholicorum verbis, et sibi ipsi loquatur, et in hoc opere plurima sint catholicorum testimonia posita, quae illius falsitatem revincunt, licet ipse iis non credat, nisi ea dixerint quae suo pravo sensui congruunt. Non enim, ut scriptum est, recipit stultus verba prudentiae, nisi ea dixeris quae versantur in corde ejus. Caeterum quicunque a dogmate illius dissentiunt, sine ulla reverentia reprehendit: sicut in hac eadem compilatione [Col. 0583C] reprehendit Paulum, quia non regulariter dixit: Fides, spes, charitas, tria haec: major autem his est charitas (I Cor. XIII, 13), dicens quia major horum dicere debuerat, et Priscianum denotat, asseverans quia illum haec regula praeterierit. Sed et Hieronymum, et Augustinum, et Bedam, toto ore et buccis inflatissimis de quibus sibi visum est reprehendit. 521 Verumtamen Augustinus, quem suum multoties vocat, illum prave sentire in hac compilationis suae astutia comprehendit, dicens: »Sciendum est quod quaedam de Deo substantialiter dicuntur, ut est Deus, magnus, omnipotens, et quidquid ad se dicitur, id est substantiam divinitatis significantia. Quaedam itaque relative dicuntur, ut Pater ad Filium, et Filius ad Patrem, et Spiritus sanctus [Col. 0583D] relative ad Patrem et Filium: ad se autem, sive Pater, sive Filius, sive Spiritus sanctus dicitur.« Et item: »Quidquid ergo ad se dicuntur Pater et Filius, non dicitur alter sine altero, id est quidquid dicuntur quod substantiam eorum ostendat, ambo simul dicuntur. Si haec ita sunt, jam ergo nec Pater est Deus sine Filio, nec Filius Deus sine Patre, id est non ita dicitur Pater Deus quasi Filius non sit Deus, nec Filius ita dicitur Deus quasi Pater non sit Deus, sed ambo simul Deus et unus Deus. Quocirca quidquid secundum substantiam vel aeternitatem de eis dici potest, ambo simul sunt, quamvis de Filio dicatur Deus de Deo, lumen de lumine, ambo sunt Deus, ambo simul lumen; sed non Pater Deus de [Col. 0584A] Deo, nec lumen de lumine, sed Filius Deus de Deo, et lumen de lumine, ambo tamen simul et semper simul unus Deus et unum lumen. Sic etiam et de aliis appellationibus quae secundum substantiam dicuntur, id est, quod simul ambo sunt dici debet: hoc solum de eis dici non potest, illud de illo, quod simul ambo non sunt, sicut Verbum de Verbo dici non potest, quia non simul ambo Verbum, sed solus Filius, nec imago de imagine, nec Filius de Filio, nec Pater de Patre.« Et item: »Sicut enim relative Pater et Filius dicuntur, ita et Spiritus sanctus ad Patrem et Filium quodammodo relative dicitur, quia Patris et Filii Spiritus est, sed ipsa relatio Spiritus sancti non ita reciprocatione converti poterit sicut Pater et Filius. Possumus quippe dicere: [Col. 0584B] Spiritum sanctum Patris et Filii spiritum: sed converso ordine non possumus dicere, Patrem Spiritus sancti, sicut dicimus Patrem Filii, ne duo Filii in sancta Trinitate aestimentur. Ita non possumus dicere Filium Spiritus sancti, sicut dicimus Filium Patris, ne duo Patres in sancta Trinitate intelligantur. Dicimus itaque Spiritum sanctum Patris et Filii sine reciprocatione conversionis nominum relativorum.«

Personae autem etymologiam, vel definitionem Boetius, cum in libro contra Eutychem et Nestorium multipliciter sapientum utriusque linguae, Graecae videlicet Latinae, sensum inde protulerit, talem non invenit sicut Gothescalcus hic adinvenit: »Inde, inquiens (de una persona Christi), dicitur in Deo persona, [Col. 0584C] quod per se sit una. Cum tres unius deitatis in sancta Trinitate personae Pater et Filius et Spiritus sanctus ad invicem non substantialiter, sed sicut ex verbis beati Augustini ostendimus, relative dicantur. Pater enim relative dicitur ad Filium, qui ideo dicitur Pater quod habeat Filium: Filius relative ad Patrem dicitur, quia ideo dicitur Filius quod habeat Patrem. Spiritus sanctus, tertia in sancta Trinitate persona, quodammodo relative dicitur, quia Patris et Filii spiritus 522 est, qui a catholicis doctoribus amborum videlicet Patris et Filii, charitas, sanctitas, unitas, ac Trinitatis vinculum dicitur. Trinitas itaque ad personas Patris et Filii et Spiritus sancti refertur: unitas ad naturam aeternae deitatis pertinet. Et habent singulae in sancta Trinitate personae [Col. 0584D] aliquid proprium, non sicut Gothescalcus dicit, quod inde dicitur in Deo persona, quod per se sit una: sed sicut Augustinus dicit, quod inseparabili aequalitate aliquam in se ostendunt proprietatem. Pater vero solus pater, et Filius solus Filius, et Spiritus sanctus solus Spiritus sanctus. Et Pater hoc habet proprium, quod ex omnibus quae sunt solus est, quia ab alio non est, ac per hoc solus est in paternitatis persona, non solus in deitatis essentia. Unigenitus vero Filius Dei hoc habet proprium, quod ex solo, id est Patre, consubstantialiter et coessentialiter solus genitus est, et in hoc personae suae proprietas. Spiritus sanctus hoc habet proprium, quod ex Patre Filioque aequaliter procedit, et est amborum spiritus, [Col. 0585A] ejusdem substantiae et aeternitatis cum Patre et Filio. Sed haec tria vere etiam tria sunt, ineffabiliterque tria, et essentialiter tria, habentia proprietates suas, et haec tria unum, et vere unum, et hoc unum tres, sed non tres Patres, nec tres Filii, nec tres Spiritus sancti, sed tres personae. Unus Pater, unus Filius, unus Spiritus sanctus, et hi tres, id est Pater et Filius et Spiritus sanctus, unum sunt in natura, omnipotentia, deitate et aeternitate. Conferat igitur catholici lectoris prudentia verba Gothescalci dicentis, Inde dicitur in Deo persona quod per se sit una, verbis beati Augustini dicentis: Habent singulae in sancta Trinitate personae aliquid proprium, quo inseparabili aequalitate aliquam in se ostendunt proprietatem; et dicat: Quantum distat ortus ab occidente [Col. 0585B] longe faciat Dominus pravum sensum Gothescalci a catholicis sensibus nostris, qui cum Gothescalco non dicimus inde in Deo dici personam quod per se sit una, sed credimus et confitemur cum sancto Augustino et caeteris orthodoxis doctoribus, quia Pater et Filius et Spiritus sanctus naturaliter unus est Deus. Inseparabilis igitur naturae unitas non potest separabiles habere personas. Pater quidem ex omnibus quae sunt solus est, quod sibi proprium est: et solus est in paternitatis persona, sed non per se solus est in deitatis essentia. Unigenitus Dei Filius ex solo Patre consubstantialiter et coessentialiter solus est genitus, et hoc est proprium suae personae, sed non per se est solus et singulariter unus in deitatis essentia. Spiritus sanctus ex Patre et Filio aequaliter [Col. 0585C] procedit, et hoc est proprium suae personae. Unde non per se est solus et singulariter unus in deitatis essentia; sed amborum, videlicet Patris et Filii spiritus, ejusdem substantiae et aeternitatis cum Patre et Filio, et idcirco inseparabilis est sancta Trinitas etiam in personis sensu intelligenda, quamvis in voce separabilia habeat nomina, quia pluralem numerum in naturae nominibus nullatenus recipit. Verum 523 et in hoc ostenditur personas non posse dividi in sancta Trinitate, quia cujuslibet personae nomen semper ad alteram respicit personam. Si Patrem dicis, Filium ostendis; si Filium nominas, Patrem praedicas; si Spiritum sanctum appellas, alicujus esse spiritum necesse est intelligas.« Non igitur, ut blasphemat Gothescalcus, inde dicitur in [Col. 0585D] Deo persona, quod per se sit una, more suo, videlicet haereticorum more, profanas vocum novitates exquirens. Qui, ut beatus dicit Gregorius, dum laudari tanquam de excellenti ingenio cupiunt, quasi nova quaedam proferunt, quae in antiquorum Patrum libris veteribus non tenentur. Sicque fit ut, dum videri sapientes desiderant, miseris suis auditoribus stultitiae semina spargant. Rectius autem Boetius quam Gothescalcus, imo recte Boetius, quia non recte Gothescalcus, personae definitionem ex sapientum sententiis nobis protulit dicens: »Persona dicta est a personando; circumflexa penultima. Quod si acuatur antepenultima, apertissime videbitur a sono dicta:« Et item: »Hoc interim [Col. 0586A] constet, quod inter naturam personamque differre praediximus: quoniam natura est cujuslibet substantiae specificata proprietas, persona vero rationabilis naturae individua subsistentia. Non igitur, ut Gothescalcus mendaciter adinvenit, ideo dicitur in Deo persona, quod per se sit una. Exponat enim quid velit addere, cum dicit quod per se sit una. Et si dixerit iterato, licet absurdum sit, per se una persona, ut per se sit Pater, per se Filius, per se Spiritus sanctus, non stabit, quia licet Pater solus sit in paternitatis persona, Filius solus sit de Patre, id est de substantia Patris natus, Spiritus sanctus solus de Patre procedat et Filio, tamen relative Pater ad Filium, Filius ad Patrem, Spiritus sanctus, quod Patris et Filii Spiritus sit, dicitur.« Unde S. Augustinus in libro [Col. 0586B] sexto (cap. 7) de Trinitate dicit: »Non invenitur quomodo dici possit aut Pater solus, aut Filius solus, cum semper atque inseparabiliter et ille cum Filio sit, et ille cum Patre, non ut ambo sint Pater, aut ambo Filius, sed quia semper invicem, neuter solus.« Quod et de Spiritu sancto sentiendum est. Si dixerit: Ideo dicitur in Deo persona, quod per se sit una deitas vel substantia, vel aliquid hujusmodi, hoc catholica fides non recipit, quoniam una eademque deitas, quae Trinitatis est unitas, tota in singulis, tota est in tribus simul personis. Quapropter non debuerat dicere, exponens quare dicitur persona, per se, sed potius ad se, eo sensu sicut Augustinus in libro septimo de Trinitate dicit: Videlicet quia Pater et Filius et [Col. 0586C] Spiritus sanctus in Trinitate relative dicuntur: persona vero Patris, vel Filii, vel Spiritus sancti ad se dicitur. »Non, inquit Augustinus in praefato libro (lib. VII de Trin., c. 6), aliud est Deo esse, aliud personam esse, sed omnino idem. Nam esse ad se dicitur, persona vero relative, videlicet cum dicitur Pater vel Filius vel Spiritus sanctus; et sicut substantia Patris ipse Pater est, non quo Pater est, sed quo est: ita et persona Patris non aliud quam ipse Pater est. Ad se quippe 524 dicitur persona, non ad Filium, vel ad Spiritum sanctum, sicut ad se dicitur Deus, et magnus, et bonus, et justus, et si quid aliud hujusmodi; et quemadmodum hoc illi est esse, quod Deum esse, magnum esse, quod bonum esse, ita hoc illi est esse, quod personam [Col. 0586D] esse. Cur ergo non haec tria simul unam personam dicimus, sicut unam essentiam et unum Deum, sed tres dicimus personas, cum tres deos aut tres essentias non dicamus, nisi quia volumus vel unum aliquod vocabulum servire huic significationi qua intelligitur Trinitas, ne omnino taceremus interrogati quid tres, cum tres esse fateremur? Neque cum quislibet audierit Patrem solum Deum, separet inde Filium, aut Spiritum sanctum. Cum eo quippe solus Deus est, cum quo et unus Deus est: quia et Filium cum audimus, solum Deum sine ulla separatione Patris aut Spiritus sancti oportet accipere; atque ita dicat unam essentiam, ut non existimet aliud alio vel majus, vel melius, vel aliqua [Col. 0587A] ex parte diversum. Non tamen ut Pater ipse sit et Filius et Spiritus sanctus, et quidquid aliud ad alterutrum singula dicuntur, sicut Verbum quod non dicitur nisi Filius, aut donum quod non dicitur nisi Spiritus sanctus: propter quod etiam pluralem numerum admittunt, sicut in Evangelio scriptum est, Ego et Pater unum sumus (Joan. X, 30). Et unum dixit, et sumus. Unum, secundum essentiam, quod idem Deus; sumus, secundum relativum, quod ille Pater, hic Filius. Et in libro decimo quinto (lib. XV de Trin., c. 17): Spiritus quoque sanctus secundum Scripturas sanctas, nec Patris est solius, nec Filii solius, sed amborum, et ideo communem, qua se invicem diligunt Pater et Filius, nobis insinuat charitatem. Et sicut sapientia et Pater et Filius et [Col. 0587B] Spiritus sanctus dicitur, et simul omnes non tres sed una sapientia: ita et charitas et Pater dicitur et Filius et Spiritus sanctus, et simul omnes una charitas: sic enim Pater Deus, et Filius Deus, et Spiritus sanctus Deus, et simul omnes unus Deus.« Unde et inseparabilis est, etiam in personis, sancta Trinitas sensu intelligenda. Et qui hanc etymologiam in persona mendaciter adinvenit, forte ut solet prave interpretabitur verba Boetii, dicentis in libro de Trinitate: »In rerum, inquit, numero non facit pluralitatem unitatum repetitio. Velut si de eodem dicam, gladius unus, mucro unus, ensis unus; velut si dicam, Sol, sol, sol, non tres soles effecerim, sed de uno toties praedicatur. Non igitur si de Patre ac Filio et Spiritu sancto tertio praedicatur Deus, [Col. 0587C] idcirco trina praedicatio numerum facit. Et ut de persona compilavit quia dicit, Sicut Deus dicitur trinus et unus, ita deitas debet et valet dici catholice trina et una.« Forte dicet: Ideo dicitur Deus trinus, quasi ter unus, et dicitur deitas trina, id est ter una. Contra quem hinc et se et nos defendat Boetius sine nulla interpositione subsequens cum dicit: »Non igitur si de Patre ac Filio et Spiritu sancto tertio praedicatur Deus, idcirco trina praedicatio numerum facit. Hoc enim illis, 525 ut dictum est, imminet, qui inter eos distantiam faciunt meritorum.« Et paulo superius: »Ubi vero nulla est differentia, nulla est omnino pluralitas, quare nec numerus, igitur unitas tantum. »Nam quod tertio repetitur Deus cum Pater et Filius et Spiritus [Col. 0587D] sanctus nuncupatur, tres unitates non faciunt pluralitatem numeri in eo quod ipsae sunt, id est in deitate, sicut inferius paulo demonstrat dicens: Catholicis vero nihil in differentia constituentibus, ipsamque formam ut est esse ponentibus, neque aliud esse quam est ipsum quod est opinantibus, recte repetitio de eodem quam enumeratio diversi videtur esse cum dicitur, Deus Pater, Deus Filius, Deus Spiritus sanctus, atque haec Trinitas unus Deus, velut ensis, atque mucro, et gladius, unus gladius, velut sol, sol, sol, unus sol. Non vero ita dicitur Pater et Filius et Spiritus sanctus, quasi multivocum quiddam. Nam mucro, et ensis, et gladius, et ipse est et idem, Pater vero ac Filius et [Col. 0588A] Spiritus sanctus, idem equidem est, non ipse. Non est igitur inter eos in re omni differentia quare subintret numerus, quem ex subjectorum diversitate confici superius explanatum est. Et hoc idem Dominus demonstrat in Evangelio, quod sub hoc sensu tradunt omnes doctores catholici, cum dicitur: Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19). Non dicit in nominibus, sed in nomine, quia unum nomen unius Dei est, Pater et Filius et Spiritus sanctus, de quo scriptum est: Audi, Israel, Dominus Deus tuus, Deus unus est (Deut. VI, 5). Quapropter et si potest dici in personis Deus trinus, quasi quodammodo ter unus, quia Pater Deus, Filius Deus, Spiritus sanctus Deus, unius ejusdemque [Col. 0588B] essentiae deitatis, quae est unitas trinitatis, tota in singulis, tota in tribus simul personis: non tamen potest catholice dici deitas trina, quasi ter una, quia una et indiscreta natura Patris et Filii et Spiritus sancti non est terna, vel trina, sive ter una in singulis, non est terna, el trina, seu ter una in tribus, sed una et eadem, tota plena atque perfecta semper in singulis, tota plena atque perfecta in tribus simul personis, quae in se non habet numerum, nec in personis, in quibus relative dicitur Trinitas, aliquam differentiam. Trina quippe et trinitas habent vel numerus sunt, ut superius catholicorum verbis ostendimus. Unde cum ter sanctum hymnum offerimus, terque coadorandam deitatem cum supernis et coelestibus virtutibus conglorificamus, [Col. 0588C] dicentes Sanctus, Sanctus, Sanctus, subsequimur Dominus Deus sabaoth, non Domini Dei sabaoth, et; Pleni sunt coeli et terra gloria tua, non gloria vestra, corde credentes ad justitiam, ore confitentes ad salutem cantamus. Sic enim sentit et scripsit Dionysius Areopagites, et Cyprianus; sic Basilius Cappadocus, sic Gregorius Nazianzenus, sic Gregorius Nyssensis, sic Joannes Constantinopolitanus, sic Timotheus et Cyrillus Alexandrini episcopi; sic Epiphanius Cyprius, sic Hilarius et Augustinus, sic Hieronymus et 526 Prosper; sic Leo et sanctus Gregorius Romani pontifices, et Beda magister egregius, quorum omnia cum quibusdam testimonia, quae ex eorum libris poteramus colligere, hic propter multiplicitatem et magnitudinem voluimus [Col. 0588D] annotare, omisimus, scientes quia quibus ista non suffecerint, nec plura proderunt. Et non est mirum, si talia ut praemisimus dicit, qui ab ineunte aetate semper vocum novitates exquisivit, et adhuc semper inquirit, quatenus talia dicens quae nemo aliud dicit, innotesci et si non de bonis vel de pessimis possit. Nam et inter alia haeretica sua dicta haec dicit:



XVII.

÷ »Quando, inquiens, singillatim loquimur ad unamquamque ex Trinitate personam, non tunc prorsus ad totam Trinitatem loquimur. Verbi gratia, Deo Patri utique lumini dicimus: In lumine tuo videbimus lumen, hoc est in filio tuo Spiritum [Col. 0589A] sanctum. Item Filio: Unxit te Deus, Deus tuus oleo laetitiae. Item Spiritui sancto: Nunc sancte nobis Spiritus, unus Patris cum Filio: Quapropter quando singillatim solitarie sic supplicamus, et impetrasse nos, vel impetrare, vel impetraturos esse cognoscimus, aut sentimus, aut credimus, suppliciter eidem personae, cui tunc supplicavimus atque supplicamus, dicere debemus: Tibi Deo gratias, et cum ipsa persona caeteris duabus pariter: Vobis Deo gratias. Est enim de tribus his personis in pronominibus et verbis rite pluralitas receptibilis; quod probatur illa sententia Patris: Faciamus hominem ad imaginem et similitudinem nostram. Non ait faciam, quia non est ipse solus modo Pater, modo Filius, modo Spiritus sanctus, sicuti somniant [Col. 0589B] Sabelliani. Nec ait ad imagines et similitudines nostras, quia non tres dii, ceu latrant Ariani; sed, Faciamus ad imaginem et similitudinem nostram: quia revera Dominus Deus noster trinus et unus est, quemadmodum credunt et confitentur catholici, veri videlicet Christiani. Quin etiam de duabus ex Trinitate personis a Deo Dei Filio numerus dicitur pluralis, Ego et Pater unum sumus. Et, Ut sint unum, sicut et nos unum sumus, et ut ipsi in nobis sint. Hinc et ego dixi crebro Spiritui sancto: Veni, benedicte Deus, Domine Paraclite, veni missus a benedicto Deo Domino Paraclito, in nomine benedicti Dei Domini paracliti, et ut sit semper omnis honor, laus, et gloria merito vobis benedicto Deo Domino paraclito, trino et [Col. 0589C] uni, vestroque simul benedicto nomini, necnon et numini, Amen.«

. Haec autem nunquam per ullius haeretici linguam serpentem antiquum sibilasse, nisi per os Gothescalci, audivimus; nusquam nisi in suis scriptis legimus, in quibus caecitatem illius vehementissime obstupescentes horremus, quia de scripturis et catholicorum dictis approbat Patris et Filii et sancti Spiritus unitatem ponens: In lumine tuo videbimus lumen. Et, Unxit te Deus, Deus tuus oleo laetitiae, quo sanctus Spiritus designatur, et de verbis sancti Ambrosii dicens:

Nunc, sancte nobis Spiritus, unus Patris cum Filio,
Et mox subjungit: Quapropter quando singillatim solitarie supplicamus uni de Trinitate personae, [Col. 0589D] suppliciter eidem personae, cui tunc 527 supplicacavimus atque supplicamus, dicere debemus: Tibi Deo gratias, et cum ipsa persona caeteris duabus pariter: Vobis Deo gratias. Unde illi referendum est quod de hujusmodi dicit Apostolus, dicentes se sapientes, stulti facti sunt (Rom. I, 22). Quid enim stultius quam talia proferre, quae nusquam prolata invenit, nunquam a quocunque dicta audivit? Et quod perstultum est, ad suam confirmandam sententiam talia Scripturarum testimonia protulit, quibus ipsa ejus sententia manifeste destruitur, et velut phreneticus funem portat quo vinciatur, et gladium porrigit quo interficiatur. Gladium, Apostolus inquit, Spiritus, quod est verbum Dei (Ephes. VI, 17). Scripturae quippe [Col. 0590A] sanctae modo de Patre tantum loquuntur, ut: Quam magnificata sunt opera tua, Domine (Psal. XCI, 6); modo tantum de Filio, qui est Dei virtus et Dei sapientia, quae dicit: Gyrum coeli circuivi sola (Eccli. XXIV, 8); modo de Spiritu sancto, ut: Spiritus Domini replevit orbem terrarum (Sap. I. 7); modo de Patre tantum et Filio, ut Omnia in sapientia fecisti (Psal. CIII, 24); et, apud te est, Domine, fons vitae (Psal. XXV, 10); et Nonne Deo subjecta erit anima mea? ab ipso enim salutare meum. Nam et ipse Deus meus, et salutaris meus (Psal. LXI, 2); qui dicit: Ego a Patre exivi (Joan. XVI, 28); et: A Deo processi (Joan. VIII, 42); et item psalmus: In Deo salutare meum, et gloria mea (Psal. LXI, 8); sicut et ipse Filius dicit: Ego in Patre, et Pater in me est (Joan. X, 38); et: Ego et Pater [Col. 0590B] unum sumus (Joan. X, 30). Modo etiam Spiritus sancti faciunt mentionem, ut: In lumine tuo videbimus lumen (Psal. XXXV, 10), id est in Filio tuo Spiritum sanctum, qui aequaliter totus procedit a Patre, totus procedit a Filio, totus in Patre manet, totusque manet in Filio, et est amborum Spiritus, ac quaedam Patris Filiique communio. Et item in Psalmis, totam sanctam et inseparabilem Trinitatem singillatim et apertissime nominans: Verbo, inquit, Domini coeli firmati sunt, et spiritu oris ejus omnis virtus eorum (Psal. XXXII, 6). Hic Trinitas manifestissime declaratur, Dominus, Verbum, Spiritus Domini Patris et Verbi; quae tota Trinitas unus est Deus, quod et Dominus in Evangelio demonstrat dicens: Ite, baptizantes in nomine Patris, et Filii et Spiritus sancti [Col. 0590C] (Matth. XXVIII, 19). In nomine, inquit, non in nominibus, ut et unum Deum per indistinctum divinae essentiae nomen ostenderet, et personarum discretionem suis demonstratam proprietatibus edoceret. Sic et beatus David plenus Spiritu sancto distinxit, sed deitate inseparabiles personas non separavit, cum postquam locutus ad Patrem: Quam magnificata sunt opera tua, Domine (Psal. XCI, 6), Filium quoque commemorans dixit: Omnia in sapientia fecisti, et subjungens, impleta est terra possessione tua (Psal. CVIII, 24), nullam pluralitatem in singularitate deitatis sanctae et inseparabilis Trinitatis more Gothescalci adjecit, nec personae quam non nominaverat ingratus esse pertimuit. Similiter quando dixit: In lumine tuo videbimus lumen; praetende misericordiam [Col. 0590D] tuam scientibus te (Psal. XXXV. 10), singulari numero, et non praetendite plurali subjecit. Quando etiam dixit: Verbo Domini coeli firmati sunt, et spiritu oris ejus omnis virtus eorum (Psal. XXXII, 6), singularem numerum, et non pluralem, de eadem Trinitate loquens, subjecit dicens: Congregans sicut in utre aquas maris (Psal. XXXII, 7). Aquas maris quasi in utre Dominus, sancta 528 videlicet et inseparabilis Trinitas, Pater et Filius et Spiritus sanctus, quorum sicut una est divinitas ita et una operatio, congregat, cum miro moderamine cuncta disponens, in suis clausas cordibus carnalium minas frenat. Uter quippe carnalis est cogitatio. Aquae ergo maris in utre congregatae sunt, cum amaritudo perversae menti [Col. 0591A] non erumpit exterius in vocem pravae libertatis. Sic et beatus Ambrosius multoties in hymnis suis aliquando Patris personam, aliquando Filii, aliquando Spiritus sancti, aliquando tres sanctae Trinitatis personas alloquens, semper unum Deum unius deitatis sanctam Trinitatem, et non Patrem sine Filio et Spiritu sancto, non Filium sine Patre et Spiritu sancto, non Spiritum sanctum sine Patre et Filio intelligi, credi, et praedicari debere demonstrat. Ut de pluribus pauca dicamus, obsecrantes lectorem, ut si ejus vel aliorum catholicorum verba in hoc nostrae servitutis opusculo saepius repetita invenerit, non inde mihi succenseat, quod in nominatissimorum virorum scriptis inveniet. Ait enim beatus Ambrosius:

Somno refectis artubus, spreto cubili surgimus.
[Col. 0591B] Nobis pater canentibus, adesse te deposcimus
et sic per totum illum hymnum Patris personam exorat, sed non sine Filio et Spiritu sancto; et item per totum alium hymnum ad Filii personam loquitur dicens:

Christe, qui lux es et dies, noctis tenebras detegis.
et item, personam sancti Spiritus alloquitur, quem non sine Patre et Filio esse demonstrans dicit:

Nunc, sancte nobis Spiritus, unus Patris cum Filio.
Aliquando Patris et Filii personarum tantum mentionem faciens dicit:

Aurora cursus provehat, aurora totus prodeat.
In Patre totus Filius, et totus in Verbo Pater.
et item:

[Col. 0591C] Consors paterni luminis, lux ipse lucis et dies.
Noctem canendo rupimus, adesto postulantibus,
Aliquando Filii et Spiritus sancti personas demonstrat dicens:

Christusque nobis sit cibus, potusque nostra sit fides,
Laeti bibamus sobrie ebrietate Spiritus.
et item:

Christe, virtutum Domine, non ex virili semine,
Divinitatis unius, consorsque sancti Spiritus.
Aliquando totas tres sanctae Trinitatis personas singillatim efferens, unius deitatis sanctam esse Trinitatem demonstrat, dicens:

Splendor paternae gloriae, de luce lucem proferens,
Lux lucis et fons luminis, diem dies illuminans.
Verusque sol illabere, micans nitore perpeti,
[Col. 0591D] Jubarque sancti Spiritus infunde nostris sensibus.
Votis vocemus te Patrem, Patrem perennis gloriae,
529 Patrem potentis gratiae, culpam releget lubricam.
Et sive ad Patris personam, sive ad Filii, sive ad Spiritus sancti loquatur, singularem semper numerum subjicit, et non timet, ut Gothescalcus, caeteris personis esse ingratus, nec dicit ad alias personas, Vobis Deo gratias, sed dicit:

Perennes laudes dicimus, Patri Deo cum Filio,
Qui est vocatus ex Aegypto per suos famulos Deus.
Renati sancto Spiritu, lumen videmus muneris.
Sic te sequentes Dominum salvi erimus jugiter.
Et item,

Christum rogemus, et Patrem Christi, Patrisque Spiritum.
Unum potens per omnia fove precantes, Trinitas.
[Col. 0592A] Et in primo libro (cap. 5) de Fide dicit: »Jungat honorificentia Patri Filium, quem divinitas junxit; non separet impietas, quem generationis proprietas copulavit.« Et in libro I (lib. I, c. 3) de Spiritu sancto: »Si Christum dicas, et Deum Patrem, a quo unctus est Filius, et ipsum qui unctus est Filium, et Spiritum quo unctus est designasti. Scriptum est enim, Hunc Jesum a Nazareth, quem unxit Deus Spiritu sancto (Act. X, 78). Et si Patrem dicas, et Filium ejus, et spiritum oris ejus pariter indicasti, si tamen id etiam corde comprehendas. Et si Spiritum dicas, et Deum Patrem a quo procedit Spiritus, et Filium quia Filii quoque est Spiritus, nuncupasti. Et non dehonoratur Pater sine Filio, nec Filius sine Patre, nec Spiritus sanctus sine Patre et Filio.« Hinc item [Col. 0592B] beatus Ambrosius in eodem libro (cap. 3 sub finem): »Cur, inquiens, dixerit Dominus, Qui blasphemaverit in filium hominis, remittetur ei: qui autem blasphemaverit in Spiritum sanctum, nec hic, nec in futurum remittetur ei (Marc. III, 28), diligenter adverte. Nunquid alia offensa Filii, alia Spiritus sancti? Sicut enim una divinitas, sic una injuria.« Et paulo post: »Non potest ibi exoratio esse veniae, ubi sacrilegii plenitudo est: quia qui Spiritum sanctum negavit, et Deum Patrem negavit et Filium.« Et orans idem beatus Ambrosius:

Nunc, sancte nobis Spiritus, unus Patris cum Filio,
Dignare promptus ingeri nostro refusus pectori.
bene intellexit, unum esse Deum Spiritum sanctum cum Patre et Filio, qui non refunditur humano pectori [Col. 0592C] sive Patre et Filio, quia sicut una est divinitas, ita et una est voluntas, atque potestas, et operatio Patris et Filii et Spiritus sancti. Quod male intellexit Gosthescalcus spiritu maligno repletus, proferens testimonium de hoc hymno: »Quando, inquit, singillatim solitarie sic supplicamus, suppliciter eidem personae, cui tunc supplicavimus, dicere debemus: Tibi Deo gratias, et cum ipsa persona caeteris duabus pariter: Vobis Deo gratias, ne simus caeteris duabus personis ingrati.« Contra quae blasphema beatus Ambrosius in libro secundo de Fide (cap. 4, ante medium) dicit: »Didicimus unam Patris et Filii esse imaginem, unam similitudinem, unam 530 sanctificationem. Didicimus unam operationem, unam gloriam, unam quoque divinitatem. Unus [Col. 0592D] ergo et solus Deus, quia Scriptum est, Dominum Deum tuum adorabis, et illi soli servies (Matth. IV, 10).« Testimonium quippe, quod in hac blasphemia sua Gothescalcus, ad suam confirmandam sententiam, ex Genesi prave exponens protulit: Faciamus hominem ad imaginem et similitudinem nostram, ita beatus Ambrosius in libro primo (cap. 7) de Fide exposuit: »Cui, inquiens, dicit Pater, Faciamus hominem, nisi ad eum quem verum Filium sciret? in quo nisi in vero suam imaginem recognosceret? Non est unum adoptivus et verus, nec Filius diceret unum sumus, si se cum uno qui verus non erat ipse conferret. Faciamus ergo dicit Pater, qui dixit verus est. Potestne ergo verus non esse ille qui fecit, et [Col. 0593A] quod dicenti defertur facienti negatur? Quomodo autem, nisi Filium verum sciret, committeret ei voluntatis suae unitatem, et operis veritatem? Cum enim eadem faciat Filius opera quae Pater facit, et quos vult vivificet Filius sicut scriptum est, nec indifferens potestate, et liber est voluntate. Ita unitas servatur, quia et virtus Dei in divinitatis proprietate est, et libertas non in aliqua differentia, sed in unitate est voluntatis.« Et beatus Augustinus, licet Gothescalcus de eo loquens multoties inculcare soleat dicens, Augustinus noster, peregrinus ab eo corde, ore, et opere, sensus humilitate, et fide, longe aliter haec testimonia, unum de Evangelio, alterum de Genesi, in septimo libro (cap. 5) de Trinitate exposuit dicens: »Non, inquit, major essentia est [Col. 0593B] Pater et Filius et Spiritus sanctus simul, quam solus Pater aut solus Filius, sed tres simul illae subsistentiae, sive personae, si ita dicendae sunt, aequales sunt singulis, quod animalis homo non percipit. Non enim potest cogitare nisi moles, et spatia, vel minuta, vel grandia, volitantibus in animo ejus phantasmatis, tanquam imaginibus corporum. Ex qua immunditia donec purgetur, credat in Patrem et Filium et Spiritum sanctum, unum Deum, solum, magnum, omnipotentem, bonum, justum, misericordem, omnium visibilium et invisibilium conditorem, et quidquid pro humana facultate digne vereque dici potest. Neque cum audierit Patrem solum Deum, separet inde Filium aut Spiritum sanctum. Cum eo quippe solus Deus, cum quo et unus Deus est; quia et Filium [Col. 0593C] cum audimus solum Deum, sine ulla separatione Patris aut Spiritus sancti oportet accipere. Atque ita dicat unam essentiam, ut non existimet aliud alio vel majus, vel minus, vel aliqua ex parte diversum. Non tamen ut Pater ipse sit et Filius et Spiritus sanctus, et quidquid aliud ad alterutrum singula dicuntur, sicut Verbum, quod non dicitur nisi Filius, aut donum, quod non dicitur nisi Spiritus sanctus. Propter quod etiam pluralem numerum admittunt, sicut in Evangelio scriptum est: Ego et Pater unum sumus (Joan. X, 30), et unum dixit, et sumus: unum secundum essentiam, quod idem Deus; sumus secundum relativum, quod ille Pater, hic Filius. Aliquando et tacetur 531 unius essentiae, et sola pluraliter relativa [Col. 0593D] commemorantur. Veniemus ad eum, ego et Pater, et habitabimus apud eum (Joan. XIV, 24.) Veniemus et habitabimus, pluralis est numerus, quia praedictum est Ego et Pater, id est Filius et Pater, quae relative ad invicem dicuntur. Aliquando latenter omnino, sicut in Genesi, Faciamus hominem ad similitudinem nostram (Gen. I, 26), et Faciamus et nostram pluraliter dictum est, et nisi ex relativis accipi non potest. Non enim ut facerent dii, aut ad imaginem et similitudinem deorum, sed ut facerent Pater et Filius et Spiritus sanctus ad imaginem Patris et Filii et Spiritus sancti, ut subsisteret homo imago Dei, Deus autem Trinitas. Sed quia non omni modo aequalis fiebat illa imago Dei, tanquam non ab illo [Col. 0594A] nata, sed ab eo creata, hujus rei significandae causa ita imago est, ut ad imaginem sit, id est non aequatur parilitate, sed quadam similitudine accedit. Non enim locorum intervallis, sed similitudine acceditur ad Deum, et dissimilitudine receditur ab eo.« Et in libro duodecimo (cap. VI): »Dixit enim Deus, Faciamus hominem ad imaginem et similitudinem nostram (Gen. I, 26). Paulo post autem dictum est, et fecit Deus hominem ad imaginem Dei. Nostram certe, quia pluralis est numerus, non recte diceretur, si homo ad unius personae imaginem fieret, sive Patris, sive Filii, sive Spiritus sancti. Sed quia fiebat ad imaginem Trinitatis, propterea dictum est ad imaginem nostram. Rursum autem, ne in Trinitate credendos arbitraremur tres deos, cum sit eadem Trinitas [Col. 0594B] unus Deus, Et fecit, inquit, Deus hominem ad imaginem Dei: pro eo ac si diceret, ad imaginem suam.« Hic manifeste ostendit sanctus Augustinus mentiri et haeretice loqui Gothescalcum, qui dicit: »Quando singillatim solitarie supplicamus uni ex Trinitate personae, suppliciter eidem personae, cui tunc supplicavimus atque supplicamus, dicere debemus: Tibi Deo gratias, et cum ipsa persona caeteris duabus pariter, Vobis Deo gratias.« Scriptum est enim et in Lege et in Evangelio: Dominum Deum tuum adorabis, et illi soli servies. Unde Ambrosius in libro secundo de Fide (cap. 4, ante medium): »Didicimus unam Patris et Filii esse imaginem, unam similitudinem, unam sanctificationem; didicimus unam operationem, unam gloriam, unam [Col. 0594C] quoque divinitatem. Unus ergo et solus Deus, quia scriptum est, Dominum Deum tuum adorabis, et illi soli servies (Matth. IV, 10). Unus Deus, non ut ipse sit Pater et Filius, sicut impius Sabellius asserit: sed quia Patris et Filii Spiritusque sancti una divinitas sit. Ubi autem una divinitas, una voluntas, et una praeceptio.« Et Augustinus in epistola ad Maximum (epist. 66, sub initium): »Si et Patri et Filio et Spiritui sancto latria debetur et exhibetur a nobis, de qua dictum est, Dominum Deum tuum adorabis, et illi soli servies (Deut. VI, 3), procul dubio Dominus Deus noster, cui soli per latriam servior debemus, non est Pater solus, nec solus Filius, nec solus Spiritus sanctus, sed ipsa Trinitas unus Deus solus, Pater et Filius et Spiritus sanctus. Non quo [Col. 0594D] ipse sit Pater qui Filius, vel Spiritus sanctus ipse sit aut Pater 532 aut Filius: cum sit in illa Trinitate Pater Filii solius, et Filius Patris solius, Spiritus autem sanctus et Patris et Filii sit Spiritus. Sed propter unam eamdemque naturam, atque inseparabilem vitam, ipsa Trinitas, quantum ab homine potest, fide praecedente intelligatur unus Dominus Deus noster, de quo dictum est, Dominum Deum tuum adorabis, et illi soli servies.« Et in libro de Doctrina Christiana (lib. I, c. 3): »Trinitas haec unus Deus, ex quo omnia, per quem omnia, in quo omnia. Ita Pater et Filius ac Spiritus sanctus, et singulus quisque horum, plena substantia, et simul omnes una substantia. Pater nec Filius est, nec Spiritus [Col. 0595A] sanctus; Filius nec Pater est, nec Spiritus sanctus; Spiritus sanctus nec Pater est, nec Filius. Sed Pater tantum Pater, et Filius tantum Filius, et Spiritus sanctus tantum Spiritus sanctus. Eadem tribus aeternitas, eadem incommutabilitas, eadem majestas, eadem potestas. In Patre unitas, in Filio aequalitas, in Spiritu sancto unitatis aequalitatisque concordia. Et tria haec unum propter Patrem, aequalia omnia propter Filium, connexa omnia propter Spiritum sanctum.« Et in tractatu psalmi quinti: »Et haec Trinitas nonnisi unus Deus: quia cum dixisset Apostolus, Ex quo omnia, per quem omnia, in quo omnia, Trinitatem ipsam insinuasse creditur, nec tamen subjecit, ipsis gloria, sed ipsi gloria. Soli ergo Deo Patri et Filio et Spiritui sancto una debetur [Col. 0595B] adoratio, gloria, et servitus, et gratiarum actio, et non separatim, ut Gothescalcus blasphemat: quia ut item Augustinus in libro quinto, et in libro octavo de Trinitate dicit: Quidquid substantialiter in Patre et Filio et Spiritu sancto dicitur, non pluraliter, sed singulariter dici debet et accipi, ut Deus magnus, bonus, omnipotens, sicut scriptum est, Tu es Deus solus (Psal. LXXXV, 10); et, Nemo bonus nisi unus Deus (Luc. XVIII, 19).« Uni igitur et soli Deo et una gloria, et una gratiarum actio debetur, ut idem Augustinus alibi monstrat dicens: Una est igitur Patris et Filii et Spiritus sancti essentia, in qua non est aliud Pater, aliud Filius, aliud Spiritus sanctus, quamvis personaliter sit alius Pater, alius Filius, alius Spiritus sanctus. Quod nobis maxime in ipso [Col. 0595C] sanctarum Scripturarum demonstratur initio, ubi Deus dicit: Faciamus hominem ad imaginem et similitudinem nostram (Gen. I, 26). Cum enim singulari numero dixit imaginem, ostendit unam naturam esse, ad cujus imaginem homo fieret. Cum vero dicit pluraliter nostram, ostendit Deum, ad cujus imaginem homo fiebat, non unam esse personam. Si enim illa una essentia Patris et Filii et Spiritus sancti una esset persona, non diceretur ad imaginem nostram, sed ad imaginem meam; nec dixisset, Faciamus, sed, Faciam. Si vero in illis tribus personis tres essent intelligendae vel credendae substantiae, non diceretur ad imaginem nostram, sed ad imagines nostras. Ad unam quippe imaginem unius Dei homo factus dicitur, ut una sanctae Trinitatis essentialiter [Col. 0595D] divinitas intimetur. De exemplo autem evangelico, Ego et Pater unum sumus (Joan. X, 30), 533 Ambrosius scribit (lib. I de Fide, cap. 1): »Unum, inquiens, dixit, ne fiat discretio potestatis et naturae: sumus addidit, ut Patrem Filiumque cognoscas, quod perfectus Pater perfectum Filium genuisse credatur, et Pater ac Filius unum sint, non personarum confusione, sed unitate naturae.« Et Augustinus in libro contra quinque haereses: »Pereant, inquit, vaniloqui et mentis seductores, Arianus et Sabellianus. Nam Ego et Pater unum sumus. Non dixit, Ego et Pater unum sum, sed ego et Pater unum sumus. Quod dico unum, audiat Arianus; quod dico sumus, audiat Sabellianus. Non dividat Arianus [Col. 0596A] unum, non deleat Sabellianus sumus, sed ambo veniant, et sint etiam ipsi in nobis unum, sicuti ego et Pater unum sumus. Ergo si Pater et Filius sunt, imo quia indubitanter unum sunt, non duo sed unus Deus, et reliqua quae ibi prosequitur.« Et item de alio Evangelii quod posuit testimonio, Ut sint unum, sicut et nos unum sumus (Joan. XVII, 21), Augustinus dicit: »Illi in sua natum unum in charitate, nos in nostra unum sumus in unitate substantiae et gloriae. Ego in eis, et tu in me. Ego in eis sicut caput in membris, et tu in me sicut Pater in Filio; ut sint consummati in unum, id est perfecti, quod perficiet qui nos voluit unum esse in se et per se; ut cognoscat mundus quia tu me misisti, et dilexisti eos sicut et me dilexisti (Joan. XVII, 23). [Col. 0596B] Dilexisti eos, ut essent quod non erant; dilexisti me, ut essem quod semper fui; dilexisti me sicut unicum, illos utique sicut adoptivos. Dilexisti eos, ut per me in te essent; dilexisti me, ut per te in te essem.« Contra hoc quod solus inter omnes haereticos dixisse legitur: »Qui dicit unicuilibet personae, Tibi Deo gratias, atque aeque caeteris duabus personis: Vobis Deo gratias, revera catholicus est, ac verus utique Christianus, et hinc se crebro dixisse fatetur Spiritui sancto: Veni, benedicte Deus Domine paraclite, veni missus a benedicto Deo Domino paraclito, in nomine benedicti Dei et Domini paracliti; et: Sit semper omnis honor, laus, et gloria merito vobis benedicto Deo Domino paraclito trino et uni, vestroque simul benedicto nomini, [Col. 0596C] necnon et numini. Amen.« Sanctus Gregorius loquens in homilia decima sexta Ezechielis prophetae, aliter quam Veteris ac Novi Testamenti electi Dei homines senserunt eum sentire convincit, dicens: »Spiritales, inquit, illi Patres omnipotentem Deum Trinitatem ita esse crediderunt, sicut eamdem Trinitatem novi Patres aperte locuti sunt. Isaias namque audivit angelica agmina in coelo clamantia, Sanctus, Sanctus, Sanctus, Dominus Deus sabaoth (Isa. VI, 3). Ut enim personarum Trinitas monstraretur, tertio sanctus dicitur; sed ut una esse substantia Trinitatis appareat, non Domini sabaoth, sed Dominus esse perhibetur. Quod David quoque similiter sentiens ait: Benedicat nos Deus Deus noster, benedicat nos Deus (Psal. LXVI, 8), qui [Col. 0596D] cum tertio dixisset Deum, ut unum hunc esse ostenderet, subdidit: Et metuant eum omnes fines terrae. Paulus quoque loquitur dicens: Quoniam ex ipso, et per ipsum, et in ipso sunt omnia. Ex ipso, videlicet 534 ex Patre; per ipsum, per Filium; in ipso autem, in Spiritu sancto. Quem ergo ipsum cum tertio dixisset, adjunxit: Ipsi gloria in saecula saeculorum. Qui enim non dicit ipsis, sed ipsi, dicendo ter ipsum, distinxit personas, et subjungendo ipsi gloria, non divisit substantiam.« Quo contra Gothescalcus, quasi altius se intelligere efferens sanctae Trinitatis personarum divinitatem, quam angelicae Seraphim in coelo virtutes, inter quas et Deum nulli alii spiritus intersunt, et illa etiam agmina coelestia, [Col. 0597A] quae plenitudo scientiae nominantur, dignitate praecellunt. Et quasi rectius interpretans quod illae velut non intelligentes quid dicerent cantaverunt, quam Isaias, qui easdem virtutes coelestes hymnum Deo dignum cantantes audivit; et profundius sensu capiens canticum psalmi Davidici, quam ipse David, qui super seniores suos, et super omnes docentes se intellexit; et altius mente percipiens quae dans sine mente sonum Paulus dixit, qui usque ad tertium coelum raptus fuit, et in paradiso arcana verba audivit, et per quem, ut isdem confitetur, locutus est Christus, non sic insipienter, sicut videtur sibi visum fuisse, ut agmina dixerunt coelestia: Plena est omnis terra gloria ejus, vel sicut inde catholica docta cantat Ecclesia: Pleni sunt coeli et terra gloria [Col. 0597B] tua; non intelligens dicere: pleni sunt coeli et terra gloria vestra; et: Metuant eum, et non metuant vos omnes fines terrae; et ipsi gloria, et non vobis gloria, dixit in conclusione suae laudationis atque orationis, quin potius blasphemationis:



XVIII.

÷ »Sit semper vobis honor, laus, et gloria, merito vobis benedicto Deo Domino paraclito trino et uni, vestroque simul benedicto nomini et numini, Amen.« Itemque post praefata subsequitur: »Cum sit ex Trinitate, ceu liquet, unaquaeque persona per se Dominus Deus.« Et paulo post: »Sicut et in Psalmo: Nonne Deo subjecta erit anima mea? de Patre dicitur, ut declarat illud quod de Filio [Col. 0597C] sequitur: Ab ipso enim salutare meum. Nam et ipse Deus meus et salutaris meus, hoc est Jesus meus. Ubi dum non dicitur: Nam ipse Deus meus, sed potius, et ipse Deus meus, procul dubio patefecit et patefacit Deus Spiritus sanctus, quod sicut Deus Pater est per se Deus, sic est et Filius. Igitur ubicunque tacito Dei vel Domini nomine nominatur Pater et Filius et Spiritus sanctus, ut est illud: Baptizantes eos in nomine Patris, et Filii, et Spiritus sancti, unaquaeque persona semper Dominus Deus debet intelligi. Tale est illud: Paraclitus autem, quem mittet Pater in nomine meo. Misit namque, mittit, et mittet Deum Deus in nomine Dei. Ideo dixi non longe superius: Uni ex Trinitate personae, cui singillatim solitarie supplicamus, debere [Col. 0597D] dici: Tibi Deo gratias, et ne simus caeteris duabus personis ingrati, oportere subjici, Vobis Deo gratias. Quia quisquis loquens ad unam personam dicit, Tibi Trinitati Deo gratias, pene sic errat ut Judaeus et Sabellianus. Porro qui dicit, Vobis diis gratias, aut paganus est aut Arianus. At qui dicit unicuilibet personae, Tibi Deo gratias, atque aeque caeterisque duabus personis, Vobis Deo gratias, revera catholicus 535 est, ac verus utique Christianus.«

. Contra has antea inauditas blasphemias, sanctus Ambrosius in libro primo de Fide capite primo dicit: »Assertio, inquiens, nostrae fidei haec est, ut unum Deum esse credamus; neque, ut gentes, Filium [Col. 0598A] separemus; neque, ut Judaei, natum ex Patre, ante tempora et ex Virgine postea editum denegemus; neque, ut Sabellius, Patrem confundamus et Verbum, ut eumdem Patrem asseramus et Filium; neque, ut Photinus, initium Filii ex Virgine deputemus; neque, ut Arius, plures credendo et dissimiles potestates, plures deos gentili errore faciamus, quia scriptum est: Audi, Israel, Dominus Deus tuus Deus unus est (Deut, VI, 4). Deus enim et Dominus nomen magnificentiae, nomen est potestatis, sicut ipse dicit: Dominus Deus nomen est mihi (Exod. III, 15), et sicut alibi propheta asserit, Dominus Deus omnipotens nomen est ei (Exod. XV; Isa. XLII). Dominus ergo et Deus, vel quod dominetur omnibus, vel quod spectet omnia, et timeatur a cunctis. Si [Col. 0598B] ergo unus Deus, unum nomen, una potestas, una est Trinitas. Denique ipse dicit: Ite, baptizate gentes in nomine Patris et Filii et Spiritus sancti (Matth. XXVIII, 19). In nomine utique, non in nominibus.« Non igitur sanctus Ambrosius uni ex Trinitate personae singillatim solitarie, sicut Gothescalcus, supplicando debere dici docuit: Tibi Deo gratias, et ne simus caeteris duabus personis ingrati, oportere subjici, Vobis Deo gratias: quia unius Dei nomen est Pater et Filius et Spiritus. Sicut Athanasius in libro primo de Fide ostendit dicens: »Haec est, inquiens, materiae formula in conclusione haereticorum, et haec tituli victoria in absolutione catholicorum, quam significat principale mandatum Dei: Euntes baptizate omnes gentes in nomine Patris et Filii et Spiritus [Col. 0598C] sancti (Matth. XXVIII, 19) Audi in hoc admirabile ac regale decretum, in quo omne sacramentum in deitate Trinitatis uniter continetur. Qui dixit in nomine, evidenter unam deitatem in Trinitate consistere declaravit, et quod prosecutus est, Patris et Filii et Spiritus sancti, per singula nomina singulas personas inesse distinxit.« Et item in eodem libro - »Verbo Domini coeli firmati sunt, et spiritu oris ejus omnis virtus eorum (Psal. XXXII, 6). Utique Verbum Filium indicavit, Dominum autem Patrem esse designavit, et spiritum oris ejus Spiritum sanctum dixit. Vides in his personis unitum esse nomen Trinitatis in natura, Psalmographo quoque approbante: Propterea unxit te Deus Deus tuus (Psal. XLIV, 6). Ecce Deum et Deum, non tamen pluraliter invenies dictum [Col. 0598D] in his personis deos.« Sed nec Athanasius uni singulariter personae posse supplicari, aut debere dici: Tibi Deo gratias, et caeteris personis: Vobis Deo gratias, docuit. Et item idem in libro alio de Trinitate: »Nunquid praevaricatores mandati Salvatoris apostoli effecti sunt, et contra traditionem ejus baptizaverunt tantam multitudinem? Non enim scriptum est quia baptizaverunt in nomine Patris et Filii et Spiritus sancti, sed tantum in nomine Domini Jesu. Sed non sunt praevaricati, absit. Nam licet Filii nomen 536 tantummodo dicatur, habet tamen Patrem et Spiritum sanctum pronuntiatum, sicut in Scripturis sanctis probavimus. Itaque et Spiritus sanctus Sabaoth dicitur, et est cum Deo et cum [Col. 0599A] Filio a Seraphim adoratus; propter quod haec ter dicunt Sanctus, Sanctus, Sanctus, ut Trinitatem pronuntiarent.« Hinc et sub hoc sensu hanc quaestionem beatus solvit Ambrosius. Et sanctus Augustinus, de quo Gothescalcus multoties dicit Augustinus noster, ut alienus a Gothescalco et illi contrarius, et non suus proprius vel domesticus, contra eum in libro contra quinque haereses dicit: »Qui Spiritum sanctum a Patre et Filio aeternitate et substantia vel communione separat, et qui negat Spiritum esse et Patris et Filii, plenus est spiritu immundo, vacuus Spiritu sancto.« Videtur enim separare in sancta Trinitate personas Gothescalcus, qui dicit: »Cum sit ex Trinitate, ceu liquet, una quaeque persona per se Dominus Deus, et uni ex Trinitate personae, [Col. 0599B] cui singillatim solitarie supplicamus dicit debere dici: Tibi Deo gratias, et ne simus caeteris personis ingrati, oportere subjici, Vobis Deo gratias.« Quopropter sicut Augustinus, de quo non jactanter et mendaciter, ut Gothescalcus, sed laetanter et veraciter catholica Ecclesia Augustinus noster dicit, in praefato libro fatetur, plenus est Gothescalcus haec dicens spiritu immundo, vacuus Spiritu sancto. Contra hoc quod dicit Gothescalcus vacuus Spiritu sancto: »Cum sit ex Trinitate ceu liquet unaquaeque persona, cui singillatim solitarie supplicamus,« per se Dominus Deus, dicit plenus Spiritu sancto Jesus Dominus Deus: Ego et Pater unum sumus (Joan. X, 30). Et item: Philippe, qui videt me videt et Patrem. Quomodo tu dicis: Ostende nobis Patrem? Non credis [Col. 0599C] quia ego in Patre, et Pater in me est (Joan. XIV, 9, 10)? Quod beatus Augustinus eodem Spiritu sancto afflatus exponens dicit (tract. in Joan.): »Cur inseparabiles separatim desideras nosse?« Deinde non ad solum Philippum, sed ad eos pluraliter loquitur: »Verba quae ego loquor vobis, a me ipso non loquor: Pater autem in me manens ipse facit opera (ibid.). Quid est a me ipso non loquor, nisi a me ipso non sum qui loquor? Ei quippe tribuit quod facit, de quo est ipse qui facit. Pater enim Deus non est de aliquo, Filius autem Deus est quidem Patri aequalis, sed de Patre Deo. Ideo ille Deus, sed non de Deo, et lumen, sed non de lumine; iste vero Deus de Deo, lumen de lumine.« Denique adjungit, et ait: »Non creditis quia ego in Patre, et Pater in [Col. 0599D] me est? alioquin propter opera ipsa credite (ibid.). Antea solus Philippus arguebatur, nunc autem non ubi eum solum fuisse qui esset arguendus ostenditur: Propter opera ipsa, inquit, credite quia ego in Patre et Pater in me est. Neque enim, si separati essemus, inseparabiliter operari ulla ratione possemus.« Et in sermone ad populum, ubi exposuit quae sit irremissibilis blasphemia in Spiritum sanctum, ait ita inter caetera (de Verb. Dom. serm. 11, cap. 16): »Haec ita dicuntur, ut tamen inseparabilis intelligatur operatio Trinitatis; ita ut cum operatio Patris dicitur, non eam sine Filio et Spiritu sancto intelligatur 537 operari; et cum operatio Filii, non sine Patre et Spiritu sancto; et cum operatio Spiritus [Col. 0600A] sancti, non sine Patre et Filio. Satis notum est recte credentibus, vel etiam ut possunt intelligentibus, et ideo illud dictum esse de Patre, Ipse facit opera, quod ab illo sit origo etiam operum, a quo est existentia cooperantium personarum: quia et Filius de eo natus est, et Spiritus sanctus principaliter de illo procedit, de quo natus est Filius, et cum quo illi communis est idem Spiritus.« Ecce quomodo mentitur Gothescalcus, dicens Augustinum esse suum, Augustinus inquiens multoties noster. Nam claret quia Gothescalcus non est Augustini, quoniam non credit, nec dogmatizat sicut Augustinus, nec Augustinus est Gothescalci, quia dissentit a Gothescalco, et catholice sentit, quod non facit Gothescalcus, dicens quia Pater est Deus, sed [Col. 0600B] non de Deo, Filius est Deus, sed Deus de Deo, et non sic dicit, sicut Gothescalcus falso dicit, quia unaquaeque ex Trinitate persona per se sit Dominus Deus. Sed et testimonium, abusum a Gothescalco ad suam confirmandam sententiam, quo dicit Dominus, Paracletus autem Spiritus sanctus, quem mittet Pater in nomine meo, longe aliter exponit sanctus Gregorius Spiritu sancto repletus, quam Gothescalcus spiritu immundo impletus. Ait enim beatus Gregorius in homilia Evangelii trigesima: Paracletus autem Spiritus sanctus, quem mittet Pater in nomine meo, ille vos docebit omnia, et suggeret vobis omnia quaecunque dixero vobis (Joan. XIV, 26). Nostis, plurimi fratres mei, quod Graeca locutione paracletus, Latina advocatus dicitur, vel consolator: [Col. 0600C] quia idcirco advocatus dicitur, quia pro errore delinquentium apud justitiam Patris intervenit. Qui unius substantiae cum Patre et Filio, exorare pro delinquentibus perhibetur, quia eos quos repleverit exorantes facit. De quo paracleto Spiritu item Dominus dicit: Cum venerit Paracletus, quem ego mittam vobis a Patre, spiritum veritatis qui a Patre procedit, ille testimonium perhibebit de me, et vos testimonium perhibebitis. (Joan. XV, 26, 27). In qua sententia notandum in primis sanctus Beda doctor mirabilis ex catholicorum verbis et sensibus in homilia Evangelii dicit, quod Dominus Spiritum veritatis et a se mittendum esse testatur, et eumdem mox a Patre procedere subjungit: non quia idem Spiritus aliter a Patre procedit, quam cum a Filio [Col. 0600D] mittitur; sed ideo Filius eum a se mitti, a Patre dicit procedere, ut aliam Patris, aliam suam esse personam designet, et in eadem distinctione personarum, unam esse operationem ac voluntatem suam cum Patris voluntate et operatione denuntiet. Cum enim ejusdem Spiritus gratia datur hominibus, mittitur profecto Spiritus a Patre, mittitur et a Filio; procedit a Patre, procedit et a Filio, quia et ejus missio ipsa processio est, qua ex Patre procedit et Filio. Venit et sua sponte, qui sicut coaequalis est Patri et Filio, ita eamdem habet voluntatem cum Patre et Filio communem: Spiritus enim ubi vult spirat (Joan. III, 8). Et sicut Apostolus enumeratis donis coelestibus, ait: Haec omnia operatur unus atque [Col. 0601A] 538 idem spiritus, dividens singulis prout vult (I Cor. XII, 11). Ut ergo singillatim Dominus Deus omnipotens, increatus, immensus, aeternus, et quidquid ad se de Deo dicitur, est Pater: sed non per se solitarie sine Filio ex sua substantia genito, et Spiritu sancto qui ex ipso Filioque procedit; ita singillatim Dominus Deus omnipotens, increatus, immensus, aeternus, et quidquid ad se de Deo dicitur, est Filius; sed non per se solitarie sine Patre ex quo est, et sine Spiritu sancto qui ex Patre et ex ipso procedit; ita singillatim Dominus Deus omnipotens, increatus, immensus, aeternus, et quidquid ad se de Deo dicitur, est Spiritus sanctus; sed non per se solitarie sine Patre et Filio ex quibus procedit. Singillatim namque et per se solitarie dicimus [Col. 0601B] Deum Patrem, et quidquid ad se de Deo dicitur: quia relative in hac sancta et individua atque inseparabili Trinitate singillatim singulus videlicet unus est Pater, singillatim singulus videlicet unus est Filius, singillatim singulus videlicet unus est Spiritus sanctus, et Patris et Filii et Spiritus sancti una est divinitas, deitas, natura, essentia, substantia, aequalis gloria, coaeterna majestas. Et quamvis alius sit Pater, alius Filius, alius Spiritus sanctus, non est tamen diversa substantia Patris et Filii et Spiritus sancti, quia non est aliud Pater, aliud Filius, aliud Spiritus sanctus. Et Pater et Filius et Spiritus sanctus non dicitur secundum substantiam, sed secundum relativum: quod tamen relativum non est accidens, quia non est mutabile. In Deo enim nihil [Col. 0601C] secundum accidens dicitur, quia nihil est in eo mutabile. Cum itaque, ut Augustinus dicit, tantus sit solus Pater, vel solus Filius, vel solus Spiritus sanctus, quantus est simul Pater et Filius et Spiritus sanctus, propter unam eamdemque individuam atque inseparabilem, plenam perfectamque substantiam, id est deitatem, quae est tota in singulis, tota in tribus simul personis: habent tamen singulae in sancta Trinitate personae aliquid proprium, quo inseparabili aequalitate aliquam in se ostendant proprietatem. Pater solus Pater, Filius solus Filius, et Spiritus sanctus solus Spiritus sanctus. Et Pater hoc habet proprium, quia ab alio non est, ac per hoc solus est in paternitatis persona, non solus in deitatis essentia. Unigenitus vero Filius Dei hoc [Col. 0601D] habet proprium, quod ex solo Patre consubstantialiter et coessentialiter solus genitus est, et in hoc personae suae proprietas est. Spiritus sanctus itaque hoc habet proprium, quod ex Patre et Filio aequaliter procedit, et est amborum Spiritus ejusdemque substantiae et aeternitatis cum Patre et Filio. Sed haec tria vere etiam tria sunt, ineffabiliterque tria, et essentialia tria, habentia proprietates suas. Et haec tria unum et vere unum, et hoc unum tres, sed non tres patres, nec tres filii, nec tres spiritus sancti, sed tres personae, unus Pater, unus Filius, unus Spiritus sanctus, et hi tres, id est Pater et Filius et Spiritus sanctus, unum sunt in natura, omnipotentia et aeternitate. Ideo, inquit sanctus Athanasius, unus est [Col. 0602A] 539 Deus quia unita est deitas, sicut per singulas personas scriptum est: et quia nullus est Deus, nisi unus, vel hoc, Audi, Israel, Dominus Deus tuus Deus unus est, per singulas personas dicit unitam esse deitatem: et non, ut Gothescalcus per se solitarie uni ex trinitate personae supplicare debere dicit: Et item sanctus Athanasius dicit. (lib. I de unit. nom. Trinit.): »An ignoras quia Pater unus Deus est, et Filius unus Deus est, et Spiritus sanctus unus Deus est? Nonne unus Deus est, dum unitum nomen est in natura usiae? sic et unus Spiritus est, quia unitas est ejusdem deitas. Nam si tu per singula nomina personarum unitum nomen Spiritus ter designasti, nunquid tres spiritus dicere oportet? absit. Quod si hoc poterat dici, tale erat ut et hoc in confessione [Col. 0602B] deberet introduci, tres deos plurali numero nuncupari, ut jam non esset in his personis una natura divinitatis, sed unusquisque in propria vel diversa natura sua consisteret, quod absit.« »Quidquid ergo, ut beatus Augustinus dicit, ad se dicitur de Patre et Filio et de Spiritu sancto, id est quidquid dicitur quod substantiam eorum ostendit, non dicitur de alio sine alio: quia nec Pater est Deus sine Filio et Spiritu sancto, nec Filius est Deus sine Patre et Spiritu sancto, nec Spiritus sanctus est Deus sine Patre et Filio, quorum est spiritus. Si ergo interrogatus fueris de Deo, cur dicatur Pater, relative responde, Quia Filium habet: ita etiam et de Filio relative responde, ideo esse Filium quia habet Patrem, et de Spiritu sancto, quia de Patre Filioque [Col. 0602C] procedit, quorum est spiritus. Si etiam dictum tibi de Deo fuerit, quomodo Pater hoc est quod Filius, aut Filius hoc est quod Pater, responde, secundum substantiam hoc est Filius quod Pater, et Pater quod Filius, et Spiritus sanctus quod Pater et Filius, quia unus est Deus, et una substantia, Pater et Filius et Spiritus sanctus. Ad se enim Deus substantialiter dicitur: Ad Patrem Filius, vel ad Filium Pater, et ad Patrem et Filium Spiritus sanctus relative dicitur. Juxta personae proprietatem, non est Pater qui Filius, nec Filius qui Pater, nec Spiritus sanctus qui Pater et Filius. Juxta substantiae unitatem, hoc est Pater quod Filius, hoc est Spiritus sanctus quod Pater et Filius, id est unus Deus omnipotens. Quidquid ergo ad se ipsum dicitur Deus, et de singulis [Col. 0602D] personis dicitur, Patre et Filio et Spiritu sancto, et simul de ipsa Trinitate, non pluraliter, sed singulariter dicitur.« Igitur Gothescalcus perverse dicit, ut revera haereticus, »cum uni ex Trinitate personae singillatim solitarie supplicamus, debere dici: Tibi Deo gratias; et ne simus caeteris duabus personis ingrati, oportere subjici: Vobis Deo gratias.« Quo contra vir venerandus Alcuinus, in libro ex beati Augustini et caeterorum catholicorum dictis ad Carolum magnum imperatorem collecto dicit (lib. I de Trin. c. 12): »Hoc etiam atque etiam firmiter tenendum est, nihil in sancta Trinitate ad se dictum plurali numero esse dicendum, quia simplex illa summae divinitatis natura [Col. 0603A] singulari numero designari debet, 540 non plurali. Ac ideo nec tres deos, nec tres omnipotentes, nec tres bonos, nec tres magnos, nec tres essentias in Deo dicere fas est. Cum enim personaliter alius sit Pater, alius Filius, alius Spiritus sanctus, his tamen unum est naturae nomen, quod dicitur Deus, vel substantia, vel essentia, vel omnipotentia, vel alia multa quae substantialiter non relative de eo dicuntur. Fides igitur catholica, ut Athanasius dicit, haec est, ut unum Deum in trinitate personarum et trinitatem personarum in unitate deitatis veneremur, neque confundentes personas, ut tres non sint, neque substantiam separantes, ut trina sit. Et in hac Trinitate nihil est prius, nihil posterius: nihil majus aut minus, sed totae tres personae coaeternae sibi sunt [Col. 0603B] et coaequales, ita ut per omnia, et unitas deitatis in trinitate personarum, et trinitas personarum in unitate deitatis veneranda est.« Plura hic poni poterant catholicorum testimonia quae lector fidelis ac devotus in suis locis praevalet invenire, contra has ipsius blasphemias, quas etiam et sacri canones cum auctore suo redarguunt et refutant. Nam canones Carthaginensis concilii sub Aurelio constituerunt, ut nemo in precibus vel Patrem pro Filio, vel Filium pro Patre nominet, et cum altari assistitur, semper ad Patrem per Filium oratio dirigatur, et quasque sibi preces describit, non eis utatur, nisi prius eas cum instructioribus fratribus contulerit. Unde in fine orationum assistentes sacro altario sancta catholica Ecclesia postulat per Christum [Col. 0603C] Dominum nostrum: et in fine canonis, Per Christum Dominum nostrum, per ipsum, et cum ipso, et in ipso, est tibi Deo Patri omnipotenti in unitate Spiritus sancti omnis honor et gloria, per omnia saecula saeculorum: vel ita dicit, Per Dominum nostrum Jesum Christum Filium tuum, qui tecum vivit et regnat Deus in unitate Spiritus sancti per omnia saecula saeculorum, Amen. Propter illud utique sacramentum, sicut in orthodoxorum dictis relegimus, quod Mediator Dei et hominum factus est homo, Christus Jesus sacerdos in aeternum secundum ordinem Melchisedech, qui per proprium sanguinem introivit in sancta, non utique manu facta exemplaria verorum, sed in ipsum coelum, ubi est in dextera Dei, et interpellat pro nobis. Hoc in eo [Col. 0603D] pontificatus officium interpretans Apostolus ait: Per ipsum ergo offeramus hostiam laudis semper Deo, id est fructum labiorum nostrorum confitentium nomini ejus (Hebr. XIII, 15). Per ipsum ergo hostiam laudis atque vociferationis offerimus, quia per ejus mortem reconciliati sumus cum inimici essemus. Per ipsum enim, qui pro nobis hostia dignatus est fieri, potest in conspectu Dei nostri hostia acceptabilis inveniri. Propterea nos beatus Petrus admonet dicens: Et vos tanquam lapides vivi coaedificamini in domum spiritalem, in sacerdotium sanctum offerentes spiritales hostias acceptabiles Deo per Jesum Christum (I Petr. II, 5). In qua conclusione orationum plures convincuntur haeretici, Manichaei videlicet, Sabelliani, [Col. 0604A] Ariani, Nestoriani, Eutychiani, Macedoniani, 541 Eudoxiani, caeteraeque pestes et tineae catholicae fidei, qui de consubstantialitate atque coaeternitate simul et aequalitate Patris et Filii et Spiritus sancti, necnon et de Incarnatione Filii Dei Domini nostri Jesu Christi, aliter quam catholica fides teneat, sentire vel dicere praesumpserunt. Dicitur etiam in fine quarumdam orationum a catholica et apostolica Ecclesia loquente ad Dominum Jesum Christum: Qui vivis et regnas cum Deo Patre in unitate Spiritus sancti Deus per omnia saecula saeculorum: quod non discordat a praefato canonicae constitutionis capitulo; quia non cum Patre Filius nominatur, sed proprie in hac conclusione sanctae Trinitatis personae distinguuntur, et unitas ejusdem sanctae et individuae Trinitatis [Col. 0604B] substantia catholice confitetur: licet Gothescalcus scribens ad quemdam complicem suum hoc reprehendit, »Ab imperitis, inquiens, non bene dicitur, Qui vivis et regnas cum Deo Patre in unitate Spiritus sancti Deus, ne Filius, quod absit, esse Spiritus sancti Deus putetur.« Et quia in hoc catholicam reprehendit Ecclesiam, consequens est ut etiam reprehendat caput et auctorem ipsius dicentem ad Patrem: Haec est autem vita aeterna, ut cognoscant te verum et solum Deum, et quem misisti Jesum Christum (Joan. XVII, 3); et dicat nos intelligere Patrem solum et verum Deum, et illum quem misit tantum esse Jesum Christum. Catholica autem Ecclesia cum Deo Patre in unitate Spiritus sancti Deum Filium vivere et regnare per omnia saecula credit et confitetur: [Col. 0604C] et idipsum esse intelligit, Qui vivis et regnas cum Deo Patre in unitate Spiritus sancti Deus, quod est cum dicitur, Qui cum Deo Patre in unitate Spiritus sancti vivis et regnas Deus. Sicut intelligit id ipsum esse quod Dominus in Evangelio dicit: Haec est autem vita aeterna, ut cognoscant te solum et verum Deum, et quem misisti Jesum Christum; quod est: Haec est vita aeterna, ut cognoscant te, et quem misisti Jesum Christum, solum et verum Deum esse. Subsequitur autem sibi ipsi dissimilis in eodem scripto mox dicens: »Nam cum Deo Patre vivit et regnat Deus Filius, juxta illud, et Verbum erat apud Deum, et Deus erat Verbum (Joan. I, 1). Ecce Deus apud Deum. Pariliter etiam credimus, novimus, et [Col. 0604D] confitemur apud Deum Patrem, et apud Deum Filium, regnare Deum Spiritum sanctum: abest tamen deorum pluralitas, ubi est naturae, essentiae, substantiae, majestatis, potestatis, deitatis unitas et aequalitas. Et post hanc unitatis confessionem, statim componit hanc infidelem orationem dicens: Dominator Domine Deus meus, misericordia mea, Jesu Christe rex gloriae, precor te, gratis exaudi me secundum tuam divinitatem, et Patrem tuum Dominum Deum nostrum roga secundum tuam humanitatem, ut ipse noster benedictus Deus Dominus Paracletus, in nomine tuo nostri benedicti Dei Domini Paracleti, det nobis peraeque Spiritum sanctum Deum nostrum Paracletum, et sit semper omnis honor, laus, et gloria, merito vobis benedicto [Col. 0605A] Deo Domino Paracleto, trino 542 pariter et uni vestro simul benedicto nomini, necnon et numini, amen. Porro ne te moveat illud, quod ibi pluraliter dicitur, semper omnis honor, laus et gloria, merito vobis benedicto Deo Paracleto, trino pariter et uni, vestroque simul benedicto nomini: cognosce quia sic procul dubio congruit dici. Nam quando loquimur ad unam ex Trinitate personam, non ad Trinitatem loquimur, sed ad unum quemlibet ex Trinitate.« Et hic plura hoc modo scribit. Deiloquus autem Paulus non taliter oravit, nec nos orare taliter docuit, ut Augustinus hinc in libro de Bono perseverantiae dicit (cap. 23): »Nam quid oremus, sicut oportet nescimus; Sed ipse Spiritus, ait Apostolus, interpellat pro nobis gemitibus inenarrabilibus. [Col. 0605B] Qui enim scrutatur corda, scit quid sapiat spiritus, quia secundum Deum interpellat pro sanctis (Rom. VIII, 26). Quid est ipse spiritus interpellat, nisi interpellare facit gemitibus inenarrabilibus, sed veracibus, quoniam veritas est Spiritus? Ipse est enim, de quo in alio loco dicit, Misit Deus Spiritum Filii sui in corda nostra clamantem: Abba, Pater (Gal. IV, 6). Et hic quid est clamantem, nisi clamare facientem? tropo illo quo dicimus laetum diem, qui laetos facit. Quod alibi manifestat, ubi dicit, Non enim accepistis spiritum servitutis iterum in timore: sed accepistis spiritum adoptionis filiorum, in quo clamamus: Abba, Pater (Rom. VIII, 15). Ibi dixit clamantem, hic vero in quo clamamus: aperiens videlicet quomodo dixerit clamantem, id est, sicut [Col. 0605C] jam exposui, clamare facientem.« Non tamen iste spiritus, qui nos clamare facit Abba, Pater, ingratos nos facit, sicut Gothescalcus superius dicit, caeteris personis, id est personae Filii, et suae, cum dicimus Abba, Pater, sine nominatione Filii et ejusdem Spiritus sancti. Et item Augustinus ex Apostolo testimonium ponit dicens, »Accipimus spiritum adoptionis filiorum, in quo clamamus: Abba, Pater.« Quod vidit et beatus Ambrosius. Ait enim: »Et orare Deumgratiae spiritalis est, sicut scriptum est, Nemo dicit, Dominus Jesus, nisi in Spiritu sancto (I Cor. XII, 3). Hinc Augustinus et Ambrosius ex Apostoli testimonio non docent nos in oratione loquentes ad unam ex Trinitate personam postea debere dicere caeteris personis, Et vobis gratias agimus, Et vobis supplicamus. Et [Col. 0605D] alibi dicit Apostolus, Vos estis templum Dei vivi, sicut dicit Deus: Quoniam inhabitabo in illis, et inambulabo: et ero illorum Deus, et ipsi erunt mihi populus (II Cor. VI, 16). Has igitur promissiones habentes, charissimi, mundemus nos ab omni inquinamento carnis et spiritus, perficientes sanctificationem in timore Christi (II Cor. VII, 1). Et non timuit ingratus esse caeteris personis, Patri videlicet et Spiritui sancto, quia tantum in timore Christi nos docuit perficere sanctificationem.« Et sanctus Augustinus in libro contra Judaeos, et paganos, atque haereticos: »Quid agis, inquit, Loth sancte? Angelos vides, et non unum sed duos, et dicis, Domine? Ad unum verbum facis, unum precaris, non metuis [Col. 0606A] ne alteri injuriam facere videaris? absit.« Sunt et multa hinc testimonia in Scripturis tam Veteris quam Novi Testamenti. Et ut beatus Augustinus 543 in libro de Trinitate dicit: »Ubicunque in Scriptura sancta legitur solus Deus, non de qualibet persona in sancta Trinitate intelligendum est, sed de tota sancta Trinitate, quae aequaliter operatur omnia quaecunque operanda esse judicat. Unde quod in psalmis dicitur, Qui facit mirabilia magna solus (Psal. LXXVI, 13); et, Qui facit luminaria magna solus (Psal. CXXXIII, 7); et, Tu es Deus solus (Psal. LXXXV, 10); et, Nemo bonus nisi solus Deus (Luc. XVIII, 19); Audi, Israel, Dominus Deus tuus, Deus unus est (Deut. VI, 4): non de solo Patre, sicut adversarii volunt, intelligitur dictum: sed de tota [Col. 0606B] sancta Trinitate, quae est unus solus Deus. Similiter de Patre solo non est intelligendum quod Apostolus ait, Beatus et solus potens, Rex regum et Dominus dominantium, qui solus habet immortalitatem, et lucem habitat inaccessibilem; quem nemo hominum vidit, nec videre potest (I Tim. VI, 15). In quibus verbis, nec Pater proprie nominatus est, nec Filius, nec Spiritus sanctus; sed absolute beatus et solus potens, Rex regum et Dominus dominantium, quod est unus solus, beatus, potens, invisibilis, verus Deus, ipsa Trinitas, quae aequaliter beata est, aequaliter potens, imo omnipotens, etiam et unipotens, quia una potentia est totius sanctae Trinitatis. Neque enim, quia ipse Filius alibi loquens voce sapientiae, ipse est enim sapientia Dei, ait: Gyrum coeli circuivi [Col. 0606C] sola (Eccli. XXIV, 8), separavit a se Patrem: quanto magis ergo non est necesse ut de Patre tantummodo, praeter Filium et Spiritum sanctum, intelligatur quod dictum est, Solus habet immortalitatem, et, lucem habitat inaccessibilem? Sic nec tantummodo de Filio, praeter Patrem vel Spiritum sanctum, cum dicitur Sapientia superborum et sublimium colla propria virtute calcavit. Sic nec de Spiritu sancto tantummodo, praeter Patrem et Filium, cum dicitur, Spiritus Domini replevit orbem terrarum, et hoc, quod continet omnia, scientiam habet vocis (Sap. I, 7). Sic nihilominus intelligendum est quod dicitur: Sicut Pater vivificat, sic et Filius quos vult vivificat (Joan. V, 21). Non tamen alios vel aliter Pater, et alios vel aliter Filius: sed eosdem quos Pater vivificat, vivificat [Col. 0606D] et Filius. Similiter nec Spiritus sanctus ab hac vivificatione secernendus est: quia unum opus est Patris et Filii et Spiritus sancti, sicut una substantia atque essentia est. Ergo Pater vivens vita, Filius vita vivens a vivente, Spiritus sanctus vita et vivificator viventium, et non tres vitae, sed una vita est: et Pater virtus et sapientia, et Filius, quem vocat Apostolus Christum Dei virtutem, et Dei sapientiam (I Cor. I, 24), similiter virtus et sapientia: non tamen tres virtutes, nec tres sapientiae, sed una virtus et una sapientia, Pater et Filius et Spiritus sanctus; quia haec nomina substantialia sunt et non relativa, sicut una substantia, et una omnipotentia, et alia quae de substantia divinitatis dicuntur: et est Pater [Col. 0607A] verum lumen, et Filius verum lumen ex lumine, Spiritus sanctus verum lumen et vera illuminatio, et non tria lumina, sed unum lumen. Unde scriptum est, In lumine tuo videbimus lumen (Psal. XXXVIII, 10), sicut et una virtus, et una sapientia: quia in illa simplicitate divinae naturae non est aliud sapere quam esse, non est 544 aliud esse quam posse, nec aliud posse quam vivere. Eadem ibi sapientia quae essentia, eadem vita quae et essentia, et haec omnia unum et unus Deus.« Et item sanctus Augustinus in Tractatu psalmi octogesimi quinti: »Nullum majus donum praestare posset Deus hominibus, quam ut Verbum suum, per quod condidit omnia, faceret illis caput, et illos ei tanquam membra coaptaret, ut esset Filius Dei, et filius hominis, et [Col. 0607B] unus Deus cum Patre, unus homo cum hominibus; ut et quando loquimur ad Deum deprecantes, non inde Filium separemus: et quando precatur corpus Filius, non a se separet caput suum, sitque unus ipse Salvator corporis sui Dominus noster Jesus Christus Filius Dei, qui et oret pro nobis, et oret in nobis, et oretur a nobis: orat pro nobis ut sacerdos noster, orat in nobis ut caput nostrum, oratur a nobis, ut Deus noster.« Et in sermone de Unitate Patris et Filii et Spiritus sancti contra Arianos dicit: »Quia ministrante Domino habes abundantem Dominici verbi panem, pone adhuc super mensam cordis illius panem quoque Dominicae orationis, et commemora illum, quoniam Dominus in Evangelio dixit, Quidquid in nomine meo a Patre petieritis, ego [Col. 0607C] a Patre pelo et dabitur vobis (Marc. XI, 24). Et quomodo in demonstrata a se oratione, quasi oblitus illa quae dixerat, se praetermisso, Patrem solum rogare jubet dicens: Ita orabitis, Pater noster qui es in coelis? (Matth. VI, 9.) Et ubi est quod dixit: In nomine meo a Patre petite, et ego a Patre peto? (Joan. XVI, 27.) Quomodo nomen suum, per quod peti ipse jussit, in oratione a se demonstrata praetermisit? Sed quia idem ipse dixerat, Qui me videt, videt et Patrem (Joan. XIV, 9), voluit hoc mysterium a fidelibus in Dominica oratione impleri, ut per hanc orationem in Patre etiam Filius rogaretur: et quia in Symbolo iterum et separatus a Patre nominatur, cum dicitur: Credo in Deum Patrem, et in Jesum Christum Filium ejus; ut propter unitatem deitatis sic esset a [Col. 0607D] Patre in Symbolo separatus, ut esset iterum in oratione conjunctus, quatenus haec utraque mysteria Symboli et orationis, et Trinitatem in unitate ostenderent, et iterum unitatem in Trinitate monstrarent. Non ergo se in oratione praetermisit, sed in Patris unitate conjunxit. Sicut ergo, cum Patri offers, in oblatione Filii corpus associas, sic et in Dominica oratione, mutuata mysterii vice, cum Patrem rogas, Filii quoque nomen imploras. Et ut adhuc apertius intelligas, quia in Patre et se tunc orari jussit, diligenter sequentia perscrutare. In ipsius enim orationis principio Patrem tantum invocari praecepit, et inferius dicit, Adveniat regnum tuum (Luc. XI, 2), cum utique non Patris sed Filii exspectetur adventus, [Col. 0608A] sicut etiam de Filio tradita ab apostolis Symboli confessio tenet dicentis, Sedet ad dexteram Patris, inde venturus judicare vivos et mortuos. Vides ergo quomodo per hanc orationem se et Patrem in una substantia, et in una deitate conjungit. Ecce ille futuri judicii dies, qui venire per Filii adventum promittitur, de Patris praesentia praestolatus, sit 545 jam indubitatae unitatis testimonium, sic ut de Filii adventu loquitur promissus, de Patris praesentia doceatur impletus.« Et aliquanto superius: »Si ergo majorem Patrem et minorem Filium dicis, gradum facis, et unitatem tollis, et cum offers in oblatione, non potes dicere, Offero tibi, Deus, sed, Offero vobis, dii; quod est absurdum et inauditum: aut certe, si vicibus et singillatim offeras, et semel [Col. 0608B] offeras Patri, semel offeras Filio, cum Patri offers, Filium praetermittis, et cum Filio offers, Patrem a munere offerentis excludis. Si autem Filio sine Patre offers, jam non poteris per orationem Dominicam mysterii sacramenta complere, ut dicas ad plenitudinem perfecti holocausti orationem Dominicam, id est, Pater noster qui es in coelis, quia Patrem, cui non offers, nec orabis. Si iterum Patri incorporeo offers, et Filium praetermittis, oblati panis mysterium non poterit in corporis sacramenta transire, neque in consecratione holocausti commemorationem Dominicae coenae facere poteris, quia quod Filius corporeus suo corpori deputavit, et ad passionis suae memoriam pertinere jussit, Patri incorporeo et a passione alieno, si a Filio separatus fuerit, non [Col. 0608C] poterit deputari. Si ergo offers Patri et Filio, in unitate Deitatis offers ei. Tunc mysterium corporis etiam Patris sacramenta suscipient, vel tunc oratio Dominica recte in filii oblatione dicitur. Separatus autem Pater a Filio offerentibus sibi sacramentum corporis non poterit exhibere quod non habet: et divisus a Patre Filius in oblatione sua per orationem Dominicam, quod in ipso non est incongrue Patris nomen accipiet. Confiteamur ergo Patrem et Filium unum esse Deum, et unius esse substantiae, et Patris paternitas cum Filii deitate se jungat, et consecrata Filii caro cum Patris semper deitate se misceat, et tunc jam qui potest sic in unum connexas mysticas formas a deitatis unitate dissolvat, cum in uno sacrificio, et Pater in se totam Filii carnem [Col. 0608D] suscepit, et Filius in se totum Patris nomen assumit.« Et item ibi: »Unus quidem carnem portat, sed caro indivisae deitatis mysterio consecratur. Et ideo caro in Patris et Filii sacramento transmigrat, et consecratio vel communicatio corporis hunc honorem Patri confert quem praestat et Filio: et sicut offertur Filio, sic offertur et Patri, et offerenti vel communicanti ad altare, in una eademque oblatione, quod praestat Filius, hoc praestat et Pater. Nam si Filium a Patre separas, ergo Patri incorporeo neque offers, neque communicas, quia omnis oblatio in corporis sacramenta transmigrat. Cum enim dicitur, Hoc est corpus meum, Pater qui incorporeus est si separetur a Filio, extra sacramenta [Col. 0609A] Patris omnis separatur oblatio. Nam quomodo dicis, cum Patri offers, Hoc est corpus meum, si Patris deitas incorporea non habet in Filii corpore societatem? Si autem Patris incorporea deitas cum Filii corporea deitate miscetur, sicut est veritas mysterii, Patrem et Filium sub indiscreta deitate unum Deum esse testaris, quia cum offers oblationem non dicis, Offero 546 vobis, sed, offero tibi, et sic omnis oblatio Patri quidem et Filio offertur, sed sub utriusque nomine uni Deo monstratur oblata. Et item in eodem Sermone: Pater Deus, Filius Deus, uterque tamen sine duorum deorum numero unus Deus. Hoc et David patriarcha confitetur dicens: Deus Deus meus, respice in me (Psal. XXI, 2); et non dicit, respicite in me: et iterum dicit: Deus Deus meus, ad [Col. 0609B] te de luce vigilo (Psal. LXII, 2); et non dicit, ad vos de luce vigilo. Quae confessio David Domini quoque responsione firmatur, cum respondit oranti et dicit, Deus Deus tuus ego sum (Psal. XLIX, 7), et non dicit sumus. Et iterum David dicit: Tu es Deus solus, qui facis mirabilia (Psal. LXXXV, 10). Deum ergo et Deum propheta nominans Patrem et Filium confitetur, cum iterum dicit: Tu es Deus solus, utrosque in una deitate complectitur, sicut Deus et Deus, sine duorum deorum numero, nunc uterque in unitate conjungitur. Sicut ergo David in oratione sua utrosque nominat, et unum tamen orat, sic et tu cum Patrem et Filium nominas, in utrisque unum Deum et unum Dominum confitere.« Et item in eodem sermone. »Legisti [Col. 0609C] ergo Patrem Deum, Filium Deum, Spiritum sanctum Deum: in hac tamen deitatis Trinitate nusquam legisti duos vel tres deos, sed multifarie unum Deum. Quod legisti crede et confitere: illa vero noli quaerere et usurpare quae non legis.« Et item: »Visus est Abrahae Deus ad ilicem Mambre, cum sederet ante ostium tabernaculi sui in medio die, et respiciens oculis vidit, et ecce tres viri stabant super eum; et cum vidisset eos, occurrit obviam illis, et adoravit et dixit: Domine, si inveni gratiam in conspectu tuo, noli transire puerum tuum (Gen. XVIII, 1). Dicitur ergo, apparuit illi Deus, et in hoc uno respiciens, vidit tres viros, et cum occurrisset tribus, et adorasset unum Deum, rogavit dicens, Domine, si inveni gratiam in conspectu tuo. Nemo illum calumniatus [Col. 0609D] est quod in tribus viris unum Deum et unum Dominum adorasset: et iterum, quod in uno Deo, et in uno Domino tres viros vidisse se diceret. Sed qui hoc mysterium sic non intelligit, oculos Abrahae non habet. Quaerat ergo coeleste collyrium, et superinungat oculos suos, ut remota caligine ignorantiae, in unitate deitatis mysterium Trinitatis agnoscat, et in uno Deo, sicut Abraham, tres viros sine discretione meritorum, vel sine aliqua diminutione potestatis videat, et posteaquam tribus occurrerit, non tres, sed unum Deum et unum Dominum roget, et per hujus divisionis demonstratam formam, Trinitatem semper unius esse deitatis intelligat.« Et item ibi: »Adjuro te per haec ipsa quae angariatus [Col. 0610A] ostendi tibi, per Patrem et Filium et Spiritum sanctum, in deitate Trinitatis unum Deum, ut sicut per designatam Evangelii formam in una via per aequalia trium millium spatia, non tria itinera, sed unum iter ostendi, sic et tu secutus hunc Evangelicum tramitem, non tres deos, sed unum semper Deum in Trinitate deitatis intelligas, ut cum oblationem mysterio Trinitatis offers, non tribus diis, sed uni Deo offeras: quia ubicumque in Scripturis divinis audis Patrem Deum, Filium Deum, 547 Spiritum sanctum Deum, et tamen nusquam tres deos, sed semper unum Deum legis, et semper tibi unus Deus annuntiatur. Retine ergo semper haec signa, quae tibi demonstravi, quia nec Patri possis offerre sine Filio, neque Filio sine Patre: quia si [Col. 0610B] tantum Patri incorporeo oblationem offers, oblationem in corporis sacramenta non redigis, non potes dicere, Pridie quam pateretur formam sacrificii instituit, nec potes dicere: Hoc est corpus meum, quia Pater neque corpus habuit, neque passus est: et iterum, si Filio sine Patre offeras, orationem Dominicam ad complementum perfecti holocausti dicere non potes, quia in oratione Filii separati a Patre Patris nomen non potes invocare. Vide ergo quam adeo inexpugnabilia sunt, et derelinquens tam haereticum errorem, catholicam sequere veritatem. Alioquin qui tibi aliud quam a me demonstratur iter ostendit, dicat tibi quomodo praetermissis his solemnibus inter mysteria loquaris. Sin autem in designata a me claritate luminis caligo defecit erroris, [Col. 0610C] pertinacia simul deficiat, ne dum in errore vinci erubescitis, promissionem aeternae vitae de Christi veritate perdatis. Si quis tibi ergo dixerit, Pater major Deus, Filius minor Deus, Spiritus sanctus tertius Deus, et in his tribus non est una substantia, sed separatim in trium deorum numero sine deitatis unitate consistunt: responde illis, primo illam rationem quae tibi exposita est, quia separatae a se Trinitati offerri non potest, quia neque Pater corporeus est, neque passus est, et oblationem in corporis sui sacramenta redigere non potest, neque testem passionis suae, qui non est passus, illam Dominicam coenam facere potest, neque in consecratione mysterii dicere potest, Qui formam sacrificii perennis instituit. Quod enim Pater non [Col. 0610D] instituit, sed Filius, qui et corpus habuit et passus est, et formam instituit sacrificii, si de Patre a Filio separato dicatur, mendacium est, ut quod Pater non dixit Patrem dixisse confingant. Qui ergo Patri a Filio separato offerre vult, relictam jam nobis sacrificii formam, relictam etiam Ecclesiam a Christo, et ab apostolis fundatam, ad Synagogam et ad templa ad vitulos et ad arietum victimas sedeat, quia separat a Filio Patrem in Patris oblatione sacrificiorum a Filio instituta, non jungit. Si autem Patri et Filio simul offert, Patrem et Filium a deitatis unitate non separet. Si dixerit ergo duos deos, licet ad verecundiam ipsius sufficere debeat reddita sacrificii ratio: tamen commemora illum quia Apostolus dixit: [Col. 0611A] unus Deus (Gal. III, 30), et lex ad Moysen data dicit, Dominus Deus tuus Deus unus est (Deut. VI, 4): et ille blasphemans dicit duos vel tres deos sine unitate deitatis. Quod si adhuc sic dividit Trinitatem, ut in unum non resociet mysterium Trinitatis, saltem ad Symboli rationem redeat ubi dicitur, Credo in Deum Patrem omnipotentem, et in Christum Jesum Filium ejus, qui natus est de Spiritu sancto. Primo Christi Patrem Deum omnipotentem esse testaris; deinde natum Christum de Spiritu sancto dicis. 548 Si ergo separas Trinitatem, Christum duorum patrum filium reddis, ut de Patre omnipotente et de Spiritu sancto natus esse dicatur. Junge ergo cum Patre Spiritum sanctum, ut recte possis Christum unius Patris Filium confiteri: et cum per hanc Symboli [Col. 0611B] orationem in unum Patrem et Spiritum sanctum sociaveris, Filium quoque, quem non tertium sed medium in Trinitate facis, magis a deitatis unitate non separes.« Et in libro tertio de Trinitate: »In quibus angelis erat utique et Pater et Filius et Spiritus sanctus, et aliquando Pater, aliquando Filius, aliquando Spiritus sanctus, aliquando sine ulla distinctione personae Deus per illos figurabatur, et caetera quae ibi prosequitur.« Et beatus Ambrosius in Hymnis, quos catholica frequentat Ecclesia, nunc ad Patrem, nunc ad Filium, nunc ad Spiritum sanctum loquens, non solitarie eidem personae in sancta Trinitate, ad quam loquitur, gloriam singulari numero refert, et postea plurali numero alias personas, ut blasphemat Gothescalcus, alloquitur: [Col. 0611C] sed quidquid substantialiter de Deo, videlicet sancta Trinitate dicit, singulari numero effert; ut est:

Somno refectis artubus, spreto cubili surgimus,
Nobis, Pater, canentibus, adesse te deposcimus.
Et:

Splendor paternae gloriae, de luce lucem proferens,
Lux lucis et fons luminis, diem dies illuminans.
Et:

Nunc sancte nobis Spiritus, unus Patris cum Filio,
Dignare promptus ingeri, nostro refusus pectori.
in quorum hymnorum conclusione sanctae Trinitati semper unam et aequalem gloriam refert dicens:

Praesta, Pater piissime, Patrique compar unice,
Cum Spiritu paraclito, regnans per omne saeculum.
Vel:

Deo Patri sit gloria, ejusque soli Filio,
[Col. 0611D] Cum Spiritu paraclito, et nunc et in perpetuum.
Vel:

Laus, honor, virtus, gloria, Deo Patri et Filio,
Una cum sancto Spiritu, in sempiterna saecula.
Vel:

Gloria tibi, Domine, qui surrexisti a mortuis,
Cum Patre et sancto Spiritu, in sempiterna saecula.
Vel:

Christum rogemus et Patrem, Christi Patrisque Spiritum,
Unum potens per omnia, fove precantes Trinitas.
Et simul sanctam Trinitatem alloquens, similiter singulari numero petit dicens:

O lux beata Trinitas, et principalis unitas,
Jam sol recedit igneus, infunde lumen cordibus.
Et sanctus Augustinus in libro primo de Trinitate (cap. 8) dicit, »Denique propter ipsam inseparabilitatem [Col. 0612A] sufficienter aliquando nominatur, vel Pater solus, vel Filius solus, adimpleturus nos laetitia cum vultu suo, nec inde separatur utriusque Spiritus, id est Patris et Filii Spiritus. Qui Spiritus proprie dicitur Spiritus veritatis, quem hic 549 mundus accipere non potest. Hoc est enim plenum gaudium nostrum, quo amplius non est, frui scilicet Trinitate Deo, ad cujus imaginem facti sumus. Propter hoc aliquando ita loquitur de Spiritu sancto, tanquam solus ipse sufficiat ad beatitudinem nostram, et ideo sufficit, quia separari a Patre et Filio non potest: sicut Pater solus sufficit, quia separari a Filio et Spiritu sancto non potest: et Filius ideo sufficit solus, quia separari a Patre et Spiritu sancto non potest.« Et item (cap. 9): »Propter insinuationem [Col. 0612B] Trinitatis, personis etiam singulis nominatis, dicuntur quaedam separatim, non tamen aliis separatis intelliguntur, propter ejusdem Trinitatis unitatem, unamque substantiam, atque deitatem Patris et Filii et Spiritus sancti.« »In sacrificii etiam singularis celebratione, sicut et beatus Augustinus in libris suis commemorat, gratias Domino Deo nostro agere commonemur, quia et hoc quod inter sacra mysteria cor habere sursum jubemur, ipso adjuvante id valemus quo jubente admonemur: et ideo praecipue in ipso sacrificio corporis Christi a gratiarum actione incipimus, reddentes debitas laudes Deo Patri, qui in plenitudine temporum misit Filium suum, factum ex muliere, factum sub lege, ut eos qui sub lege erant redimeret, ut adoptionem [Col. 0612C] filiorum reciperemus, secundum praedicationem beati Petri dicentis: Quia non corruptibilibus auro vel argento redempti sumus de vana nostra conversatione paternae traditionis, sed pretioso sanguine quasi agni incontaminati et immaculati Jesu Christi (I Petr. I, 18), per quem et majestatem ejus laudant angeli, et nos sine speciali nomine tenus commemoratione sancti Spiritus ei gratias agimus, nostrasque voces angelorum vocibus catholica et apostolica institutione formati admitti deposcimus. Sicque ter sanctum hymnum ore confitentes offerimus, et vivificam Trinitatem fide ac mentis intelligentia unius esse divinitatis, aequalis gloriae, coaeternae majestatis praedicantes, catholica et apostolica institutione formati, una gloria collaudamus dicentes, Sanctus, [Col. 0612D] Sanctus, Sanctus Dominus Deus sabaoth, pleni sunt coeli et terra gloria tua: et cum Patrem per totam praefationem alloquamur, non tamen secundum Goteschalcum adjicimus, vel subjicimus, ne ingrati Filio et Spiritui sancto simus: Et vobis gratias agimus; et, Pleni sunt coeli et terra gloria vestra: quia nec Abraham, quando exsultavit ut videret diem Domini, et vidit et gavisus est, tres viros et in corde et in domo fide et opere fideliter fideli suscipiens hospitio, offensam incurrit, sed meritum magnae fidei reportavit, quando tres vidit, et quasi unum alloquens, unum etiam adoravit. Et collatae hujusmodi preces ac praefationes receptibiles et catholicae, confirmatae a sede apostolica atque ab universali [Col. 0613A] Ecclesia cognoscuntur. Sicut et in Africano concilio decretum fuisse relegitur (cap. 70): in quo est nihilominus constitutum, ut aliae omnino preces, sive praefationes, vel commendationes, seu manus impositiones, quae probatae non fuerint 550 in concilio, nec aliae omnino contra fidem proferantur, sed quaecunque cum prudentioribus fuerint collatae dicantur.« Qua de re collatae Goteschalci orationes cum catholicis precibus, quantum a fide distent et charitate, manifeste cognoscitur. »Scripsit quoque ad Deum loquens, et dicens ei quod ipse illi praeceperit ut pro me non oraret, et quia primum Filius in eum intraverit, postea Pater, deinde Spiritus sanctus, qui in illum intrans ei circa os barbam adussit: et quia nollet vestimenta de vestiario fratrum [Col. 0613B] communicantium mihi accipere, nisi pretio compararet qui pretium non habebat, sed sic vellet ire, sicut Adam ibat antequam peccaret. Mox autem ut frigus eum coepit constringere, cum vestimentis etiam pelliciam et focum studuit quaerere.« Scripsit et alia multa ridicula, quae apud fautores suos, quibus ea servanda fraudulenter donavit, invenimus: quae non solum nobis, verum et ipsis complicibus suis visa sunt frivola, et idcirco, ut revera deliramenta maniatici, et aniles fabulas, hic inserere superfluum duximus. Ponendam tamen adhuc unam de ejus naeniis censui, ut per ea, sicut et per supra ex integro positas, aliae valeant innotesci. Ante hos siquidem annos revelatum sibi quibusdam familiaribus suis scripsit, quod ego statim post tres semis [Col. 0613C] annos suae revelationis, sicut Antichristus usurpans sibi potestatis potentiam mori, et ipse Rhemorum episcopus fieri, et post septennium veneno interfici, et sic gloriae martyrum adaequari deberet. Et cum prophetiam a spiritu suo inspiratam impleri non vidit, inter alia haec cuidam sectatori suo juvenculo, quales solebat diligere, scripsit:



XIX.

»Sed jam tempus est fratrem deseri absentem, et quid ad eum loquar antequam scripta mea videat penitus nescientem, et fundi preces ad Deum semper ubique praesentem, et sicut gratuitum donatorem cuncta sempiternaliter scientem. Domine Deus noster et magister Jesu Christe, pro solis [Col. 0613D] electis crucifixe, qui vides quod ecce inimici tui sonuerunt, et qui oderunt te extulerunt caput, quia non est post triennium dimidio terminato anno mortuus, ceu putabatur, fur et latro, breviter quidem sed pronus te exoro, huic vobis Domino Deo nostro vero ac vivo, uni simul ac trino, sicut placet ita facias cito. Nolo plus, nec prius, nec secus: quando vis evellatur hinc rite, vitae sat, moechus, et caecus, procax, pertinax, pervicax, haereticus, veritatis inimicus, falsitatis amicus.«

. Idem quippe Goteschalcus solet frequentissime dicere, ut saepe commemoravimus, loquens de beato Augustino, Augustinus noster. Sed et hic [Col. 0614A] non est suus Augustinus, quia non taliter docuit orare pro inimicis, sicut orat Goteschalcus, qui non est Augustini. Dicit enim beatus Augustinus in sermone de verbis Apostoli: »Si ergo Christum volumus imitari, per ipsam viam debemus currere, qua Christus et in cruce pendens dignatus est ambulare. In cruce 551 enim fixus erat, et charitatis viam currens pro suis persecutoribus supplicabat. Denique sic dixit, Pater, ignosce illis, quia nesciunt quod faciunt (Luc. XXIII, 34). Et nos ergo pro omnibus inimicis nostris hoc jugiter supplicemus, ut illis Deus emendationem morum, et indulgentiam tribuat peccatorum. Quod et ego qualiscunque et quantulusque peccator, etiam pro illo, et si non credebat, dum tempus fuit agere procuravi, certus de promissione [Col. 0614B] divina, Si quid petieritis, inquit, Patrem in nomine meo, dabit vobis (Joan. XVI, 23). Quia et si non eis pro quibus petimus dabit, tamen nobis, cum pro aliorum erratibus misericorditer intervenimus, praemium nostrae benignitatis restituet. Quod enim scripsit sibi a Deo prohibitum, ut pro me non oraret, mentitur ut solet. Qui enim jussit discipulis suis dicens: Orate pro persequentibus et calumniantibus vos, ut sitis filii Patris vestri, qui in coelis est (Matth. V, 44); et quod verbo docuit, in cruce pro se crucifigentibus exorans ostendit, sibi ipsi contrarius esse non potuit. Et sanctus Coelestinus papa (post. epist. 8) dicit: Obsecrationum, inquiens, sacerdotalium sacramenta respiciamus, quae ab apostolis tradita in toto mundo atque in omni catholica Ecclesia uniformiter [Col. 0614C] celebrantur, ut legem credendi lex statuat supplicandi. Cum enim sanctarum plebium praesules mandata sibimet legatione fungantur apud divinam clementiam, humani generis agunt causam, et tota secum Ecclesia congemiscente, postulant et precantur, ut infidelibus donetur fides, ut idololatrae ab impietatis suae liberentur erroribus, ut Judaeis ablato cordis velamine lux veritatis appareat, ut haeretici catholicae fidei perfectione resipiscant, ut schismatici spiritum redivivae charitatis accipiant, ut lapsis poenitentiae remedia conferantur, ut denique catechumenis ad regenerationis sacramenta perductis coelestis misericordiae aula reseretur. Haec autem non perfunctorie neque inaniter a Domino peti, rerum ipsarum monstrat effectus, quandoquidem ex omni [Col. 0614D] errorum genere plurimos Deus dignatur attrahere, quos erutos de potestate tenebrarum transferat in regnum Filii claritatis suae, et ex vasis irae faciat vasa misericordiae; quod adeo totum divini operis esse sentitur, ut haec efficienti Deo gratiarum semper actio laudisque confessio pro illuminatione talium vel correctione referantur.« Et beatus ostendit Gregorius, »quia nemo malus, sicut in malo suo mutari, ita non debet a quocunque, dum in hac vita est, desperari.« Et licet in Veteri Testamento, ubi scriptum est, Diliges amicum tuum, et odio habebis inimicum tuum (Matth. V, 43), quod Novo Testamento pro temporum ratione mutavit dicens: Diligite inimicos vestros, benefacite his qui oderunt vos (ibid. [Col. 0615A] XLIV), legatur Dominus dixisse ad Jeremiam prophetam, Noli orare pro populo isto (Jer. VII, 16), tamen, ut beatus Ambrosius in libro de poenitentia contra Novatianos dicit (lib. I, c. 8): »Oravit idem propheta pro populo eodem, et veniam promeruit. Denique intercessione prophetica, et obsecratione tanti vatis inflexus Dominus dicit ad Hierusalem, Domine 552 omnipotens Deus Israel, anima in angustiis, et spiritus anxius clamat ad te, exaudi, Domine, et miserere (Baruch. 3). Et jubet luctus vestimenta deponi, et abjici gemitus poenitentiae. Sic enim scriptum est in fine libri: Exue te, Hierusalem, stola luctus et vexationis tuae, et indue te decore ejus quae tibi a Deo data est gloria in aeternum (Baruch. V).« Ipse vero pseudomonachus, vel alius hoc vel alio [Col. 0615B] aliquo modo fidei sincerae adulterator, et apertus haereticus, cujus orationes non commendat charitas, nec recipit catholica fides, cui taliter postulanti cum suis complicibus respondet Dominus per Apostolum, Petitis et non accipitis, eo quod male petitis, ut in concupiscentiis vestris consumatis (Jac. IV, 3). Qui talia contra canones sacros praesumit, si gradum ecclesiasticum videtur habere, eo privari vel ab ecclesiastica communione separari est dignus. Secundum regulam autem sancti Benedicti, improbus, durus, et superbus, vel inobediens, verberum vel corporis castigatione, non solum in sua pertinacia permanens, sed et in ipso initio peccati, est coercendus, et a sanis Christi membris censura ecclesiastica segregandus, ne una ovis incurabili morbo [Col. 0615C] languida totum gregem contaminet.

Haec omnia, post librum de Praedestinatione, contra Gothescalcum et complices ejus, asserentes quia sicut quosdam ad vitam, ita quosdam Deus praedestinavit ad mortem, de authenticis scripturis, et catholicorum dictis collectum, statim in initio suae de trina deitate blasphemiae collegi et scripsi, et per me ac per fratres meos, sed et per frequentia scripta, ut resipisceret, et a suis in Deum blasphemiis sensum et os suum revocaret, saepe commonui, sed apud eum nihil profeci. Tandem cum mihi nuntiatum fuit a fratribus nostris, quibus de eo sollicitudinem delegavi, quia morti appropinquabat, misi ei per eosdem fratres hanc quae sequitur scedulam. Sic crede de praedestinatione a Deo electorum, et relictione reproborum, [Col. 0615D] et quia Deus omnes homines vult salvos fieri, licet non omnes salventur, et qui salvantur salvantis sit donum, et qui pereunt pereuntium sit meritum, et quia Deus ac Dominus noster Jesus Christus pro omnibus passus sit, cujus sanguis totius mundi est pretium, a quo extranei sunt qui delectati captivitate redimi noluerunt, aut post redemptionem peccando, et in peccatis corde impoenitente perseverando, ad eamdem sunt servitutem reversi. Et de gratia et libero arbitrio, sicut sanctus Augustinus docet in his libris suis, id est de Correptione et Gratia, de Praedestinatione sanctorum, de Dono vel Bono perseverantiae, et in libro de Spiritu et Littera, et in libro Hypomnesticon, et in epistola ad Sixtum Ecclesiae [Col. 0616A] Romanae presbyterum, et sicut hinc sanctus Prosper ex libris beati Augustini ad objectiones Gallorum, et Vincentianorum, et Januensium rescripsit, et caeteri catholici doctores dicunt, quia sedes apostolica, et sancta catholica Ecclesia, et nos sic credimus et tenemus. De sanctae autem et inseparabilis Trinitatis deitate, quae est unitas Trinitatis, sic crede et confitere, sicut credit, confitetur 553 et praedicat sancta catholica et apostolica Ecclesia dicens: Fides catholica haec est, ut unum Deum in trinitate personarum, et trinitatem personarum in unitate deitatis veneremur, neque confundentes personas, sicut Sabellius ut tres non sint, neque ut Arius substantiam separantes, ut trina sit, quia alia et non aliud est persona Patris, alia et non [Col. 0616B] aliud est persona Filii, alia et non aliud est persona Spiritus sancti, sed Patris et Filii et Spiritus sancti una est divinitas, aequalis gloria, coaeterna majestas, et in hac sancta et inseparabili Trinitate nihil est prius aut posterius, nihil majus vel minus, sed totae tres personae, Pater et Filius et Spiritus sanctus, coaeternae sibi sunt et aequales, ita ut per omnia, sicut jam supradictum est, et Trinitas personarum in unitate deitatis, et unitas deitatis in Trinitate personarum veneranda sit. Et si ita credideris in corde tuo, et ita professus fueris in ore tuo, et ita subscripseris coram testibus manu tua te credere et profiteri, et in hac credulitate et professione permanere, judicio sancti Spiritus, per episcopale ministerium, quo damnatus es, absolvi poteris, et participationi [Col. 0616C] corporis et sanguinis Domini nostri Jesu Christi, et communioni catholicae Ecclesiae restitueris. Ipse vero haec audiens in furorem versus, ea quae sibi mandata sunt detestari, et amplius coepit blasphemare. Post discessum denique a me ipsorum fratrum, recogitans duritiam illius, et cor impoenitens, misi fratribus nostris in monasterio Altivillaris, in quo degebat, hanc quae sequitur paginam, ut si respiciente Domino a sua perversa intelligentia et prava sententia se revocaret, agerent de illo sicut eis verbis jam dixeram. Sin autem, scirent qualiter erga eum secundum regulas sacras gerere deberent. Hoc modo pro tempore, sicut mihi licuit, dixi vobis qua conditione, si se Gothescalcus antequam anima illius egrediatur de corpore recognoverit, et spiritalem [Col. 0616D] et corporalem humanitatem illi exhibeatis. Sed ne quid vobis desit in ulla gratia, auctoritatem inde ecclesiasticam ex verbis orthodoxorum vobis transmitto. Ait enim de hujusmodi Leo, ut si fideliter dolet, et quam recte mota sit erga eum episcopalis auctoritas vel sero cognoscit, vel si ad satisfactionis plenitudinem omnia quae ab eo male sunt sensa, vel viva voce, vel signo competenti damnaverit, et communionem ecclesiasticae unitatis ac pacis voce vel signo competenti petierit, reconciliatio et communio illi non denegetur, sicut Coelestinus, et Leo, et sacri canones decreverunt. Et si in hac confessione ac communione obierit, sicut caeteris fratribus, ita et illi communem sepulturam, ac sepeliendi officium et [Col. 0617A] orationem post obitum exhibete, quia Dominus noster, verus et bonus Pastor, qui animam suam posuit pro ovibus suis, et qui venit animas hominum salvare, non perdere, imitatores nos suae vult esse pietatis, ut peccantes justitia coerceat, conversos autem in misericordia non repellat. Si autem in obstinatione sua usque ad mortem permanserit, tenendum nobis de illo est quod sanctus Leo de 554 communione privatis et ita defunctis dicit (epist. 95 ad Rusticum Narbon.): »Horum, inquiens, causa Dei judicio reservanda est, in cujus manu fuit, ut talium obitus usque ad communionis remedium differretur. Nos autem quibus viventibus non communicavimus, mortuis communicare non possumus.« Et item (epist. 59 ad Theodorum Forojul.): »Si, inquiens, [Col. 0617B] aliquis eorum pro quibus Domino supplicamus, quocunque interceptus obstaculo a munere praesentis indulgentiae exciderit, et priusquam ad constituta remedia pervenerit, temporalem vitam humana conditione finierit, quod manens in corpore non recepit, consequi exutus carne non poterit. Nec necesse est nos eorum qui sic obierint merita actusque discutere, cum Dominus Deus noster, cujus judicia nequeunt comprehendi, quod sacerdotale ministerium implere non potuit, suae justitiae reservavit.« Et sanctus Joannes apostolus dicit (I Joan. V, 16): Est peccatum ad mortem, non pro illo dico ut quis roget. »Peccatum, inquit Gregorius (lib. VI Moral., c. 28), est usque ad mortem, quia scilicet peccatum quod in hac vita non corrigitur, ejus venia post [Col. 0617C] mortem frustra postulatur.« Peccatum quippe usque ad inferos dicitur, quod ante finem vitae praesentis per correctionem ac poenitentiam non emendatur. Et talium memoriam, scilicet in peccato perseverantium usque ad mortem, minime licet inter sacra altaris mysteria celebrari, in quibus pro eis oratur qui nos praecesserunt cum signo fidei, et dormiunt in somno pacis, in Christo videlicet quiescentes. Dormiunt ergo, ut catholici doctores dicunt, in somno pacis, qui ab unitate et societate Christi et Ecclesiae, nec per haereses, nec per schismata, nec per mortalia crimina separati sunt, in quibus et si aliquando fuerunt, tamen per poenitentiam sanati, et per orationem Ecclesiae, cui in Petro dictum est: »Quodcunque solveris super terram, erit solutum et in [Col. 0617D] coelis (Matth. XVI, 19), reconciliati et redemptionis mysterio sociati, utique in pace obierunt, miserante illo qui non vult mortem peccatoris, sed ut magis convertatur et vivat. Neque enim piorum animae mortuorum separantur ab Ecclesia, quae regnat nunc cum Christo in vivis et mortuis. Propterea enim, sicut dicit Apostolus, mortuus est Christus, [Col. 0618A] ut vivorum et mortuorum dominetur (Rom. XIV, 9).« Unde et alibi ait (I Thess. V, 9): »Quoniam non posuit nos Deus in iram, sed in acquisitionem salutis, per Dominum nostrum Jesum Christum, qui mortuus est pro nobis, ut, sive vigilemus, sive dormiamus, simul cum illo vivamus.« Quiescentes autem in Christo sunt, de quibus dicit Apostolus, et mortui qui in Christo sunt resurgent primi (I Thess. IV, 13), et de quibus item scriptum est: »Beatus qui habuerit partem in resurrectione, non laedetur a morte secunda (Apoc. XX, 6).« Unde et Judas pontifex, sicut in libro Machabaeorum legimus (II Mach. XII, 45), pro his qui cum pietate dormitionem acceperant, misit Hierosolymis offerenda. Et si, ut praemisi, in obstinatione sua permanens fuerit mortuus, sicut [Col. 0618B] ex auctoritate beati Gregorii et sacrorum canonum accepimus, cum psalmis et hymnis ad sepulturam deportari, vel in communi fratrum sepultura 555 sepeliri non debet, privatae autem sepulturae humanitas, sicut vobis dixi, ei non est deneganda. Et cum jam finis ejus appropinquaret, fratribus qui aderant, ut a pravo suo sensu et perversa sententia se revocaret, et communionem sacram perciperet, suadentibus respondit, a suo se sensu et sententia revocare et communionem per auctoritatem non posse accipere: sicque indignam vitam digna morte finivit, et abiit in locum suum.


EXCERPTUM Ex epistola Gothescalci, quam ex Germania scripsit ad Ratramnum monachum Corbeiensem.
[Col. 0618C]
Denique sunt multi, Domino donante, magistri
Hac regione siti, ingenio locuplete periti,
Unde palatina plerique morantur in aula.
Ad hos atque alios per barbara regna locatos,
Cernua his avidus direxi scripta diebus.
Orans magnopere dignentur ut ocius inde
Respondere mihi, ceu scis vehementer egenti.
Estque Augustini his sententia missa beati,
Quam liquido exponi auctori quadrando poposci.
Nempe tribus horum studui proprium indere sensum,
Matcaudo, Jonae atque Lupo, rutilantibus ore,
Poscens obnixe satagant ut vera referre.
Proposita est reliquis tantummodo quaestio cunctis.
Opposui sane objicitur quod parte ab utraque.
Nemo sed excepto quid adhuc mihi reddidit uno.
Qui cum sit cautus simul et catus, est moderatus.
Sic jam terna sui librans responsa libelli,
Ut dempto neutri pleno discrimine parti
[Col. 0618D] Congruat. Unde tibi recitanda haec utraque duxi,
Respondere alii properant dum mente sagaci,
Quo magis his mihi quam reputes, charissime, quidquam,
Si videas aliquid concordans quod tibi non sit.
At licet usque rogo mecum duo perpete voto
Pectore quin toto supplex orare memento,
Donetur habilis quo sermo videlicet illis,
Cumque vigore salis pia nobis pignora pacis.




[Col. 0619]
HINCMARI ARCHIEPISOCPI RHEMENSIS DE DIVORTIO LOTHARII REGIS ET TETBERGAE REGINAE.



557 INDEX CAPITUM.

[Col. 0619A] INTERROGATIO I. De occulto flagitio uxoris Lotharii, et de libello capitum octo conventus Aquensis, in quo per secretam confessionem removeri se a conjugio postulasse dicebatur. ---RESPONSIO. De absconditis quae nos latent judicare nos non posse, et quae secreta confessione sciuntur, secreto sananda esse consilio. De altero libello capitum septem, et de tomo synodi Aquensis. Regi confessam, secundum leges a laicis judicandam fuisse. De regis, ut aiebant, dolore ac tristitia, deque decreto Tetbergae repudio et poenitentia publica.

INTER. II. Quod ad instar secretae confessionis Ebonis de hac femina debeat judicari.---RESP. Sicut alius ordo, ita et alia causa et lex viri est et uxoris, et alia non solum episcopi, verum et presbyteri et diaconi: quia uxor a viro separari non potest, episcopus potest gradum amittere.

INTER. III. De eo quod Hincmarus tali facto consensisse dicebatur per Wenilonem, Hildegarium, et Adventium episcopos.---RESP. Quod per praedictos episcopos nec consensum nec dissensum exhibuerit, binisque litteris ad Adventium in generali potius synodo ventilandam rem videri testatus sit.

INTER. IV. Qualiter iniri debeat conjugium.---RESP. Qualiter iniri conjugium debeat, et vetus et nova lex edocet, [Col. 0619B] Domino per Moysen praecipiente, et in Evangelio confirmante.

INTER. V. Pro quibus rebus inita conjugia separari valeant, et utrum post disjunctionem vir aut femina ad aliam copulam aspirare debeant.---RESP. Non qualibet de causa, sed secundum evangelicam veritatem ob solam fornicationem, nec sine episcopi scientia et auctoritate. Separati autem alia conjugia inire non possunt. Northildis et Agemberti conjugum judicium apud Attiniacum.

INTER. VI. Quid videatur de judicio aquae calidae, quod actum est in causa Tetbergae, et de purgatione sacramenti, utrum causa sic purgata debeat in judicium legale reduci. ---RESP. De judicii et juramenti purgatione, juxta divinas litteras, et canonum sanctorumque Patrum auctoritates. Quare cum hujusmodi judicio haec femina purgata reconciliata sit et restituta, causa iterum in quaestionem revocanda non videtur, praesertim quia si vicarius ejus succubuisset, ad audientiam denuo noluisset accusator ipsius debere illam admitti.

INTER. VII. Utrum verum esse possit, quod quidam dicunt, quia pro secreta confessione, quam ipsa femina fecit, sicut et testis est qui illam suscepit, vicarius ipsius in judicium [Col. 0619C] exiens incoctus evasit.---RESP. Dum veritatem impia falsitate pianr praedicant, fictam calumniantur, quae sic voluit istam feminam liberare, ut judicio ipsius credentes deciperet, cum scriptum sit, Spiritus sanctus disciplinae effugiet fictum (Sap. I), et simplex veritas nihil per duplicitatem faciat.

INTER. VIII. Utrum fieri possit, quod quidam dicunt, quia intentio illius feminae fuit de alio ejusdem nominis fratre suo, quando vicarium suum in judicium misit, et idcirco se in eodem judicio non coxit.---RESP. In libro Regum scriptum est, dicente mendace spiritu: Ego decipiam Achab, et reliqua, usque ad id quod dicitur, decipies et praevalebis (III Reg. XXII, et II Paral. XVIII). Et Paulus dicit de quibusdam, qui non probaverunt Deum habere in notitiam, propterea tradidit eos Deus in reprobum sensum (Rom. I). Et item, pro eo quod dilectionem veritatis non receperunt, et salvi fierent, idcirco immittet illis Deus spiritum erroris, [Col. 0620A] ut credant mendacio, quatenus judicentur omnes qui non crediderunt veritati, sed consenserunt iniquitati.

INTER. IX. Si in judicio, vel in sacramento, fraus quaecunque reperta fuerit post datam purgationem, utrum causa judicio vel sacramento purgata in judicium debeat 558 legale reduci.---RESP. Nec mirum videri debet, si fraus in judicio fuerit operatione diaboli, qui licet perdiderit angelici spiritus gloriam, sed non amisit naturae subtilitatem: quod fit permittente Domino, aut pro infidelitate non recte credentium, aut pro purgatione fidelium. Et si in judicio, vel purgationis sacramento, per quodcunque ingenium fraudulentia reperitur, duplicata judicii ultione, sive pro peccati admissione, sive pro infideli illusione, causa in quaestionem ratione docente reveniat.

INTER. X. Si haec causa, unde judicium factum audivimus, et quidam etiam vidimus, in judicium fuerit revocata, qualiter idem debeat canonice ordinari judicium.---RESP. In omni judicio quatuor personas necesse est semper adesse, id est judices electos, accusatores ac defensores, et testes, ut in praesentia positus, aut confutatus, aut certe confessus, justae possit subjacere sententiae: sed et extorta confessio, vel coacta subscriptio, nihil vigoris obtinere debebit.

[Col. 0620B] INTER. XI. Utrum de secreta confessione, ut dicitur, commissa episcopis, vel in judicio porrecto libello, eadem femina debeat judicari.---RESP. Nec maritus a conjuge, nec uxor a marito, secreta confessione, ut praemisimus, possunt disjungi, nisi amore continentioris vitae: nec porrecto libello secretae confessionis publicae poenitentiae quisquam debet submitti: neque per scripturam directam, vel ab alio ejus vice porrectam, quisque valeat condemnari, sed unde publice debet aliquis judicari, publice et in praesenti positus debet aut convinci aut confiteri.

INTER. XII. Utrum de tali stupro, sicut ista femina reputatur, quasi frater suus cum ea inter femora, sicut solent masculi in masculos turpitudinem operari, potuerit concipere, et post abortum virgo valuerit permanere. Et si deprehensa fuerit haec ante conjugium crimina perpetrasse, utrum in conjugio debeat aut valeat permanere.---RESP. A saeculo non est auditum, nec de sub isto coelo in scriptura veritatis est lectum, ut vulva feminae sine coitu semen susceperit atque conceperit, et clauso utero, et inaperta vulva, seu integra carne, vivum vel abortivum pepererit, excepta sola singulariter beata et benedicta virgine Maria, cujus conceptio non naturae fuit, sed gratiae, dicente [Col. 0620C] ad eam archangelo, Ave, gratia plena (Luc. I), in quam Spiritus sanctus supervenit, qui ei ex virgineo semine, virgineoque sanguine, sine voluntate carnis, et sine voluntate viri, fecunditatem prolis contulit, virginitatem non abstulit: quae sicut carne integra, et vulva non adaperta, id est clauso utero concepit, ita non aperta vulva, sed clauso utero peperit, simulque et mater exstitit, et perpetuo ac semper virgo permansit. Utrum autem tali modo, sicut de ista femina dicitur, quaecunque mulier vel virgo concipere valeat, expressius saeculi judices licentia maritali ne in judicio interprendant, a suis uxoribus discere poterunt: quia nos, homines hujus negotii inexpertes, quae legimus dicimus, et non inde amplius aut scire quaerimus aut investigare volumus. Miramur tamen, si dominus noster praedictam feminam invenit virginem, cur eam denotari quasi stupratam consentit; si vero illam virginem non invenit, quare tandiu eam retinuit, vel cur de illa judicium [Col. 0621A] examinationis recepit. Quapropter, ut scribit sanctus Gregorius (lib. XII, ep. 1), ne pro quorumdam voluntatibus quis privetur, quem sua culpa vel facinus ab officio, quo fungitur, vel gradu non dejicit. Et (lib. VIII, ind. 3, ep. 30): Grave est satis, et indecens, ut in re dubia certa dicatur sententia, unde accusatum vel convictio manifesta, vel confessio subsequatur, quam subtilitas examinis ex occultis eliciat, et non afflictio vehemens extorqueat, quae frequenter hoc agit, ut noxios se fateri etiam cogantur innoxii, videtur aequum atque rationabile, ut isdem, in cujus cura et potestate erat, qui eidem feminae vim intulit, vel eam ad scelus pellexit, accersatur, et magis per illum causa investigetur, et ipse invehatur, atque secundum legem examinetur, et vel legali judicio liberetur, vel cum complice puniatur, ne juste judicare volentes suspicio quaecunque remordeat, vel derogantes dicant, quia femina terrore et afflictionibus territa mendacium super se dixerit, quod mendacium sua libertate potitus, a se qui auctor criminis dicitur, et ab ipsa depellere poterat, si ei lex et justitia servaretur. Legant aequi judices primi libri legis Romanae capitulum sextum de stupratoribus, et septimum de incestis ac turpibus nuptiis, 559 et caetera quae Christiana jura [Col. 0621B] depromunt, de quorum judicio ad nos in talibus quaecunque femina venerit deprehensa, canonicum in illam judicium exercere curabimus.

INTER. XIII. Si idem rex, postquam talia de praefata uxore sua audivit, et ab ejus carnali commercio suspensus fuit, forte concubina usus adulterium perpetraverit, et si hoc ad plurimorum pervenit notitiam, quo debeat sanari medicinali judicio.---RESP. Si forte, ut fertur, rex de quo agitur, post legaliter initum conjugium, cum alia aliqua carnis commistione negotium concumbendi exercuit, negari non potest adulterium perpetrasse, etiam si femina, quam duxit uxorem, de talibus, sicut reputatur, rea fuerit fortassis inventa, quoniam post legaliter initum conjugium ante legalem diffinitionem praesumpsit illicita. Quo autem debuit sanari medicinali judicio, sacri decernunt canones, videlicet, ut. poenitentia, et secundum leges statutas, absque personae respectu, episcopi arbitrio, et poenitentiae tempora decernantur.

INTER. XIV. Si fortassis acciderit ut quiscunque homo sacramento se obligaverit quod criminosum sit agere, utrum quod juravit, ne incurrat perjurium, debeat adimplere an, ne, crimen admittat, quod male juravit in irritum [Col. 0621C] debet ducere.---RESP. Si aliquid forte nos incautius jurasse contigerit, quod observatum pejorem vergat in exitum, libere illud consilio salubriori mutandum noverimus, ac magis instante necessitate pejerandum nobis, quam pro vitando perjurio in aliud crimen gravius esse divertendum.

INTER. XV. Si hoc verum esse possit quod plures homines dicunt, quia sunt feminae quae maleficio suo inter virum et uxorem odium irreconciliabile possunt mittere, et inenarrabilem amorem iterum inter virum et feminam serere, et quod vir legitime sortitam conjugem maritali commercio non possit adire, et aliis valeat feminis commisceri, et itidem eodem maleficio, potentia concumbendi, et dilectio quondam habita, per artem maleficarum possit restitui.---RESP. Potest saepe occulto, sed nunquam et nusquam injusto, divino judicio, sicut Scripturarum auctoritate, et majorum doctrina in opusculi corpore demonstrabimus.

INTER. XVI. Quae sit causa cur Deus, ut dicitur, saepe in legitimo conjugio permittat talia fieri.---RESP. Occulta justitia Dei licentia malignis spiritibus datur, ut quos volentes in peccati laqueo strangulant, in peccati poenam ex [Col. 0621D] justitiae retributione etiam nolentes trahant.

INTER. XVII. Et si forte tales viri malefici, vel incantatrices feminae inventae fuerint, quid de hujusmodi fieri debeat.---RESP. Vehementius pastoralis custodia erga tales debet invigilare, atque publice in populo contra hujusmodi rei viros sermonem facere, eosque a tanti labe sacrilegii, et divini intentione judicii, et praesentis vitae periculo, adhortatione suasoria revocare. Quos tamen, si emendare se a talibus atque corrigere nolle repererit, ferventi zelo debet comprehendere. Et si quidem servi sunt, verberibus cruciatibusque, ut ad emendationem pervenire valeant castigare: si vero liberi, inclausione digna, et districta poenitentia eos debet coercere. Rex autem, si hujusmodi homines ecclesiastica medicina sanari non possunt, [Col. 0622A] aequitatis judicio ut impios debet de terra perdere.

INTER. XVIII. Si saepe fata femina iterum in judicium venerit, et innoxia reperta fuerit, utrum ad eam vir ejus redire debeat, an alteri feminae valeat sociari.---RESP. Hoc superfluum est iterare, quia supra ostendimus, quod si ante legaliter initum conjugium innoxia, et legaliter nupta suo viro fidem servasse reperta fuerit, secundum evangelicam et apostolicam veritatem, et leges ecclesiasticas, atque catholicorum doctrinam, legitimum conjugium non valeat separari: et si vir et uxor separati fuerint, aut innupti permaneant, aut mutuo reconcilientur.

INTER. XIX. Si ipsa femina criminibus obnoxia de quibus reputatur inventa fuerit, utrum idem rex alteri feminae conjungi valeat.---RESP. Si secundum leges Christianas, forenses scilicet atque ecclesiasticas, inventum fuerit quod illa conjunctio legalis non fuerit, sed magis incestus, et nullo conjugii nomini deputandus, valebit.

INTER. XX. Si tales causae reputatae fuerint etiam ipsi regi, unde publicam poenitentiam agere debeat, postquam illa criminosa 560 inventa fuerit, trum ipse rex post publicam poenitentiam conjugem legitimam possit accipere. ---RESP. Si postquam poenitentiam gesserit, timens [Col. 0622B] lapsum incontinentiae juvenilis, copulam uxoris elegerit, ne crimen fornicationis incurrat, rem videbitur facere venialem, si praeter conjugem nullam omnino cognoverit: in quo tamen non regulam constituimus, sed quid sit tolerabilius aestimamus.

INTER. XXI. Si legaliter rejecta illa quae criminata est, ipse etiam rex post actam poenitentiam, si voluerit, concubinam quam habuit, et cum qua post initum conjugium adulterasse dicitur, in conjugem possit accipere.---RESP. Quia una est lex viri et feminae, si solutus fuerit a lege conjugis, sicut Paulus dicit de uxore, nubat cui voluerit, tantum in Domino, hoc est, ut Ambrosius dicit, sine suspicione turpitudinis, et religionis suae feminae nubat, hoc est in Domino nubere. Quae solutio, et licita copulatio duobus intelligitur, et duobus fit modis: scilicet in his qui aut nunquam legale inierunt conjugium, aut morte intercedente soluti sunt a lege conjugii. Denique, mortuo viro vel femina, cum quo vel cum qua verum connubium fuit, fieri post poenitentiam verum connubium potest cum qua prius adulterium fuit. Summopere tamen est observandum, ne concubinae vel cujuslibet alterius feminae copulam conjugalem rex, super quo voluerunt consulere consulentes, [Col. 0622C] aliquo modo expetat, antequam legali virorum illustrium judicio, et sacerdotali decreto, conjux, quam legaliter accepit, ipso etiam conjugis nomine judicetur indigna, aut divino judicio migret a corpore: neque ante legitimam poenitentiam in adulterio deprehensus, secundum leges Ecclesiae, conjugi legitimae, multo minus eidem, de qua agitur, concubinae se copulet.

INTER. XXII. Utrum sequendum sit quod quidam dicunt quosdam docere episcopos, ut sibi confessis viris vel feminis debeant patrocinium defensionis impendere, ne quisquam hujusmodi personas ad judicium reipublicae audeat pro criminibus, unde eis confessae fuerant, etiam si multis nota sunt crimina, provocare.---RESP. Hoc quam absurdum sit, quilibet sensatus, licet ignoret leges Ecclesiae, recognoscit, sicut in subsequenti opusculo ex auctoritate majorum sufficienter ostendere procurabimus.

INTER. XXIII. Si, ut quidam dicunt, se non ex consensu vir et mulier propter continentiam, sed propter dissidium aliquod separare voluerint, vel si separati se continere nequiverint, vel reconciliari noluerint, auctoritate sua episcopi possint eorum fragilitati consulere, dicentes quia [Col. 0622D] secreta confessione ad ecclesiasticam confugerant pietatem, sicut Bosonis mulier, de qua in synodo apud Leucorum civitatem habita fuimus cum interpellatione commoniti, et ideo ab aliis quam ab episcopis, quibus confessae tales personae fuerant, non debeant judicari.---RESP. Sciant quicunque haec dicunt, secundum quemdam modum hujusmodi capitulum quartum erroris fuisse illorum. Si quatuor enim capitulis erraverunt, qui sanctae synodo Chalcedonensi derogare et contraire praesumpserunt, et ab apostolica sede, atque unanimitate totius mundi episcoporum, sunt ut erronei condemnati. Denique septem quaestiones, quas praeter istas solvendas accepimus, in processu opusculi exponemus.



561 PRAEFATIO.
[Col. 0623]

[Col. 0623A] Cur ad omnes generaliter scribat, et de interrogationibus ad se missis quae scribendi occasionem dederunt.

Dominis regibus gloriosis, et venerandis consacerdotibus nostris, ac cunctis in sinu catholicae Ecclesiae collocatis, HINCMARUS, nomine, non merito, Rhemorum episcopus, ac plebis Dei famulus, una cum collegis dominis et fratribus meis Rhemorum dioeceseos venerandis episcopis.

De omnibus dubiis vel obscuris quae ad rectae fidei tenorem vel pietatis dogmata pertinent, sancta Romana Ecclesia, ut omnium Ecclesiarum mater et magistra, nutrix ac doctrix, est consulenda, et ejus salubria monita sunt tenenda, maxime ab his qui in illis regionibus habitant in quibus divina gratia [Col. 0623B] per ejus praedicationem omnes in fide genuit, et catholico lacte nutrivit quos ad vitam praeordinavit aeternam. Unde quoniam, sicut beatus Innocentius ad Decentium Eugubinum scribit episcopum (epist. 29, in princip.), »manifestum est in omnem Italiam, Gallias, Hispanias, Africam atque Siciliam, insulasque interjacentes, nullum instituisse Ecclesias, nisi eos quos venerabilis Petrus aut ejus successores constituerint sacerdotes, oportet eos hoc sequi quod Ecclesia Romana custodit, a qua eos principium accepisse non dubium est, ne dum peregrinis assertionibus student, caput institutionum videantur amittere.« Sed et quia, ut beatus Coelestinus, ejusdem primae sedis epicopus, ad Venerium et caeteros Gallicanos dicit episcopos (epist. 8): »Non est agentium [Col. 0623C] causa solorum, quando universalis Ecclesia quacunque 562 novitate pulsatur;« et ad Nestorium Constantinopolitanum scribens (epist. 5, in fine) decernit »quod omnes debeant nosse quod agitur quoties omnium causa tractatur, ad omnes vox nostrae humilitatis emittitur,« quia licet de rege et regina, viro scilicet et uxore, qui secundum sacram auctoritatem jam non sunt duo, sed una caro, tractetur, de causa omnium generaliter agitur, quae sacramentum magnum a divino Apostolo in Christo et in Ecclesia appellatur (Ephes. V, 32), in quibus salus universorum consistere creditur. De Christo enim Petrus apostolus protestatur: Quia non est nomen sub coelo datum hominibus, in quo oporteat nos salvos fieri (Act. IV, 12); et sicut in diluvio omnes [Col. 0623D] perierunt quos non arca continuit, ita nemo salvari potest qui fide recta et bonis operibus in unitate sanctae Ecclesiae non permanserit.

Sed et hac spiritali ratione praelata, de tam eminentissimi nominis dignitate et talibus personis causa non exigua ventilatur, ut reges terrae, et omnes populi principes, et omnes judices terrae, juvenes et virgines, senes cum junioribus, in hac intendere debeant, et judicii veritatem, et sacerdotalem consensum, et regiae mansuetudinis, patientiae et dilectionis [Col. 0624A] studium erga honorem suum; unde scriptum est: Honor regis judicium diligit (Psal. XCVIII, 4); et: Justitia firmatur thronus ejus (Prov. XXV, 5); et item: Justitia et judicium, praeparatio sedis tuae (Psal. LXXXVIII, 13). Et licet sint aliae virtutes sine quibus ad regnum non pervenitur aeternum, tamen sine his tribus quas posuimus, tyrannus fieri potest, regnum autem salubriter nemo potest obtinere terrenum, id est sine mansuetudine, quia mansueti haereditabunt terram (Matth. V, 4), sine patientia, quia melior est patiens viro forte, et qui dominatur animo suo expugnatore urbium (Prov. XVI, 32); et: In patientia vestra possidebitis animas vestras (Luc. XXI, 19); sine vera dilectione, de qua dictum est: Qui diligitis Dominum, odite malum (Psal. XCXVI, 10), [Col. 0624B] quoniam qui diligit iniquitatem, odit animam suam (Psal. X, 6). Et item in psalmo scriptum est: Intende, prospere procede et regna: propter veritatem, et mansuetudinem, et justitiam (Psal. LXIV, 5), quia veritatem exsequens, mansuetudinem cum justitia conservabit, ut nec zelum rectitudinis in mansuetudinis pondere derelinquat, nec rursum pondus mansuetudinis rectitudinis zelo perturbet, quoniam, ut Sapientia dicit: Rex qui sedet in solio judicii dissipat omne malum intuitu suo (Prov. XX, 8); et item: Rex qui judicat pauperes in veritate, thronus ejus in aeternum fundabitur (Prov. XXIX, 14).

Ex sacerdotalis vero consensus atque discriminis parte Domino dicitur: Misericordia tua ante oculos meos est, complacui in veritate tua. Non sedi cum [Col. 0624C] concilio vanitatis, et cum iniqua gerentibus non introibo. Odivi Ecclesiam malignantium, et cum impiis non sedebo. Lavabo inter innocentes manus meas, et circumdabo altare tuum, Domine, ut audiam vocem laudis tuae, et enarrem universa mirabilia tua (Psal. XXV, 3). Sed, ut sanctus dicit Gregorius (Moral. XXIX, cap. 6): »Video alios quibus per locum magisterii exhortandi sunt officia arguendique commissa, quia vident aliquid illicitum admitti, et tamen dum quorumdam potentum offendere gratiam metuunt, arguere non praesumunt. Quisquis iste est, quid aliud facit, nisi videt 563 lupum venientem et fugit? Fugit, quia tacuit; tacuit, quia, despecta aeterna gratia, temporalem gloriam plus amavit. Ecce ante potentis faciem intra sui se latebras silentii abscondit, et [Col. 0624D] sicut persecutioni publice, sic occulte locum dedit timori. Bene de talibus dicitur: Dilexerunt gloriam hominum magis quam Dei. (Joan XII, 43). Quisquis igitur talis est, si haec districte judicantur, et si persecutio publica defuit, tamen tacendo Christum negavit.«

Judicibus autem praecipitur: Si vere utique justitiam loquimini, recta judicate, filii hominum (Psal. LVII, 1). Ut cum quisque mortalium judicium dederit publicum, si verum loquitur, verum et judicet, [Col. 0625A] nec ponat blanditiis sermonum muscipulam deceptionis, per quam occulte interimat innocentes, attendens quia homo videt in facie, Deus autem in corde; et si oculus, id est intentio cordis, simplex fuerit, totum corpus, id est omnis actio lucida erit: si autem ipsa intentio tenebrosa fuerit, jam tenebrae, quae in actione erunt, ut modum, ita et nomen tenebrarum pene excedunt. Et sanctus Gregorius dicit (Moral. XXIX, cap. 6): »Video namque nonnullos ita personam potentis accipere, ut, requisiti ab eo, pro favore ejus non dubitent in causa proximi veritatem negare. Et quis est veritas, nisi ille qui dixit: Ego sum via, veritas, et vita? (Joan. XIV, 6.) Neque enim Joannes Baptista de confessione Christi, sed de justitiae veritate requisitus, occubuit: [Col. 0625B] sed quia Christus est veritas, ad mortem usque idcirco pro Christo, quia videlicet pro veritate pervenit.« Et beatus Beda (in Lucam, cap. 22): »Multi hodie Judae scelus, quod Dominum ac magistrum Deumque suum pecunia vendiderit, velut immane et nefarium exhorrent, nec tamen cavent. Nam cum pro muneribus falsum contra quemlibet testimonium dicunt, profecto quia veritatem pro pecunia negant, Dominum pecunia vendunt. Ipse enim dixit: Ego sum veritas. Cum societatem fraternitatis aliqua discordiae peste commaculant, Dominum produnt, quia Deus charitas est (I Joan. IV, 8); qui, etiam si nullus pecuniam det, Dominum argenteis vendunt, quia principis saeculi imaginem, id est exempla hostis antiqui, neglecta Conditoris, ad quam creati sunt, [Col. 0625C] imagine, sumunt.« Ille etiam Dominum vendit, qui, ejus amore ac timore neglecto, terrena et caduca, imo etiam criminosa, plus amare et curare convincitur. Cum haec ita se habeant, necesse est et ecclesiasticis et publicae rei judicibus, ut ita sub oculis superni judicis in quacunque causa, et de quacunque persona decernant judicium, quatenus non sit in eodem judicio aliquid fermenti malitiae, doli, placiditatis, simulationis sive cupiditatis, vel spes cujuslibet acquisitionis, sed totum azyma sinceritatis et veritatis, id est judicium justitiae, aequitas veritatis, puritas veritatis, ne, quod absit, maledictionem judices incurramus, quae generaliter a nobis ipsis et a cuncta imprecatur Ecclesia in dicto prophetae: [Col. 0625D] Muta fiant labia dolosa (Psal. XXX, 19); et: In corde et corde locuti sunt, disperdat Dominus universa labia dolosa (Psal. XI, 3, 4), quae aliud dicunt et aliud corde abscondunt, a quibus interdum constat 564 quod dicitur, sed alio sensu interpretantur quod dicunt, quam teste conscientia sentiunt.« Et sanctus Hieronymus in Commento Matthaei (cap. 26) dicit: »Falsus testis est qui non eodem sensu dicta intelligit quo dicuntur.« Et de quibus iterum scriptum est: Labor labiorum ipsorum operiet eos (Psal. CXXXIX, 10), quando operientur sicut diploide confusione sua (Psal. CXVIII, 29), id est ponentur sicut clibanus ignis in tempore vultus Dei (Psal. XX, 10); videlicet ut interius et exterius ardeant in saeculo jam venturo. Qui aliter ante conspectum illius, cui cogitatio [Col. 0626A] hominis confitetur, liberi judices esse non possumus nisi ex corde et ore vera dicamus: vere, quia tunc juste judicemus, et hoc etiam cum timore et tremore, ne forte ignorantia delinquamus; quoniam, cum sit dictum: In quo judicio judicaveritis, judicabitur de vobis (Matth. VII, 2); et: Si non reprehenderit nos cor nostrum, major est Deus corde nostro, et novit omnia (II Joan. III, 20); et ideo in his etiam quae apud homines certa sunt, securi esse non possumus, scientes, ut Paulus dicit, quia Dominus est qui nos judicat (I Cor. IV, 4), qui saepe judicio humano justificamur.

Quapropter regibus scribimus, ut quos Deus ideo in tam excellentissimo loco posuit, ut a subjectis omnibus valeant conspici, et ad speculi vicem haberi, [Col. 0626B] quatenus pravis et rectis vel terrori esse debeant vel amori, illa satagant facere de quibus nemo subjectorum eos juste valeat reprehendere, et ea studeant summopere devitare quae in subjectis pro ministerio sibi a Deo imposito necesse erit corrigere, ne audiant a redarguente se Apostolo: Existimas ergo, o homo, qui judicas de his qui talia agunt, et facis ea, quoniam tu effugies judicium Dei? (Rom. II, 3.) Et iterum scriptum est: Judicium durissimum in his qui praesunt fiet (Sap. VI, 6). Et sanctus Spiritus per beatos viros Benedictum et Cyprianum confirmat quia unusquisque rex de omnibus judiciis suis aequissimo judici Deo rationem reddet in die judicii, et pro tantis rationem reddet, quantos sub cura sua habuerit, sine dubio addita et animae suae: [Col. 0626C] et sicut in throno hominum primus constitutus est, nisi se et sibi commissos bene rexerit, quantum cum Dei adjutorio praevaluerit, omnes quoscunque peccatores sub se in praesenti saeculo habuit, supra se modo plagali in illa futura poena habebit.

Ad consacerdotes autem nostros, ac per hoc ad nos ipsos, sermo noster dirigitur, ut ea doceamus quae Dominus docuit, ea praedicemus quae ipsi obnoxius conservemus; quia sicut scriptum est: Interroga sacerdotes legem meam (Agg. II, 12), ita nihilominus a Domino dictum est: Tu audiens nuntiabis eis ex me (Ezech. XXXIII, 7); audiens autem, vel inspiratione superna, vel lectione divina, de quibus scriptum est: Audiam quid loquatur in me [Col. 0626D] Dominus Deus (Psal. LXXXIV, 9); et: Scrutamini Scripturas (Joan. V, 39); et: Lex Domini irreprehensibilis convertens animas, testimonium Domini fidele, sapientiam praestans parvulis (Psal. I, 8). Quod vero subsequitur, Nuntiabis eis ex me, ex me, inquit, non ex te, quia non adulatorie neque mobiliter pro voluntate humana, sed sincere atque constanter quae a Deo, sive sacra Scriptura, sive 565 sanctorum magistrorum doctrina, didicit praedicator, debet auditoribus suis proponere, et sicut de nobis, utinam non ad judicium nostrum, dicitur auditoribus: Interroga patres tuos, et annuntiabunt tibi; majores tuos, et dicent tibi (Deut. XXXII, 7); et per nos eisdem praecipiendo suggeritur: Venite, filii, audite me, timorem Domini docebo vos (Psal. XXXIII, 12), [Col. 0627A] ita et alibi dicendo contra nos queritur: Ipsi pastores ignoraverunt intelligentiam (Isa. LVI, 11), quia intellectus bonus omnibus facientibus eum; et tenentes, inquit, legem nescierunt me (Jer. II, 8), quoniam qui fide et operibus, vita et moribus, verbo atque exemplo, commissis non praedicant, licet nominetenus colant, secundum veritatem Dominum nesciunt, juxta quod scriptum est: Qui ignorat, ignorabitur (I Cor. XIV, 38), videlicet reprobabitur. Quocirca non est unde securi, nisi de misericordia Dei, esse possimus, de quorum manibus tantorum sanguis in die magni judicii exigetur, quanti sine nostra commonitione in suis iniquitatibus pereunt, dicente Domino ad unumquemque episcopum: Quia si non annuntiaveris iniquo iniquitatem suam, et ille [Col. 0627B] iniquus non fuerit conversus a via sua prava, ipse iniquus in iniquitate sua morietur, sanguinem autem ejus de manu tua requiram (Ezech. III, 18). Timendum est etiam ne dicatur ab inspectore conscientiarum, quanto magis operum, nobis: Clavem scientiae tulistis, ipsi non introistis (Luc. XI, 52), et alios qui introire poterant, licet verbo admonuissetis, opere destruxistis. Et sciendum est, et cum timore ac tremore maximo continue recolendum, quia sicut spiritalius, ac proinde majus, tanto est periculosius episcopale quam regium ministerium, quanto et pro ipsis regibus rationem reddituri sumus Regi regum et Pastori pastorum in die tremendi examinis.

Ad cunctos etiam in sinu catholicae Ecclesiae collocatos [Col. 0627C] hinc loqui decrevimus, ut et ipsi talia committere caveant, et quantum ex ipsis est, agentibus non consentiant et per adulationem non faveant. De qualibus mirabilis dicit Apostolus: Quoniam qui talia agunt, regnum Dei non consequentur (Gal. V, 21); et item: Qui talia agunt digni sunt morte, non solum qui faciunt illa, sed etiam qui consentiunt facientibus (Rom. I, 32). Quae idcirco in hac schedula enumerare omisimus, ne aliis dominis et consacerdotibus nostris, qui illa sufficienter sciunt, et melius ac congruentius nobis suis auditoribus exponere sapiunt, fecisse injuriam videamur, praesertim cum frequenti apostolica lectione cunctis Ecclesiam visitantibus inculcentur.

Haec nostra eorsum praemissa tendit locutio, quia [Col. 0627D] nuper ad nos quidam ex ecclesiastico, quidam vero ex laicali ordine, et pro officii sui loco ac pro religionis merito, nec non et pro devotionis atque nobilitatis suae cultu, non contemnendae personae, quemdam libellum, cujus hic textum subjunximus, cum propositis quaestionibus dixerunt, petentes humiliter per Dominum nostrum Jesum Christum, qui dixit: Videte ne contemnatis unum ex his pusillis (Matth. XVIII, 10); et: Omni petenti te tribue (Luc. VI, 30); et: Volenti mutuari a te ne avertaris (Matth. V, 42); et: Ne dicas amico 566 tuo: Vade et revertere, et cras dabo tibi, cum statim possis dare (Prov. I, 28); et per beatum Petrum Ecclesiae suae jussit rectoribus ut parati sint ad satisfactionem omni poscenti [Col. 0628A] se rationem reddere (I Petr. III, 15); quoniam qui abscondit frumenta, id est sacri eloquii documenta, maledicitur in populis, benedictio autem Domini super caput vendentium (Prov. XI, 26); quia docens ea quae Domino docente didicit, majorem docendi gratiam et ipse merebitur ab auditoribus, pretium fidei et confessionis recipiens, ut illorum petitionibus nullatenus negligeremus neque dissimularemus, aut sub aliqua excusatione differremus, sed quantotius, tacitis eorum nominibus a quibus haec proposita fuerant, quibusque de propositis rescriberemus quae ex his secundum Scripturarum auctoritatem et catholicorum Patrum doctrinam, nobis Dominus dederit, per singula, sicut proposuerant, respondere breviter studeremus. De quibus scribere [Col. 0628B] nihil vellemus, sed vel sapientium doctrinam audire, vel quae sentimus verbo tantum enuntiare; et si erat scribendum, forte possemus congruentius dicendi ordinem texere, si talium ac tantorum adjurationem voluissemus aut valuissemus negligere. Unde legentes haec quae de sanctis Scripturis et Patrum traditionibus eorum propositionibus rescribemus, non nos de responsionum ordine inordinato succenseant, et si ad talia quae ad hanc rationem fortassis non pertinent, eorum tracti quaestionibus derivamus, non nos pro superfluitate refugiant, neque nostrae sinceritatis responsionem quisquam ad injuriam sui retorqueat, quoniam nos, dicti Dominici memores, Non accipias personam in judicio (Deut. I, 17); et item dicentes sanctos apostolos, quorum, licet indigni, vices agimus, [Col. 0628C] pro modulo nostro imitantes, Non enim, inquiunt, possumus quae audivimus et vidimus non loqui (Act. IV, 20), de quibus interrogati sumus, non nostra, sed vel Scripturae divinae, vel eorum dicta, per quos Dominus locutus est, et a quibus illa didicimus, prout permisit brevitas temporis, et occurrit memoriae, propositis quaestionibus, imo quaerentium praemittentes quae interrogaverant, solutionibus sine adulatione respondere curavimus. Et idcirco generaliter ad omnes scripsimus, quia ad omnium ordinum personas causam pertinere cognovimus, et eos prodere, qui nobis proposita transmiserunt, prohibiti cum adjuratione praescripta sumus. Det autem Dominus in os nostrum sermonem directum bene sonantem, ut possimus ad ea de quibus interrogati [Col. 0628D] sumus, convenienter collecta proferre verba eorum, quibus Dominus dicit: Non vos estis qui loquimini, sed Spiritus Patris vestri qui loquitur in vobis (Matth. X, 10). Det etiam gratia Domini nostri Jesu Christi, qui vult omnes homines salvos fieri (I Tim. II, 4), et neminem vult perire, ut placeant per nostrae humilitatis servitutem dicta sanctorum excerpta in conspectu audientium ea, quibus generaliter Deus dicit: Qui est ex Deo, verba Dei audit (Joan. VIII, 47). Quique discipulis suis dixit: Qui vos audit, me audit (Luc. X, 10), et removeat ab omnium audientium interiore cordis auditu obaudiendi 567 duritiam, qui jussit removere a sepulcro Lazari lapidem (Joan. XI), et auferat inobediendi vecordiam, [Col. 0629A] qui olim promiserat per Prophetam: Auferam a vobis cor lapideum, et dabo vobis cor carneum; et Spiritum meum ponam in medio vestri, et faciam ut in praeceptis meis ambuletis, et judicia mea custodiatis, et operemini (Ezech. XXXVI, 26); ne eis, quod absit, contemnentibus sanctorum suorum consilia, quibus dixerat: Qui vos spernit, me spernit (Luc. X, 16), quod est valde terribile dicat: Propterea vos non auditis, id est non obeditis, quia ex Deo non estis (Joan. VIII, 47).

Et nemo nos exsecret impudicos de hujusmodi impudicitiis, quas verecundae aures erubescendo refugiunt, sermocinantes, quia timore Christi, quem in se locutum fuisse veraciter dixit, Paulus inter alia de talibus disputavit, illa quae ex interrogatis [Col. 0629B] sentire poterimus, nequaquam tacere audebimus, terrente nos eo atque dicente: Qui me erubuerit et meos sermones, hunc Filius hominis erubescet, cum venerit in majestate sua, et Patris, et sanctorum angelorum (Luc. IX, 26).

Nemo etiam debet exacerbari audiens turpitudines infirmitatum quas venenata diabolicae malignitatis calliditas humanae infligit fragilitati, sciens se, secundum Apostolum (Hebr. V, 2), circumdatum esse infirmitate, et considerans seipsum, ne forte et ipse tentetur. Neque debet metuere, beato dicente Gregorio in Regula pastorali (Pastor. XI, cap. 5), »ut dum aliena tentamenta condescendendo cognoscit, auditis tentationibus etiam ipse pulsetur, quia et [Col. 0630A] haec eadem, per quam populi multitudo in lutere, jubente Domino, per Moysem facto diluitur, aqua procul dubio luteris inquinatur. Nam dum sordes diluentium suscipit, quasi suae munditiae serenitatem perdit. Sed haec nequaquam pastori timenda sunt, quia, Deo subtiliter cuncta pensante, tanto facilius a sua eripitur, quanto misericordius ex aliena tentatione fatigatur.« Et tanto alienarum infirmitatum impuritates et patienter audire, et infirmis medicinali consilio, prout cuique expedire viderit, debet modis omnibus subvenire, quanto Deum, ut ipse per prophetam dicit (Jer. VI), sustinendo laborare in nostris iniquitatibus, et occulta decora nostra, et ipsarum etiam cogitationum immunditias conspicere, et misericorditer portare, diutina exspectatione [Col. 0630B] ignorare non potest. Unde sanctus Augustinus in libro quarto contra Julianum, dicit: »Nos certe, si eos in quos nobis potestas est, ante oculos nostros perpetrare scelera permittamus, rei cum ipsis erimus. Quam vero innumerabilia ille permittit fieri ante oculos suos, quae utique si noluisset, nulla ratione permitteret? et tamen justus et bonus est, et quod post patientiam dat locum poenitentiae, nolens aliquem perire.« Quod cur fiat sanctus demonstrat Gregorius (hom. 13 in Evang.) exponens Scripturae testimonium: Altissimus est enim patiens redditor (Eccli. V), »quoniam et patitur mala nostra et reddit. Nam quos diu ut convertantur tolerat, non conversos durius damnat.«



568 INTERROGATIO PRIMA.
[Col. 0629C]

Aiunt enim primo capitulo: Uxor domini regis Lotharii primo quidem reputata est de stupro, quasi frater suus cum ea masculino concubitu inter femora, sicut solent masculi in masculos turpitudinem operari, scelus fuerit operatus, et inde ipsa conceperit, quapropter ut celaretur flagitium potum hausit, et partum abortivit. Quae ipsa denegans, probationis auctore testibusque deficientibus, judicio laicorum nobilium et consultu episcoporum, atque ipsius regis consensu, vicarius ejusdem feminae ad judicium aquae ferventis exiit, et postquam incoctus fuerat ipse repertus, eadem femina maritali toro ac conjugio regio, decreto quo suspensa fuerat est etiam restituta. Sicque post spatium temporis, [Col. 0629D] utrum de eadem re an de commisso post initum conjugium, a quibusdam episcopis talis sicut vobis transmittimus conscriptus habetur libellus, et per quorumdam ora vulgatur, quia per secretam confessionem, quam libellus iste designat, vos caeteri omnes episcopi, assumpta parabola, eam debeatis funditus a maritali connubio removere, et si etiam amplius exegeritis, cogetur vobis dare libellum manu sua firmatum, ut sicut Ebo quondam Rhemorum episcopus per libellum secretae confessionis a sede et ordine est submotus, ita et ista per libellum secretae confessionis a maritali removeatur consortio. [Col. 0630C] Sed et de venerabili Rhemorum archiepiscopo nobis est dictum quoniam tali facto consentiat, et per episcopos, Wenilonem scilicet Rothomagensem archiepiscopum, et Hildegarium episcopum, verbo vices suas impleverit, et per Adventium, qui cum eo Rhemis pro hac causa locutus fuerat, litteras consensus sui ad placitum regis et ad conventum episcopalem direxerit, et per eumdem Adventium litteras suas exinde ad apostolicam sedem transmiserit. Unde quid inde ex veritate secundum auctoritatem tenendum sit, a vobis per veritatem, quae Deus est, remandari nobis deposcimus.

Textus autem libelli octo capitulorum hujusmodi esse dignoscitur:

CAP. I. »Nos episcopi, qui in Aquensi palatio [Col. 0630D] nuper vocati convenimus, quid ibi sensimus, quidve reperimus, ad notitiam fratrum et coepiscoporum deducere curamus, ut ipsi aurem cordis et corporis accommodantes discernant, et unanimi consilio inveniant quem exitum et quem finem hujusmodi causae imponant.

CAP. II. »Gloriosus rex Lotharius, familiare et secretum colloquium nobiscum habens, humiliter devota puritate suas speciales ac proprias necessitates, consilium et remedium quaerendo, exposuit. Nos quoque suae bonae voluntati congratulantes, lacrymis ipsius et suspiriis invitati, et ad compassionem [Col. 0631A] flexi, Domino inspirante, petenti, quaerenti et pulsanti, consilium dedimus et medicinale remedium adhibuimus.

569 CAP. III. »Tunc isdem rex lugubri voce, quod nos quidem non sine moerore et dolore prosequimur, coepit nobis dicere de sua uxore, quam desideravit habere, quod ipsa obnixis et continuis precibus postularet ut vinculis conjugalibus absoluta, maritali videlicet toro, ut ipsa testabatur, indigna, sacrum velamen suscipere, et Christo Domino servire mereretur.

CAP. IV. »Interea missus ipsius reginae nos accersivit, orans ut illam adire non tardaremus. Ad quam nos accedentes, ipsa occurrere festinavit, et pene ad pedes nostros devoluta, coepit his verbis multum [Col. 0631B] imprecari, propter Deum, inquiens, et propter ministerium vestrum, obsecro vos ut mihi verum consilium detis.

CAP. V. »Cui nos e vestigio respondentes: Utinam, aimus, Dominus nobis consilium, quod tibi veraciter et salubriter demus, administret: tantum tu dic nobis pura et veraci tuae conscientiae confessione, quid est unde consilium tam expressa obtestatione requiris; quia aliter tibi quod petis praestare non possumus, nisi rei veritatem agnoscamus. Hoc tamen praemonemus, tibique diligenter prohibemus Dei et nostra auctoritate, ut nec alicujus suasione, imo deceptione, ad alios honores invitata, nec timore cujuslibet poenae vel mortis aliquod tibi crimen falso confingas, et nos, quod absit, in errorem inducas: [Col. 0631C] sed, sicut superius monuimus, rei veritatem, sicuti est, nec plus nec minus pandas, nosque, Domino donante, consilium et auxilium tibi praestare decertabimus, ut nequaquam a tua justitia in aliquo defrauderis.

CAP. VI. »Nequaquam, ait illa, teste Deo et propria conscientia, teste etiam meo confessore, aut a dextris aut a sinistris aliter dicam, vel de me fatebor, nisi quemadmodum in veritate est. Recognosco, inquit, et de me ipsa scio, quia non sum digna in conjugali copula permanere; et inde vobis testem adhibeo praesentem episcopum Guntharium, cui ego confessa fui: ipse enim novit quia ego non sum digna. Quae etiam mox se vertens ad ipsum episcopum, implorando aiebat: Rogo, inquit, episcope, ut [Col. 0631D] istos tuos confratres, sicut melius scis, intelligere facias quia ita est sicuti de me testimonium perhibui. Cui memoratus episcopus: Bonum est, inquit, ut tu ipsa istis meis confratribus quod adhuc latet aperias, quatenus ex tuo proprio ore quod dijudicent audiant. Et illa: Quid necesse est, ait, ut aliter dicam nisi sicut tu nosti? propter Deum tibi sit, ut tu eis manifestes meam necessitatem, quo pariter cum seniore meo mihi licentiam detis, ut quod desidero faciam; quia, inquit, pro toto mundo nolo meam animam perdere: et ideo rogo vos propter Deum, et propter ministerium quod suscepistis, ut mihi quod postulo ad salutem animae meae non denegetis.

CAP. VII. »Tunc nos episcopi tentantes requisivimus [Col. 0632A] an ipsa ulterius vellet inde aliquam querimoniam movere, aut aliquas insidias moliri, si suae petitioni satisfactum fieret. Ad quod illa libera voce: Per eam fidem quam colo, ait, vobis coram Deo promitto quia in aeternum nec per meipsam nec per meum ingenium ullam inde querelam movebo.

CAP. VIII. »Quid denique a saepefato confratre nostro, de hac re multum tristante, et angustiante, ac lugente, atque quod unquam illius confessionis 570 conscius exstitit admodum poenitente, didicimus, hoc fratribus et coepiscopis, juxta conditionem datae licentiae, viva voce narrandum est, ut sicut in primordio dictum est, cum argumenta hactenus latentis causae perceperint, uno eodemque omnes consilio et consensu errorem expellant et verum statuant.«



RESPONSIO.
[Col. 0632B]

De hujus libelli serie superfluum duximus per singula quasi respondendo disserere, cum ipse sibi sufficiat ea quae continet demonstrare, et nec nostrae laudis assertione indigeat nec vituperationem refugiat. Tamen quod in quinto capitulo ipsius relegimus dictum de qua agitur feminae: »Hoc praemonemus, tibique diligenter prohibemus Dei et nostra auctoritate, ut nec alicujus suasione, imo deceptione, ad alios honores invitata, nec timore cujuslibet poenae vel mortis, aliquod tibi crimen falso confingas, et nos, quod absit, in errorem inducas,« mirum est si ante non fuit cognitum quod ab ea erat dicendum, [Col. 0632C] cur talia eidem feminae ante confessionem fuere praemissa: et si pluribus quae dicenda erant ante fuerunt percognita, cur quasi sub secreta confessione quae dicta sunt profitentur esse recepta. Sed hoc modo accidere potuisse putamus, quia sicut legimus in litteris divinitus inspiratis, non semper adest prophetis spiritus prophetiae, dicente Eliseo de Sunamite ad Giezi puerum suum: Dimitte illam, anima enim ejus in amaritudine est, et Dominus celavit a me, et non indicavit mihi (IV Reg. IV, 27); et quando vult iterum idem spiritus adest prophetis. Unde et Achias, divino Spiritu inspiratus, ad uxorem Jeroboam dicit, mox ut audivit sonitum pedum ejus introeuntis per ostium: Ingredere, uxor Jeroboam, [Col. 0632D] quare te aliam esse simulas? (III Reg. XIV.) Quapropter si Domini Spiritus, quoniam, testante Apostolo (Ephes. IV, 11), et pastores Ecclesiae prophetae sunt, revelavit auriculam alloquentium mulierem, ad se cum simulatione fortassis advenientem, in potestate ipsius spiritus est, qui ubi vult spirat, ut occulta revelatione illis suggesserit, eidem mulieri Dei et sua auctoritate praecipere, ne eis simulata praesumeret quoquomodo indicare. Nos autem de incertis diu disputare non volumus, qui certa ex Scripturarum auctoritate proferre valemus. Nam de adhortatione ad confessionem dictum legimus: Revela Domino viam tuam, et spera in eum (Psal. XXXVI, 5). De subsequente autem adhortationem confessione item legimus: Dixi: Pronuntiabo injustitiam meam Domino, [Col. 0633A] et tu remisisti impietatem peccati mei (Psal. XXXI, 5). Huic quoque confessioni a Domino repensa est remissio, non punitio, quae non est extorta per metum, sed prolata ad indulgentiae spem per medicabile hortamentum, ut item dixit: Et ex voluntate mea confitebor ei (Psal. XXVII, 7); nec invitata ad praesentem honorem, sed ad futuram beatitudinem, quia scriptum est: Vanum est vobis ante lucem surgere: surgite postquam sederitis, qui manducatis panem doloris (Psal. CXXVI, 1, 2). Ille enim 571 ante lucem surgit, qui a Dei custodia per negligentiam mandatorum ejus se alienans cadit, et ante diem venturi saeculi in hac vita quae nocti est similis, honoribus extolli ac proficere appetit. Sedendum ergo prius est per poenitentiam, ut post recte surgamus [Col. 0633B] per indulgentiam, quia quisquis nunc se sponte per poenitentiam non humiliat, nequaquam hunc sequens gloria exaltat. Qualiter autem non exaltari, sed humiliari per confessionem et poenitentiam debeamus, Dominus in Evangelio Lucae habitum poenitentis demonstrat, dicens: Olim in cinere et cilicio sedentes poenitentiam egissent (Luc. X, 13); et in psalmo: Humiliavi in jejunio animam meam (Psal. XXXIV, 13); et: Induebam me cilicio (Psal. XXIX, 8); et: Factus sum conturbatus (Psal. XXIX, 8); et: Cinerem tanquam panem manducabam, et potum meum cum fletu temperabam (Psal. CI, 10); et: Vigilavi, et factus sum sicut passer solitarius in tecto (Psal. V, 8). Unde et sacri canones jubent (Conc. Agat., can. 15) ut poenitentes tempore quo poenitentiam petunt, impositionem [Col. 0633C] manuum et cilicium super capita a sacerdote, sicut ubique constitutum est, consequantur. Et (conc. Afr., can. 10): Manus impositionem, cujus crimen vulgatum est, ante absidem accipiat; quod unusquisque publice poenitens ab episcopo suo, de cujus parochia est, debet suscipere. Illud autem quod generaliter laedit Ecclesiam, a synodo, id est conventu episcopali, medicabiliter debet sanari. Et miro modo hic libellus episcopalem, qui pro causa generali fieri debet, et secretam describit confessionem, quae specialem postulat medicinam.

Sed et septimum capitulum, in quo tentando interrogatur femina jam designata, ut ibi scriptum est: »Utrum inde aliquam vellet querimoniam removere, aut aliquas insidias moliri, si suae petitioni [Col. 0633D] satisfactum fieret,« ex quo juratio demonstratur elicita, tarditatis nostrae est ingeniolo suspectum; ideo a nobis nihil est inde responsum, ne deviare aut a legali tramite aut a capituli semita videamur.

De eo etiam quod in praemissi libelli octavo capitulo scriptum est: »Quid denique a saepe fato confratre nostro de hac re multum tristante, et angustiante, ac lugente, atque quod unquam illius confessionis conscius exstitit admodum poenitente didicimus, hoc fratribus et coepiscopis juxta conditionem datae licentiae viva voce narrandum est, ut sicut in primordio dictum est, cum argumenta hactenus latentis causae perceperint, uno eodemque omnes consilio et consensu errorem expellant et verum [Col. 0634A] statuant,« sciant et quicunque venerandi episcopi, et reges gloriosi, et omnes in sinu matris Ecclesiae collocati, quia hanc latentem causam sub hac conditione potius ignorare quam scire volumus, pro causis quas ostendemus. Videlicet, quia nimis habemus de peccatis nostris, et nobis a secrete confitentium devotione confessis, et a nobis subditis publice et pondere gravi commissis, ad quae deflenda oculi nostri nequaquam sufficiunt: quanto magis illa quae latent, et per alios sanari melius quam per nos possunt et ablui, curiositate, quae grave est, ut dicit Gregorius, vitium, illa discere et audire quaeramus. Unde superadjecto cumulo 572 sic lugeamus, sicut ille pius et sanctus vir, cui illa femina confessa fuit, tristissimus et angustians atque poenitens, [Col. 0634B] quia illius confessionis conscius fuerat, sicut ibi scriptum est, luxit. Sed legimus quia luxit Samuel Saulem, quoniam abjecit eum Dominus, ita ut Dominus diceret ei: Usquequo tu luges, Saul, quoniam ego abjeci eum? (I Reg. XVI, 7.) Sed non legimus eum cuiquam manifestasse pro quo illum peccato luxerit, nisi ipsi Sauli, et quantum lacrymae ipsius inde Domini auribus intimarunt.

Altera causa est quia Spiritus sancti oraculo cautum esse dignoscitur ut quique peccantes peccatorum suorum latentes causas spiritalibus senioribus patefaciant, qui sciant et sua et aliena vulnera curare, et non detegere ac publicare. Et propterea in sacris canonibus Africani concilii scriptum habetur (can. 99). Ut si quando episcopus dicit aliquem sibi soli [Col. 0634C] proprium crimen fuisse confessum, atque ille neget, non putet ad injuriam suam episcopus pertinere quod illi soli non creditur; et si scrupulo propriae conscientiae se dicit neganti nolle communicare, quandiu excommunicato non communicaverit suus episcopus, eidem episcopo ab aliis non communicetur episcopis, ut magis caveat episcopus ne dicat in quemquam quod aliis documentis non potest convincere. Quid est enim crimen confesso nolle communicare, nisi confessionem criminis publicare? Et quantiscunque episcopis femina ipsa secreta confessione delictum suum prodiderit, sic quasi uni dixerit, secretum haberi debebit. Unde Augustinus exponens sententiam Levitici: Si peccaverit anima, et audierit vocem jurantis, testisque fuerit quod aut [Col. 0634D] ipse vidit aut conscius est, nisi indicaverit, portabit iniquitatem suam (Levit. V), ita dicit (Quaestionum in Lev., lib. III, c. 1): »Hoc enim, inquiens, videtur dicere, peccare hominem, quo audiente jurat aliquis falsum, et scit eum falsum jurare et tacet. Tunc autem scit, si ei rei de qua juratur testis fuerit, aut vidit, aut conscius fuit, id est, aliquo modo cognovit, aut oculis suis conspexit, aut ipse qui jurat illi indicavit, ita enim potuit esse conscius. Sed inter timorem hujus peccati, et timorem proditionis hominum, non parva exstat plerumque tentatio. Possumus enim paratum ad perjurium admonendo vel prohibendo a tam gravi peccato revocare; sed si non audierit, et coram nobis de re quam nobis indicaverat [Col. 0635A] falsum juraverit, utrum prodendus sit, si proditus etiam in periculum mortis incurrat, difficillima quaestio est. Sed quia non expressit cui hoc indicandum esset, utrum illi cui adjuratur, an sacerdoti, vel cuipiam qui non solum eum qui persequi non potest irrogando supplicium sed etiam orare pro illo potest, videtur mihi quod se homo solvat etiam a peccati vinculo, si indicet talibus qui magis possunt prodesse quam obesse perjuro, sive ad corrigendum, sive ad Deum pro illo placandum, sive ipse confessioni adhibeat medicinam et caetera quae ibi prosequitur.« Quod autem de uno peccato diximus, de aliis etiam 573 debet intelligi. Et Salomon dicit: Qui ambulat fraudulenter, revelat arcana; qui autem fidelis est, animi celat commissum (Prov. XI, [Col. 0635B] 13). Et sanctus Gregorius in Pastorali regula (part. II, cap. 5) dicit: »Tales, inquiens, sese qui praesunt exhibeant, quibus subjecti occulta quoque sua prodere non erubescant; ut cum tentationum fluctus parvuli tolerant, ad pastoris mentem, quasi ad matris sinum, recurrant; et hoc quod se inquinari pulsantis culpae sordibus praevident, exhortationis ejus solatio ac lacrymis orationis lavent.« Et notum de seipso unicuique constat, quia nemo est qui praelato suo peccata sua prodere non erubescat, si se denudari vel publicari putaverit. Et in Carthaginensi concilio praecipitur (conc. Carth. IV, can. 23): »Ut episcopus nullius causam audiat, de qua ei necesse erit publice judicare, absque praesentia clericorum suorum; alioquin irrita erit sententia episcopi, [Col. 0635C] nisi praesentia clericorum suorum confirmetur.« Et Dominus in Evangelio delinquentem, adhibito uno vel duobus praecipit commoneri (Matth. XVIII), ne quando ad Ecclesiam fuerit deferendum, qui monuerat, non corrector, sed, deficientibus testibus, judicetur potius criminator.

Tertia causa est quia de absconditis judicare non possumus, nec debemus, quae nos latent, sicut et haec causa, quae latens in ante fato libello pronuntiatur, et nesciri a nobis perpetuo cupitur, si secreto consilio sanari nequitur. Et quoniam de latentibus judicare non possumus, beatus Innocentius ad Exuperium Tolosanum scribit episcopum (epist. 11, cap. 4), requirentem cur communicantes viri cum [Col. 0635D] adulteris uxoribus non conveniant, cum contra uxores in consortio adulterorum virorum manere videantur, cum super hoc Christiana religio adulterium in utroque sexu pari ratione condemnet. [Quia viros suos, inquiens, mulieres non facile de adulterio accusant, et non habent latentia peccata vindictam. Viri autem liberius uxores adulteras apud sacerdotes deferre consueverunt; et ideo mulieribus, prodito earum crimine, communio denegatur: virorum autem latente commisso, non facile quisquam ex suspicionibus abstinetur, qui utique submovebitur, si ejus flagitium detegatur. Cum ergo par causa sit, interdum probatione cessante, vindictae ratio conquiescit.]

[Col. 0636A] Textus libelli septem capitulorum taliter continetur.

CAP. I. »Postquam domnus noster Lotharius, serenissimus ac gloriosissimus rex, Tetbergam cum consensu et voluntate fidelium suorum ad conjugium more regali sibi sociavit, et discordiarum querelae inter eos coeperunt exoriri, dictum est eidem principi a quibusdam quomodo memorata Tetberga scelus quoddam horribile ac nefas patratum vulnus occultum in animo sive in corpore haberet, in quo Deum graviter offensum haberet, pro quo etiam illi non esset digna, neque liceret vel eum deceret ad conjugium eam amplius habere.

CAP. II. »Ex opinione vero praemissa, quae de illa per ora quorumdam volitabat, praefatus rex in [Col. 0636B] conspectu fidelium suorum secrete ac manifeste 574 frequenter collocutus fuit, et cum eis rationes habuit, unde judicium postea per ipsorum consilium exstitit factum, sed non divina pietas indulgens rei veritatem manifestare voluit, sed cum postmodum ad fratrem suum Ludovicum imperatorem in Italiam devenisset, illuc apertius patratum scelus est illi manifestatum.

CAP. III. »Proinde ne suspicio ista et nequissima fama de uxore regia diutius inexaminata aut improbata maneret, quatenus idem dominus noster certior securiorque effectus de hac causa, cum quae illi agenda erant more regali liberius exsequerentur, convenerunt jussu ejusdem principis, anno videlicet Incarnationis Dominicae 860 et regni ejus V, indictione [Col. 0636C] VIII, V Idus Januarii, Aquis palatio, Guntharius summus capellanus et Teotgaudus archiepiscopi, Adventius et Franco episcopi, Hegil, et Odelingus abbates, sive alii fideles ejus. Quibus omnia superius inserta referens, jubendo monuit praescriptos episcopos atque abbates, dirigens ad illam ut de praedicta fama apud eam omnem rei veritatem perquirerent, sicuti et fecerunt. Nam ipsa confessa est eis, coram Deo et angelis ejus, omnia quaeque in illa erant, omneque secretum juxta exortam famam penitus apparuit illis, ipsique reversi nuntiaverunt praedicto regi quod ad uxorem non liceret illi eam habere.

CAP. IV. »Primus Guntharius dixit: Confessa est Deo et nobis quod vulnus in se haberet interius, [Col. 0636D] non tamen sua sponte, sed violenter sibi illatum, pro quo indignam se esse omnino judicavit ad regalem sive maritalem torum jam ulterius accedere, et nullatenus posset pro praedicto scelere, quod turpe est dicere, conjugium famulare cum eo, vel cum quolibet amplius habere: et ideo deprecata est licentiam sibi dari mutandi saecularem habitum, et a virili commistione discedendi, nulla interveniente fraude iracundiae, vel etiam voluntate, quam contra eumdem regem haberet, sed ut, illa discedente, ipse animo et corpore solaretur, et ipsa quod inique egit, per Dei misericordiam, et eorumdem episcoporum orationes, deflere potuisset.

CAP. V. »Adventius dixit: Hoc me facinus et [Col. 0637A] factum hactenus latuit, et nefas est illud ut deinceps more maris et feminae simul conveniatis. Et si tamen, ut prius fuit, vobis esset amabilis et dilecta, darem vobis consilium secundum ministerium mihi commissum, et probarem omnino ne ulterius lateri vestro sociaretur sicuti conjux, sed juxta petitionem ejus velum accipere et habitum mutare hoc permitteretis.

CAP. VI. »Similiter Teotgaudus archiepiscopus dixit atque consensit.

CAP. VII. »Egil abba, vice ejusdem Tetbergae, ita faciendum suasit et petiit ut, quia non sua sponte, sed vi oppressa rem nefandam perpetraverat, tribueretur ei facultas velandi, et locus quo patratum vulnus sanaret: quod vero simpliciter, et nullo [Col. 0637B] incumbente timore, aut qualibet occasione vel voluntate, sed pro Dei amore et animae suae solutione petebat.«

De hoc libello rationabilius tacere quam respondere delegimus, quoniam sicuti praemisso irrationabilitate ex majori parte habetur 575 consimilis, ita veritati et rationi adeo habetur dissimilis, ut credi non debeat a praefatis confectus episcopis.

Sed et in quodam tomo, quem ex integro propter sui prolixitatem hic scribere devitavimus, cujus initium est: »Anno ab Incarnatione Domini 860, indictione VIII, mediante Februario mense, decernentibus gloriosis regibus Ludovico, Carolo atque Lothario juniore, in generali conventu optimatum ex regno almi Lotharii, actum et concilium episcoporum [Col. 0637C] Aquisgrani palatio, Guntharii Agrippinensis, Theotgaudi Treverensis, Wenilonis Rothomagensis, Franconis Tungrensis, Hattonis Virdunensis, Hildegarii Meldensis, Hilduini Aviniensis.«

CAP. XV. Ad locum de femina unde agitur, ita scriptum reperimus: »Porro illa, nulla securitate hoc celandi aut superandi fulta, primo regi ordinem perpetrati reatus, ut fama fuerat, enarravit. Deinde quibusdam episcoporum simul et laicorum idipsum enucleavit. Postea quoque chartulam suae confessionis, suo rogatu conscriptam, in nostra omnium et multorum laicorum praesentia, in manu gloriosi regis Lotharii porrexit, moxque coram omnibus palam locuta: Domine mi rex, inquit, propter Deum rogo, et propter vestram mercedem, ut mihi poenitentiam [Col. 0637D] agere liceat, quoniam et verbis et scripto confiteor me conjugalem copulam non mereri, ideoque prostrata suppliciter expostulo ut mihi jam nunc et deinceps non denegetis quod meae saluti posthac succurrere potest.« Textus itaque illius scripturae haec verba et hunc sensum continebat: »Ego Thietbrihc, quam feminei sexus imprudentia, et fragilitas fefellit humana, et conscientia delicti mordet, propter spem salutis animae meae, et propter fidelitatem erga seniorem meum, veram confessionem coram Deo et sanctis angelis ejus, ac venerabilibus episcopis, sive nobilibus laicis, sic profiteor, quia germanus meus Hucbertus clericus me adulescentulam corrupit, et in meo corpore contra naturalem usum [Col. 0638A] fornicationem exercuit et perpetravit. Hoc testificor teste mihi conscientia mea, non aliqua malevola suggestione persuasa, neque violenti necessitate compulsa, sed simplici voluntate rei veritatem sicuti est professa. Sic me adjuvet Dominus, qui peccatores salvare venit, et peccata simpliciter ac veraciter confitentibus veram indulgentiam promisit, si nihil fingo, si vera propria voce pronuntio, et litterarum chirographo rem gestam confirmo; quia tolerabilius est mihi imprudenti ac deceptae feminae, coram hominibus culpam simpliciter confiteri, quam ante tribunal Domini erubescere atque aeternum vae habere.«

CAP. XVI. »Hoc itaque recitato astantium animos horror pariter ac dolor perculit, ac de tanta licentia diabolicae fraudis sacerdotum pectora gemitus complevit. [Col. 0638B] Sed quamvis ista ejus confessio credibilis appareret, tamen ne forte pro aliqua deceptione, aut pro timore alicujus, saepe dicta mulier mentiretur, denuo memoratum regem alloquentes, magnis eum obtestationibus astrinximus ut nobis confiteretur si eam suasione aut comminatione ad seipsam fallaciter criminandum compulisset. Econtra ipse cum maximis attestationibus 576 nobis declaravit, solam rei veritatem illam confiteri se persuasisse, nec in ea causa industriose aliquid amplius egisse. Referebat etiam nobis in ipsa hora quomodo postquam primum infandam rem audivit, et veram credidit, quantum inde doluit quantumque sibi inopinatum malum et minime optata fors displicuit. Qualiter denique rem foedam patienter ferre, et nisi jam tantum [Col. 0638C] fama cucurrisset, occultare voluit, et quantum potuit fecit. Unde et falsum judicium se sciente pro verifica examinatione suscepit et toleravit, ut si fieri posset tanta turpitudo incredibilis appareret, et sic in mundo evanesceret, ipseque coram saeculo in tam ignominiosa macula et ruinosa offensione non remaneret. Postquam autem revelata pestis latere non potuit, ac ipse pondus tanti opprobrii ferre nequivit, maxime cum partibus Burgundiae atque Italiae discurrens nimis diffamatam ac divulgatam foeditatem exhorruit, non est passus hanc causam sine episcoporum examine diutius subsilere. Revera lacrymosis suspiriis multipliciter id sibi de memorata femina inculcatum, et in hoc etiam regno a plurimis affirmatum non sine gemitu repetebat.

[Col. 0638D] CAP. XVII. »Nos igitur rursus eamdem mulierem primum secreto, deinde coram laicis adivimus, eamque cum adjuratione divina monitis pluribus exhortati sumus, ne sibi ullo modo falsum crimen inferret, aeternarum quoque poenarum minis, si hoc faceret, deterrere curavimus: iterumque de nostro consilio et auxilio, tuitione ac defensione contra omnes insidias vel violentias securam reddidimus, tantum ut nobis jam tunc fiducialiter confiteretur utrum persuasa an compulsa ad seipsam criminandum fuisset. Ad haec illa aspero intuitu nos redarguens: Putatis, inquit, ut meipsam pro aliqua re in mundo ita perdere voluissem? Sicut enim confessa fui, sic confiteor, et sic confitebor. Tantum obsecro [Col. 0639A] propter Dei amorem ut meis precibus desideratam misericordiam jam modo concedatis. Hinc nostra sollicitudo requisivit an ipsa ulterius inde aliquam vellet querimoniam movere, aut aliquas aliquando insidias moliri, si suae petitioni fieret satisfactum. Cujus obligationem et nostra illico unanimitas ita prosecuta est: Scias, o filia, quia si nostram in te tuamque confessionem sententiam exspectabis, ut te divinae et canonicae comprehendat auctoritatis censura, et indissolubilis incipiat ligare sacerdotum catena, unde adhuc potes recuperare, si tamen potes, ulterius, ut aestimamus, non recuperabis. Sic et laici plurimum eam admonuerunt, maxime ipsius familiares et amici admodum illam, ne se deciperet, pulsando increpabant. Ipsa tamen, veluti si ejus conscientiae [Col. 0639B] secretum intuentium oculis visibiliter appareret, immobilis in sua confessione perduravit.

CAP. XVIII. »Quid longius immoremur? Jam omni dubietate remota, et rei veritate comperta, novum auditu scelus, nefandaque pollutione horrendum, praesertim cujus fetorem jam diu per innumeros longe lateque fama disperserat, ne praesentibus ac futuris pestiferam corruptionem inferat, nisi severius diligentiusque evellatur, nulla levi cura vel indulgentia tractandum visum est. Non enim dubium est quia naturalis inter fratrem et sororem concubitus veniam temporalis non meretur honoris, et nihil aliud restat 577 quam vindicta et poenitentia. Nec habet ulterius progrediendi occasionem damnabile crimen, quod statim a praevaricatoribus multa quae [Col. 0639C] fuerant licita penitus amputat; ideoque hoc eo rarius a saeculo contigit, quo constat quia nullus inde exemplum sibi praesumpsit, quod nunquam veniale apud mundi gloriam esse potuit. Sed cum quilibet aliquoties in hanc miseriam lapsi sunt, non de exemplo alterius accidit, sed de antiqua diaboli fraude, et simili fragilitatis impulsu ac praecipitio recens et quasi nova ruina fuit. Istud autem contagionis genus, quod nunc incipit esse novum, et antea nobis erat inauditum, cavendum est ne morbosam pestem et incurabilem luem generi transmittat humano, ut ita videlicet origo perniciosa funditus exstirpetur, quo nullum exemplum nullamque fragilibus relinquat occasionem: ne forte, quod absit, talis consuetudo [Col. 0639D] inolescat, qua naturalem consanguinitatis concubitum quis devitet et fornicari contra naturam in proprio genere, leve hoc aestimans malum, licentius assuescat.

CAP. XIX. »His ergo consideratis et diligenter perspectis, lugendam incesti pollutionem, in publicum exhalatam, publicae poenitentiae satisfactione purgandam decrevimus.«

Hinc breviter praelibamus, in processu plenius ostensuri, quia hujusmodi confessionis libellum fieri Leo papa manifestissime prohibet (epist. 36, ad episc. per Campaniam), sed et perinde uxorem a viro discedere posse neque auctoritas sacra permittit. Quia etiam haec femina suae accusationis libellum non episcopis, ut ibi scriptum est, sed regi porrexit, [Col. 0640A] et laicis sua crimina denudavit, rex legale judicium construat, et secundum legem ac justitiam laici conjugati laici regis conjugem judicent; et si de eorum judicio ad episcopale judicium venerit, secundum leges ecclesiasticas episcopi ei judicium medicinale imponant. De hoc quod ibi scriptum est, quod de tali facto rex doluit, et contristato ei actio ista displicuit, cavendum illi est ne tristitia ejus non sit ablutio, sed sceleris, quod absit, confessio. »Haec enim est, ut doctores scribunt Ecclesiae, et venerabilis presbyter Beda illorum sequens sententiam dicit, superni justitia judicii, ut plerumque reprobi et agnoscant se et fateantur errasse, certamque erroris sui poenitudinem gerant, nec tamen ab errando quiescant, quatenus eadem confessione ac poenitentia [Col. 0640B] contra se ipsi testimonium dent quia non nescii delinquunt, dum a peccato quod culpant, cohibere detrectant, eoque justius pereant, quo foveam perditionis, quam praevidere valuerunt, declinare neglexerunt. Unde scriptum est de Herode (Marc. VI) quia contristatus est rex pro Herodiadis petitione. Talis quippe est tristitia Herodis qualis poenitentia Pharaonis et Judae, quorum quisque facinora sua, postquam accusante conscientia invitus prodidit, vecors augmentavit. Itaque Herodes caput Joannis petitus, tristitiam quidem praetendebat in vultu, quia se ipse damnaret, ostendendo cunctis liquido quia insontem noverat et sanctum, quem erat neci daturus. Verum si diligentius cor nefandum inspicimus, laetabatur occulte quod 578 ea petebatur quae et antea facere, [Col. 0640C] si excusabiliter posset, disponebat: qui si caput Herodiadis peteretur, nulli dubium quia nec vellet dare, et veraciter tristis abnueret.« Unde et hic domnus noster rex, superni spectatoris intendens oculos, qui corda omnium conspicit, et cui cogitatio hominis confitetur, diligentissime ponderet si aequo dolore acciperet, et aequa vultus serenitate eum respiceret, a quo tunc forte audiret: Quia a te feminam istam absolvis, nec illa talem vel talem tibi quocunque modo ulterius unquam approximare permittas. De hoc quod rex profitetur quia falsum judicium, se sciente, pro verifica examinatione suscepit, scientes de omnibus judiciis nostris aequissimo judici et regi regum rationes nos subtilissime [Col. 0640D] reddituros, quae sentimus absque respectu personae, veritate cogente, proferimus. Scilicet quia contra legale decretum et evangelicam veritatem agere praesumpsit, dicentem: Non tentabis Dominum Deum tuum (Matth. IV, 7); qui, ut iterum scriptum est: Illusores deludet (Prov. III, 34), ut sacrilegus, quia contra sacra sacramenta per contemptum et illusorie fecit, poenitentiam accipiat dignam et peragat, consentientes autem ei, si qui fuerunt, legalibus et ecclesiasticis judiciis supponantur. Caeterum quod ibidem subsequitur, quia eadem femina secundum suas multas postulationes publica poenitentiae satisfactione purganda decreta est, si in judicio legali posita, rationabiliter et juste illud evasit, comite aequitate vel indulgentiae pietate, bene utcunque se habet, [Col. 0641A] ita tamen ut contra Apostolum licentia separationis ejus scandalum non fiat infirmis, et virum suum moechari non faciat: sin autem, audire cum fautoribus suis apostoli verba debuerat: Petitis et non accipitis, eo quod male petatis (Jac. IV, 3); quoniam quae se apud regem et nobiles laicos accusaverat per scripturam, sicuti secundum leges Romanas quisque accusat alium sub conditione eisdem legibus designata, consequens non videtur ut ab his legaliter non judicata, vel indulgentia principalis sententiae absoluta, ab episcopis poenitentia publica mulctari debuerit, cum in judicio legaliter disposito etiam carnifices absque prolato judicio reum ad tormenta non pertrahant, nec sine indulgentia principali vinculis colligatum absolvant. Quod denique post valida [Col. 0641B] auctoritatum testimonia, sed parum aut nihil illa quae de praefata femina acta sunt confirmantia, imo et his quaedam contraria, ibidem subsequitur: »De rege autem nostro, et ejus fragili juventute, et labili incontinentia, ne populis regnoque ipsius periculum inferat, consuli adhuc magna necessitas imminet: et ideo summopere flagitamus, collegii vestri consilio et sincera cooperatione nos in Domino a vobis velociter consolari, atque confortari,« mirabili dictu pendens nobis visa est prolata sententia, quoniam quae requiratur exinde consolatio non profertur, nec unde consilium dari debeat demonstratur. Quapropter expressius interrogati ab aliis, si conjugium haec copulatio inter domnum regem et saepe dictam feminam 579 fuerat, quae inde sacra auctoritate docente sentimus, [Col. 0641C] in processu operis ostendemus. Si vero concubinalis commistio, vel incestualis pollutio exstitit, et exinde, quae in sacris paginis invenimus collecta, monstrabimus. Interim tamen hujus tomi scriptorum cum venia commonemus, quia tutius fuerat exspectare atque expetere collegii generalis consilium ex his quae de praedicta femina gesta sunt, et in eodem consilio, quod nunc requiritur de domno rege consilium caperetur, quam nunc, ut ex antiquo solent proverbiales dicere, post tempestatem buccinam insonare, quia scriptum est: Palpebrae tuae praecedant gressus tuos (Prov. IV, 26); et: Omnia fac cum consilio, et post factum non poenitebis (Eccli. XXXII, 24).



INTERROGATIO II

[Col. 0641D] De eo quod nobis scriptum est quosdam dicere, quoniam ad instar secretae confessionis quondam Ebonis episcopi, de argumentis hujus causae latentis ex confessione praefatae feminae debeat judicari.



RESPONSIO.

Forte laici et hujusmodi homines dicunt, qui ecclesiasticas leges ignorant, et episcopali tunc temporis non interfuere judicio, sed quae acta sunt auditu conjiciunt vitioso. Unde nos, qui in eodem concilio fuimus, certa notitia, et ex eisdem gestis episcopalibus, et illo ipso scripto quod Ebo manu sua firmatum concilio protulit, ostendere possumus, quia praefatus episcopus in synodo accusatus judices sibi elegit, libellum de secessione a ministerio pontificali [Col. 0642A] propter pondera peccatorum suorum manu sua subscriptum synodo sacrae porrexit, ipse juxta libelli tenorem confessus testes adhibuit, et sic demum, secundum confessionem suam testibus et scriptura subnixam, ut judicum electorum judicio a ministerio episcopali recederet sententiam synodalem accepit, abiit, et recessit. Quapropter dicentes talia etiam ex nostra insinuatione cognoscant, quod de Christianae doctrinae usu ignorare non possunt, quoniam sicut alius ordo, ita et alia causa et lex causae viri est et uxoris, et alia non solum episcopi, verum presbyteri, atque diaconi. Nam, docente evangelica et apostolica veritate: Vir non habet potestatem corporis sui, sed mulier, et mulier non habet potestatem corporis sui, sed vir (I Cor. VII, 4). Qua potestate corporis, sicut [Col. 0642B] auctores exponunt, usus genitalium designatur, quibus abuti conjuges non debent ad alios, sed uti eis nuptialiter inter seipsos. Alioquin, sicut et Apostolus de se dicit (I Cor. IX), quisque Deum timens potestatem habet castigandi corpus suum, et servituti subjiciendi, et ad mortem usque pro Christo tradendi, atque secundum communem ac licitum usum caetera membra sua movendi, et corporis 580 curam agendi habet. Sub quo sensu idem Apostolus sequitur: Et alligata est mulier lege viri quandiu vir ejus vixerit: mortuo autem viro soluta est a lege viri, nubat cui vult, tantum in Domino (I Cor. VII, 27). Et vir non potest uxorem suam dimittere quacunque de causa, et nulla alia nisi sola fornicationis causa, et si dimiserit eam, vivente illa non potest aliam ducere, [Col. 0642C] nec illa viro suo vivente alteri nubere, quia scriptum est: Quod Deus conjunxit homo non separet (Matth. X, 9). Deus enim conjunxit, unam faciendo carnem viri et feminae. Hanc homo non potest separare, nisi solus forsitan Deus. Homo separat, quando propter desiderium secundae uxoris primam dimittit: Deus separat, qui et conjunxerat, quando ex consensu propter servitutem Dei, eo quod tempus in arcto sit, sic habet uxorem quasi non habens. Separat autem Deus, non a maritali et uxorea secundum Deum inita conjunctione, sed a carnali commercio et uxorei usus commistione. Quod si sufferre non possunt, non se fraudentur ab invicem, nisi forte ad tempus, ut vacent orationi, et iterum revertantur in idipsum, ut non tententur a Satana propter incontinentiam. [Col. 0642D] In cujus tentationem per incontinentiam quisquis eorum adulterando inciderit, antidoto salubris poenitentiae remedium poenitendi, et per ecclesiasticam auctoritatem consequi perfectionem valebit. Episcopos autem, presbyteros, vel diaconos, qui mortali crimine dixerint se esse pollutos, secundum Valentinam Synodum (can. 4), a supradictis ordinationibus legimus submovendos, reos scilicet vel veri confessione, vel mendacio falsitatis. Neque enim absolvi potest qui in seipsum dixerit mortis causam, quae dicta in alium puniretur, cum omnis qui sibi fuerit mortis causa major homicida sit. Quam mortem sanctus Augustinus in sententia Deuteronomii: Si deprehensus fuerit homo sollicitans fratrem suum [Col. 0643A] de filiis Israel, et vendito eo accipiens pretium, interficietur, et auferes malum de medio tui (Deut. XXIV, 7), isto modo exponit dicens: »Assidue hoc dicit Scriptura, cum jubet occidi malos. Qua locutione usus est etiam Apostolus cum diceret: Quid enim mihi de his qui foris sunt judicare? nonne de his qui intus sunt vos judicatis? auferte malum ex vobis ipsis (I Cor. V, 12,). Ex quo apparet eum voluisse intelligi, qui aliquid tale commisit ut excommunicatione dignus sit. Hoc enim nunc agit in Ecclesia excommunicatio, quod agebat tunc interfectio. Sic et quod leges civiles ministerio reipublicae morte condemnant, leges ecclesiasticae degradationis vel excommunicationis judicio puniunt. In Africanis quoque canonibus legimus: Ut episcopus, qui se communicasse non communicandis [Col. 0643B] super se mentitus fuerit, episcopatum amittat. Uxor autem a viro tali colludio separari non potest. Huc accedit quod superius paulo posuimus, episcopus, presbyter, vel diaconus absolvi non potest, qui in se mortis causam dixerit, quae dicta in alium puniretur. Quoniam haec causa ab hac muliere, ut fertur, in se solam 581 non dicitur, quae multo magis in fratrem refertur. Idcirco, pro tali dicto, antequam et per eum vel confessa vel convicta clarescat in quem relative relabitur, separari non potest. Sed et episcopus, presbyter, vel diaconus, non ita ut vir et uxor, si in laqueum et tentationem diaboli inciderint, per manus impositionem remedium possunt accipere poenitendi: sed sicut Leo scribit (epist. 95, cap. 2), [Col. 0643C] hujusmodi lapsis ad promerendam misericordiam Dei privata est expetenda secessio, ubi illis satisfactio, si fuerit digna, sit etiam fructuosa: nec perfectionem ad gradus redeundi ecclesiasticos poenitendo consequi praevalebunt, sicut de viro et femina, si adulteraverint, communionis perfectionem consequi poterunt, scribente Gelasio (epist. 6): Hujusmodi etiam, si forte subrepserint, tam qui ante peccaverint, detectos oportere depelli, quam sacrae professionis oblitos, praevaricatoresque sancti propositi procul dubio submovendos.« Et Siricius (epist. 1 ad Himerium): »Illud quoque nos par fuit providere, ut sicut poenitentiam agere cuiquam non conceditur clericorum, ita et post poenitudinem ac reconciliationem nulli unquam laico liceat honorem [Col. 0643D] clericatus adipisci: quia quamvis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerint vasa vitiorum.« Et sicut in aliqua corporis parte praecisus, aut publice poenitens, ad ecclesiasticum gradum canonice non potest accedere, vel in ecclesiastico gradu manere: ita nec dicamus, qui ante baptismum vel post baptismum inventus fuerit, ecclesiastici gradus munere potest perfrui, sacra auctoritate docente: cum eadem auctoritas praecisos, vel publice in adolescentia poenitentes, sive nuptias digamiae in laicali ordine non refutet: quoniam sicut aliud officium capitis, et aliud membri alterius pro diversitate est corporis, ita alia causa est [Col. 0644A] sacerdotis, et alia causa est plebis, aliaque pastoris, et alia gregis. Et secundum auctoritatem canonicam, vir et mulier, etiam causa fornicationis sejuncti, possunt mutua reconciliatione post poenitentiam in conjugio rejungi; episcopus autem, vel presbyter, sive diaconus, juste et secundum leges ecclesiasticas degradatus, ad gradum non valet denuo aspirare. Legat qui voluerit magni Leonis epistolas, et decreta Gregorii, in quibus inveniet episcopum, vel presbyterum, sive diaconum, post depositionem canonicam ad gradus ecclesiasticos aspirantem exsilio deportari, vel in monasterio sub poenitentia debere detrudi. Est etiam, quia mulier viro non potest dare libellum repudii, et viro mulieri dare libellum repudii, quod Moyses, et non Deus, Evangelio teste, permisit, Dominus [Col. 0644B] ipse prohibuit. Et, Paulo docente, non atramento sed spiritu Dei vivi lex in cordibus justorum est scripta, sacrique canones, ut docent Damasus et Leo, eodem Spiritu sancto sunt conditi, de quo scriptum est: Spiritus Patris vestri qui loquitur in vobis (Matth. X, 20); et: Si quis spiritum 582 Christi non habet, hic non est ejus (Rom. VIII, 9); et: Spiritus est Deus, et, ubi vult spirat; et, dividit singulis prout vult (I Cor. XII, 11). Quorum auctoritate canonum, sive pro infirmitate animae, sive pro corporis aegritudine, dato libello manu sua subscripto, ab Ecclesia, cui praesederat episcopus, et a suo se potest, si voluerit, removere officio, sicut beatus Gregorius in suis multoties designat epistolis, veluti ad Marinianum episcopum Ravennatium, et ad clerum ac [Col. 0644C] plebem Ariminensium, necnon et ad Anatolium diaconum, et ad Aetherium episcopum, atque ad Brunichildem reginam; sed et in Gallicanis canonibus de Potamio Bracarensi archiepiscopo evidenter agnoscitur. Non autem legimus, ut femina, libello Synodali porrecto conventui, a suo debeat conjuge separari, aut sine publico examinationis judicio a conjugali valeat jugo disjungi. Saepe enim cum maxima importunitate mulieres patimur reclamantes, quae cum sacramento, quanto magis cum libello porrecto, affirmare conantur, quoniam viri qui eas legaliter susceperunt illis non possunt concubitus reddere debitum, et alias multiplices imposturas opponunt. Illi vero econtra eas mentiri asserunt, sicut in multis rei comprobat exitus. Sed et viri uxoribus [Col. 0644D] plura, quae hic inserere turpissimum vel superfluum ducimus, solent objicere; quibus si facilem praeberemus assensum, innumera separatorum turba instituti a Domino conjugii legalia foedera violaret, quia si quocunque ut vellent modo, viri aut feminae lascivientes a jugo conjugii separari possent, ut aut aliis connubiis jungerentur, aut furtivis moechationibus polluerentur, libentissime se mutuo separarent, sicut in adulescentulis viduis pervidemus, quae ideo post absolutionem virorum velamen sacrum suscipiunt, ut licentius pluribus abutantur. Sed et interdum viri a legitimo se suspendunt conjugio, ut plurimarum complexus usurpent concubinarum. Quae Spiritu sancto praevidens, et cavere docens, inter caetera [Col. 0645A] de hujusmodi loquens Apostolus dicit: Volo juniores viduas nubere, filios procreare, matres familias esse (I Tim. V, 14). Unde cautissime ac prudentissime auctoritatis ecclesiasticae disciplinalis providit discretio, ut ab officio sacri ministerii, conscientia testimonium perhibente, viri ecclesiastici se removere et dignis poenitentiae fructibus possint insistere, quia in hoc negotio nullius voluptatis atque calliditatis potest intervenire occasio, sed solius humilitatis atque salutis devotio. Vir autem et mulier, quoniam auctoritate sacra dicente, jam non sunt duo, sed una caro, secreta confessione, vel porrecto libello, separari non possunt, sicut scriptum est: Quod Deus conjunxit homo non separet (Matth. X, 9), nec quocunque alio modo, nisi manifesta fornicationis causa. [Col. 0645B] Et separati aut ita maneant, aut mutuo reconcilientur. Neque ita possunt disjungi, ut pars unius corporis in viro vel femina serviat continentiae, et pars in pollutione remaneat. Possunt autem ex communi consensu magis conjuncti ab opere uxoreo feriari, ut perpetuo amore continentiae Deo vacent.



583 INTERROGATIO III.

De eo autem quod scriptum est: »Sed et de venerabili Rhemorum archiepiscopo nobis est dictum, quoniam tali facto consentiat, et per episcopos, Wenilonem scilicet Rothomagensem archiepiscopum et Hildegarium episcopum, verbo vices suas impleverit, et per Adventium, qui cum eo Rhemis pro hac causa locutus fuerat, litteras consensus sui ad placitum [Col. 0645C] regis, et ad conventum episcopalem direxerit, et per eumdem Adventium litteras suas exinde ad apostolicam sedem transmiserit,« ratio reddi debet. Si enim Pastor Ecclesiae et apostolorum primus, signa et miracula singulariter faciens, non dedignatus est in causa reprehensionis, cur ad gentiles intrasset, et comedisset cum eis, cur eos in baptisma recepisset, sicut in apostolorum Actibus legimus (Act. XI, 4), rationem humiliter reddere, quanto magis nos peccatores, cum de re aliqua reprehendimur, reprehensores nostros ratione humili placare debemus?



RESPONSIO.

Unde ego Rhemorum Ecclesiae famulus omnibus credere veritati volentibus satisfacto, quia nec consensus, nec dissensus mei vices per praefatos, vel [Col. 0645D] alios quoslibet venerabiles episcopos, in hac causa verbo sive scriptura implevi, quia nec cum praenominatis episcopis post proximas Kalendas Novembris, usque ad tempus illud quando haec gesta sunt, fui locutus, nec ditionis meae est, ut eis debeam auctoritative quiddam injungere, nisi sicut et illi mihi possunt charitose quae voluerint imperare. Adventius autem venerabilis episcopus, et filius meus Hincmarus Laudunensis episcopus, gratia visitationis octavo Kalendas Februarias ad me Rhemis venerunt, et ex jussione dominorum, atque ex nomine confratrum nostrorum, ad conventum Aquisgrani palatio tunc proxime habiturum me, si pro infirmitate corporis possem, ire commonuerunt, sin autem ire ipse non [Col. 0646A] possem, aliquem coepiscoporum nostrorum, qui eorum tractatibus interesset, dirigerem. Unde inter alia colloquentibus nobis, et etiam de his, quae vulgante fama per laicorum, non solum nobilium, verum et plebeiorum ora audieram uxori domni regis Lotharii reputari, ut si forte proinde me et jussio principalis et vocatio sacerdotalis ad conventum ire juberet tutius et rationabilius esset, ut ad generalem synodum ventilatio et diffinitio hujusce rei, quae novitate sua audientium aures, aut pene tinnire, aut facit penitus continere, ex integro differretur, quia nec ego ire infirmitate corporis praepeditus, nec coepiscopum dioeceseos nostrae sine consensu provincialis conventus valerem dirigere, nec causa, quae sic generaliter ad omnes pertinet, cum pauco episcoporum [Col. 0646B] numero diffiniri deberet. Instante autem domno Adventio tantum ut irem, vel coepiscopum nostrum mea vice dirigerem, et illic causa nobis aperiretur, pro qua 584 vel meae exiguitatis persona, vel legati provinciae nostrae praesentia rogabatur, vespertina hora terminum collationi imposuit, et nec a me interrogatus secretam causam, quam praemissus libellus significat, nec spontaneus mihi aperiens, quia forte illam esse recognovi, quam ut praemisi audieram, et de qua plurimos episcopos, quando judicium purgationis exinde factum est, consultos didiceram, quamque, ut dicitur, etiam feminae in textrinis suis revolvunt. Interlucano appropinquante nocturno, venerandus Adventius ad suum divertit hospitium, et Hincmarus Laudunensis episcopus [Col. 0646C] se in notam mansionem recepit. Ego autem ut infirmus lecto decumbens, postquam melius habere coepi, propter quaedam tunc mihi in mentem venientia, quoniam religiosus Adventius mihi non dixerat, quare vocarer ad synodum, et ego multipliciter de quaestione impacta feminae cum eo locutus fueram, suspicans, ut praedixi, quod haec ipsa quaestio causa vocationis posset existere, fore melius cogitavi, ut litteras ei de pridiana collocutione nostra dirigerem, quarum exemplar quisque volet hic potest relegere.

»Hincmarus nomine non merito Rhemorum episcopus, ac plebis Dei famulus, dilecto fratri, et venerabili episcopo Adventio plurimam in Salvatore salutem.

[Col. 0646D] »De mihi impraemeditata isto in tempore quaestione, de qua jam talia ac tanta audieram, ut de ea modo nihil me auditurum putaverim, plurima heri, quantum mea permisit infirmitas, mutua sermocinatione locuti, tandem sicut melius et rationabilius nobis visum fuerat, finem eidem causae, ut synodo generali servetur, posuimus. Sed sicut jam vesperi, parum vos pro tempore tetigi, unde nunc expressius vestram fidissimam commonendo benigne satagere deprecor charitatem, quoniam secundum jussionem dominorum, et vocationem consacerdotum, ipse infirmitate detentus ad conventum vestrum ire non valeo, aut vice mea quemquam coepiscoporum, more canonico regulari collatione instructum, et prosequentibus [Col. 0647A] litteris commendatum, mittere nequeo, quia instantia missionis et brevitas temporis, non permittit ut dominos et coepiscopos meos in talibus consulam, sine quorum consultu, ut melius ipsi nostis, nihil, nisi quantum ad parochiam propriam pertinet, agere a venerandis regulis mihi permittitur, contra quas non sine ultionis periculo quiddam praesumitur, timeo ne domnus rex putet meam debitam servitutem se ab obsequio suo velle suspendere, et venerandi episcopi suspicentur, si quid secundum sacras regulas diffinierint, cupere quod mihi non convenit retractare. Unde vestra dilectio, quae meam devotionem ore ad os colloquens didicit, sicut de vestra bonitate confido, sine scrupulo aliquo me faciat excusatum, quia sicut salubrius sensi, sapientiae [Col. 0647B] vestrae exposui, et tantillus homuncio in re tam maxima, et personis eminentissimis, de qua a tantis viris talia acta sunt, et ex 585 qua tanti ac tales consulti sunt, sine plurimorum collatione, consultu, sive consensu, et antequam de hujusmodi Scripturarum auctoritates et Patrum decreta revolvam, ita sententiam finitivam depromere vel consensum non audeo adhibere, uti quidquid a vobis definitum regulariter fuerit, vel melius ac rationabilius quam mihi visum sit, a Deoplacito conventu vestro fuerit terminatum, priusquam id audiam, laudare vel retractare non debeo. Quapropter in calce hujus nostrae exiguitatis schedulae non mea sed magni Leonis verba ad Rusticum Narbonensem episcopum ponere dignum duco: »Ut in his, inquit [Col. 0647C] (epist. 95), quae vel dubia fuerint, vel obscura, id noverimus sequendum, quod nec praeceptis evangelicis contrarium, nec decretis sanctorum Patrum inveniatur adversum.« Peto denique vestram amabilem charitatem, ut pro excusatione mea in vestro sancto concilio verbis vestrae prudentiae jungatis hujus diplomatis lectionem.«

Processu denique temporis isdem domnus Adventius ad me missum suum direxerat, per quem ei has iterum litteras destinavi.

»Hincmarus Rhemorum episcopus, dilecto fratri et venerabili episcopo Adventio plurimam in Salvatore salutem.«

Et post quaedam praeposita ex negotio, pro quo missum suum direxerat: »Caeterum licet mihi nihil [Col. 0647D] inde significassetis, conjicio legationem vestram, in qua vobis, sicut Deo gratias prudentia vestra vos docet, satis caute et provide est necesse incedere, quia talis est causa, et in tam eminentissimis personis, et in hujusmodi ordine, quae ab omnibus erit ut necesse cognosci, ita etiam ponderari: quoniam, ut Coelestinus scribit, universalis Ecclesia quaecunque novitate pulsatur. Est enim inter Regem regum, et regem terrenum, in lege prima primo homini in paradiso data, et a Deo et homine in Evangelio roborata. Est etiam de causa nobis hactenus inaudita, ex qua subtiliter necesse erit auctoritates sacras revolvere, et leges Christianas interrogare, pontificalem [Col. 0648A] auctoritatem in sui examinatione sincero et cauto gressu incedere, et quemque Christianum a recto itinere non deviare. Oportebit vos siquidem apostolico talia intimare quae ex corde et ore veraciter prolata, sicut scio quoniam facietis, divinis oculis debeant apparere, et ut nemo aliter postea valeat invenire, de nullorum consensu, sive episcoporum, vel quorumlibet laicorum, pro cujuscunque obtentus intentione apostolicae sedi suggerere, nisi de quorum scitis tractatu causam constare; ita nihilominus quae injuncta sunt exsequi, ut quantum fieri poterit, seniorem vestrum non possitis offendere, et praecipue quod egeritis sacris regulis non debeat obviare, vel, quod absit, divinae aequitati atque justitiae contraire. Haec, licet ex superfluo, sapientiae vestrae [Col. 0648B] scribo, quia charum vos habeo, et mihi dignati estis promittere, quod fidei vestrae me cum securitate possem committere, et a me voluistis exigere ut devotionem meam vobis studerem rependere.«

Alias autem litteras nec sedi apostolicae, nec cuiquam episcoporum, hactenus pro hac causa transmisi.



586 INTERROGATIO IV.

Secundo capitulo nobis remandari deposcimus, si de commisso post initum conjugium reputatur, qualiter debeat iniri conjugium, qualisque lex habeatur conjugii, et qualiter vel pro quibus rebus valeat separari, et si post disjunctionem, utrum vir aut femina ad aliam debeat copulam aspirare, vel si pari [Col. 0648C] judicio quiscunque eorum in conjugio peccans debeat judicari.



RESPONSIO.

Quia vero in praemissi libelli, ut ostendimus, octavo capitulo scriptum habetur, ut argumenta hactenus latentis causae percipientes errorem expellamus, et verum statuamus: et argumentum esse legimus, quod licet nondum sit, fieri tamen potest, et de conjugio agitur, ante quod saepe ab humana fragilitate delinquitur, saepe in ipso ineundo conjugio, saepe autem post initum conjugium, graviori noxa peccatur; ab ipsa radice incipientes, ponamus qualiter debeat iniri conjugium, deinde legem conjugii ostendamus, post autem si in conjugio peccatur, judicium et judicii ordinem demonstremus; ut quoniam [Col. 0648D] peccatum malum est, et malum natura non est, ac per hoc substantiale non est, sed in boni substantia coalescit, et ut accidens infirmitas medicina depellitur, cum regula, videlicet incolumitas naturalis, et medicina infirmitatis posita fuerit, deprehendetur certius fortitudo atque accidens laesio, argumento quasi hactenus latentis causae percepto, errorem expellere, et verum facilius statuere praevalebimus.

Qualiter conjugium iniri debeat, et vetus et nova lex edocet, Domino per Moysem praecipiente, et in Evangelio demonstrante (Matth. I, 18): Cum esset, inquit, desponsata mater Jesu Maria Joseph, antequam [Col. 0649A] nuptiali celebratione convenirent, sicut in nuptiis celebratis idem ostendit, quas sua praesentia sanctificare, et miraculo ibidem patrato illustrare dignatus est, sed et sanctus Evaristus papa Romanus quartus a beato Petro in decretalibus ad locum ita scribit (epist. 1 in principio): »Similiter custoditum et traditum habemus, ut uxor legitime viro jungatur. Aliter enim legitimum, ut a Patribus accepimus, et a sanctis apostolis eorumque successoribus traditum invenimus, non fit conjugium, nisi ab his qui super ipsam feminam dominationem videntur habere, et a quibus custoditur, uxor petatur, et a parentibus aut propinquioribus sponsetur, et legibus dotetur, et suo tempore sacerdotaliter, ut mos est, cum precibus et oblationibus a sacerdote [Col. 0649B] benedicatur, et a paranymphis, ut consuetudo docet, custodita et consociata, a proximis tempore congruo petita, legibus dotetur, et solemniter accipiatur, et biduo vel triduo orationibus vacent, et castitatem custodiant, ut bonae soboles generentur, et Domino in actibus suis placeant. Taliter enim et Domino placebunt, et filios non spurios, 587 sed legitimos atque haereditabiles generabunt. Quapropter, filii charissimi et merito illustres, fide catholica suffragante, ita peracta legitima scitote esse conjugia. Aliter vero praesumpta, non conjugia, sed aut adulteria, aut contubernia, aut stupra, vel fornicationes, potius quam legitima conjugia esse non dubitate, nisi voluntas propria suffragaverit, et vota succurrerint legitima. Nam fructus divinus est [Col. 0649C] praecepta divina custodire. Ea quoque deserere, praesumptionem fieri nulli dubium est.« Cur ergo indignum est unitatem Ecclesiae custodiri? Idemque omnes pariter et sentiamus et pronuntiemus. Si enim aliter praesumpta fuerint, perdunt profecto ipsi transgressores seipsos, qui semetipsos decipiunt. Sed et de ejusmodi genere conjugii angelus ad Joseph ait (Matth. III, 20): Joseph, fili David, noli timere accipere Mariam conjugem tuam, id est, desponsatam. Et beatus Siricius papa in decretis ad Himerium Tarraconensem episcopum (epist. 1), capitulo quarto ita dicit: »Quod non liceat alterius sponsam in matrimonii jura sortiri. De conjugali autem violatione requisistis si desponsatam alii puellam alter in matrimonium possit accipere. Hoc [Col. 0649D] ne fiat modis omnibus inhibemus, quia illa benedictio, quam nupturae sacerdos imponit, apud fideles cujusdam sacrilegii instar est, si ulla transgressione violetur.« Ex concilio Ancyrano capite decimo: De desponsatis puellis, et ab aliis corruptis: Desponsatas puellas, et post ab aliis raptas, placuit erui, et eis reddi, quibus ante fuerant desponsatae, etiamsi eis a raptoribus vis illata constiterit. Unde etiam saepenumero et pluripliciter in sanctorum diffinitionibus legimus: sed ad ostendendum istius genus conjugii, satis superque ista sufficiunt.

Quia vero secundas nuptias non damnamus, imo recipimus, aliud genus conjugii et Apostolo docente [Col. 0650A] suscipimus, et sancto Leone papa in decretis ad Rusticum Narbonensem episcopum, qualiter iniri debeant, monstrante cognoscimus. Ait enim capite decimo octavo (epist. 95): »Non omnis, inquiens, mulier viro conjuncta, uxor est viri, quia nec omnis filius haeres est patris. Nuptiarum autem foedera inter ingenuos sunt legitima, et inter aequales, et multo prius hoc ipsum Domino constituente, quam initium Romani juris existeret. Itaque aliud est uxor, aliud concubina: sicut aliud ancilla, aliud libera. Propter quod etiam Apostolus ad manifestandum harum personarum discretionem (Gal. IV, 30), testimonium ponit ex Genesi, ubi dicitur Abrahae: Ejice ancillam et filium ejus; non enim haeres erit filius ancillae cum filio meo Isaac (Gen. XXI, [Col. 0650B] 10). Unde cum societas nuptiarum ita ab initio constituta sit, ut praeter sexuum conjunctionem haberet in se Christi et Ecclesiae sacramentum, dubium non est eam mulierem non pertinere ad matrimonium, in qua docetur nuptiale non fuisse mysterium. Igitur si quis filiam suam viro habenti concubinam in matrimonio dederit, non ita accipiendum est, quasi eam conjugato dederit, nisi forte illa mulier 588 et ingenua facta, et dotata legitime, et publicis nuptiis honestata videatur. Paterno arbitrio viris junctae carent culpa, si mulieres quae a viris habebantur in matrimonio non fuerunt, quia aliud est nupta, aliud concubina et ancillam a thoro abjicere, et uxorem certae ingenuitatis accipere, non duplicatio conjugii, sed profectus est honestatis.« Et sanctus [Col. 0650C] Ambrosius in libro de Lapsu virginis (cap. 5) dicit: »Quia inter decem testes confectis sponsaliis, et nuptiis consummatis, quaevis viro femina conjuncta mortali, non sine magno periculo perpetrat adulterium.« Sed et quia extra ordinarios, ordo non praetermittit Ecclesiae, quin aut resipiscentes recipiat, aut contemnentes abjiciat, de multinubis in concilio Neocaesariensi capite tertio ita scriptum est: »De his qui in plurimas nuptias inciderunt, et tempus quidem praefinitum manifestum est, sed conversatio eorum et fides tempus abbreviat.« Evenit etiam per bellicam cladem. et gravissimos hostilitatis incursus, ut uxor viri capiti alteri conjungatur. Rapiuntur quoque contra fas et jura viduae vel virgines, ac sanctimoniales, unde medicinae sacris [Col. 0650D] designantur canonibus, quae hic ponere non necessarium ducimus. Ecce quibus modis sociantur conjugia, vel contubernia usurpantur.



INTERROGATIO V.

Qualiter, vel pro quibus rebus, secundum auctoritatem inita conjugia separari valeant, et sine quibus separari non debeant, et si post disjunctionem, vir aut femina uterque vivens ad aliam debeat copulam aspirare, vel si pari judicio quiscunque eorum in conjugio peccans debeat judicari.



RESPONSIO.

Primo, qui secundum evangelicam admonitionem, ut beatus Augustinus in libro: de Bono conjugali [Col. 0651A] dicit, amore fit salutis aeternae, ubi tanto melius quanto spiritalius servatum quam dissociatum conjugium dicitur. Et S. Augustinus in libro quinto contra Julianum dicit: »Dixit, inquiens, Lucas evangelista de Domino (Luc. III, 23), quod putabatur filius Joseph, quia ita putabatur, ut per ejus concubitum genitus crederetur. Hanc falsam voluit removere opinionem, non Mariam illius viri negare conjugem contra angelum testem; quanquam et tu ipse etiam ex desponsionis fide eam nomen conjugis accepisse fatearis, quae fides utique inviolata permansit. Neque enim, cum eam vidisset jam virginem sacram, divina fecunditate donatam, ipse aliam quaesivit uxorem, cum utique nec istam quaesiisset, si necessariam conjugem non haberet, sed [Col. 0651B] vinculum fidei conjugalis non ideo judicavit esse solvendum, quia spes commiscendae carnis ablata est.«

Secundo aeque secundum evangelicam veritatem, causa fornicationis. Unde istiusmodi medicina in canonibus (can. 19) Ancyrani concilii 589 adhibetur: »Si cujus, inquiens, uxor adulterata fuerit, vel si ipse adulterium commiserit, septem annorum poenitentia oportet eum perfectionem consequi, secundum pristinos gradus.« Et de eorum separatione in concilio Africano capite sexagesimo nono ita scriptum habetur: »Placuit ut secundum evangelicam et apostolicam disciplinam, neque dimissus ab uxore, neque dimissa a marito, alteri conjungantur, sed ita maneant, aut sibimet reconcilientur - quod si contempserint, [Col. 0651C] ad poenitentiam redigantur.« Deinde auctoritas sequitur: »Ut quocunque modo legitime inita conjugia separentur, non sine sacerdotali conscientia, et absque legali judicio debeant separari.« Item in concilio Eliberatino (can. 9): »Femina fidelis, quae adulterum maritum reliquerit fidelem, et adulterum ducit, prohibeatur ne ducat: si duxerit, non prius accipiat communionem, nisi is quem reliquit, prius de saeculo exierit: nisi si forte necessitas infirmitatis dare compulerit.« Similis sententia, et de viro tenenda est, quia ut Innocentius ad Exuperium Tolosanum episcopum, et Augustinus in libro de decem Chordis, et Hieronymus in epistola ad Oceanum de morte Fabiolae scribunt: »Sub una judicii divini lege tenentur si quacunque de causa dissocientur.« [Col. 0651D] Unde Innocentius ad Exuperium Tolosanum episcopum capitulo septimo: »De his etiam requisivit dilectio tua, qui interveniente repudio alii se matrimonio copularunt, quos in utraque parte adulteros esse manifestum est. Qui vero vel uxore vivente, quamvis dissociatum esse videatur conjugium, ad aliam copulam festinarunt, neque possunt adulteri non videri, in tantum ut etiam hae personae, quae talibus conjunctae sunt, etiam ipsae adulterium commisisse videantur, secundum illud quod legimus in Evangelio: Qui dimiserit uxorem suam et duxerit aliam, moechatur: similiter et qui dimissam duxerit, moechatur (Matth. XIX, 9). Et ideo omnes a communione fidelium abstinendos. De parentibus autem, vel [Col. 0652A] propinquis eorum nihil tale statui potest, nisi incentores illiciti consortii fuisse detegantur.« Et S. Ambrosius in lib. De Abraham: »Vos moneo, viri, maxime qui ad gratiam Domini tenditis, non commisceri adulterino corpori: qui enim se jungit meretrici unum corpus est: nec dare hanc occasionem divortii mulieribus. Nemo sibi blandiatur de legibus hominum, omne stuprum adulterium est, nec viro licet, quod mulieri non licet. Eadem a viro, quae ab uxore debetur castimonia. Quidquid in ea, quae non sit legitima uxor, commissum fuerit, adulterii damnatur crimine. Ergo advertitis, quid debeatis cavere, ne quis sacramentis se indignum praebeat.« Cap. 25 concilio Agathensis, de his qui sine causa uxores suas relinquunt, ita scriptum est: »Hi vero saeculares, [Col. 0652B] qui conjugale consortium nulla culpa graviore dimittunt, vel etiam dimiserunt, et nullas causas discidii probabiliter proponentes, propterea sua matrimonia dimittunt, ut aut aliena, aut illicita praesumant: si antequam ad episcopum provincialem discidii 590-592 causam dixerint, et prius uxores, quam judicio damnentur, abjecerint, a communione Ecclesiae, ac sancti populi coetu, pro eo quod fidem conjugii maculant, excludantur.« Et item in concilio Eliberitano: »Feminae, quae nulla praecedente causa reliquerint viros suos, et aliis copulaverint, nec in finem accipiant communionem.« Sunt et aliae incestae conjunctiones, earumque separationes, atque judicia, de quibus hic loqui festinantes ad alia supersedimus. De quibus cuncti legentes agnoscant quia non [Col. 0652C] ideo sancti et apostolici viri, successores videlicet apostolorum, ex eorum traditione leges statuerunt, quas hic posuimus, ut nemo fidelium juxta divinam auctoritatem initum dissolvat conjugium sine episcopi sui scientia, ut leges saeculi Christianas contemnamus, ac conculcare velimus, quas etiam in ecclesiasticis necessitatibus promulgari saepe soleat ab imperatoribus et regibus Ecclesia postulare, quarumque sententiis in suis judiciis simul cum sententiis canonum episcopalis auctoritas frequentius utatur, et in tantum acceptet, ut Damasus et Leo, atque sanctus Gregorius, legum sententias fecerint esse canonicas, sicut in eorum invenitur epistolis, et commonitoria ad Joannem Defensorem euntem in Hispanias beatus Gregorius (lib. XII, epist. 51) de sacris [Col. 0652D] ordinibus per totum ex legalibus confecerit institutis. Unde et cum aliis, per curricula temporum varia, regibus atque imperatoribus jura legalia decernentibus, nostri etiam aevi Augustus piae memoriae Ludovicus, in synodo ac placito generali apud Wormatiam, apostolicae sedis et papae Gregorii commeante legato, cam aliis plurimis, de his, quae episcopi in synodis per quatuor loca sui imperii habitis necessario et utiliter nuper invenerant, de hac unde agitur causa omnium, tam episcoporum, quam et fidelium laicorum, votis convenientibus, ita decernens: »Quacunque, inquit, propria uxore derelicta, vel sine culpa interfecta, aliam duxerit uxorem, armis depositis publicam agat poenitentiam: et si contumax [Col. 0653A] fuerit, comprehendatur a comite, et ferro vinciatur, et in custodiam mittatur, donec res ad nostram notitiam deducatur.« Christus quoque Dei virtus, et Dei sapientia per se ipsam dicat: Ego Sapientia habito in consilio, et eruditis intersum cogitationibus; per me reges regnant, et conditores legum justa decernunt; per me principes imperant, et potentes decernunt justitiam (Prov. VIII, 12). Sed ideo has leges et illi Christi vicarii, apostolorumque successores constituerunt, et nos qualescunque ad vices illorum Dei praesidentes Ecclesiae, hic illas posuimus, ut sicut illam benedictionem, quam Dominus primo dedit in paradiso Adam et uxori ejus, dicens: Crescite et multiplicamini (Gen. I, 28). Quae semel data usque hodie et usque in finem, non solum fidelibus, verum [Col. 0653B] et infidelibus non negatur, sacerdotum ore ad sanctificationem, quam Christus nuptiis, ubi de aqua vinum fecit, sua praesentia contulit, fidelibus et devotis viritim largitur, ita sine illorum scientia per Deum, quia per ministerium 593 illorum conjuncti, legibus saeculi, quae Dei justitia sanctificantur qua justus quisque efficitur, non separentur, et si propter Deum separantur spiritaliter a carnali commixtione, ut adhaerentes Domino unus efficiantur spiritus, velut Paulus de multis in Ecclesia constitutis, inter quos quidam publicani et meretrices, homicidae fuerunt, et adulteri, loquitur, Despondi vos uni viro, virginem castam exhibere Christo (II Cor. II, 2), cum sacerdotalis conscientiae benedictione plenius Domino conjungantur. Si autem et lege civili justa et sancta ac Dominico [Col. 0653C] praecepto concordante, propter fornicationis peccatum, quod humanae fragilitati solet subripere, conjuges fuerint separati, episcopalis curae quaesierint medicinale consilium, ut sciat episcopus quomodo juxta qualitatem et quantitatem vulneris, modum ac virtutem, adhibere debeat curationis medicamentum. Sic namque Dominus semel in coena, pridie quam pro reparatione et salute omnium qui in Adam perierant pateretur, de pane farina et aqua confecto, et calice sacrosancti altaris, qui aqua miscetur, eucharistiam suis manibus benedixit, et ore commendavit, quam quotidie in omni catholica Ecclesia longe lateque per orbem diffusa, indeficientibus eisdem suis verbis, per manus et ora sacerdotum, in redemptionem et raparationem atque [Col. 0653D] salutem credentium consecrat; a cujus communione vivifica peccantes publice gravibus criminibus, quae leges condemnant publice, medicinali ferramento sacerdotes abscidunt, et post satisfactionem, ut congruere viderint, salutari refectione redintegrare procurant. Quoniam Ecclesiae medici spiritales, videlicet Domini sacerdotes, de secrete sibi confessis peccatorum infirmitatibus medicinalia atque salubria possunt dare consilia: judicio autem ecclesiastico, id est separatione a communione Ecclesiae, vel a gradu, sive a consortio conjugali, neminem rationabiliter possunt secernere, nisi de criminibus aut publice sponte confessum, aut aperte convictum. Et habet modum et ordinem suum confessio vel convictio [Col. 0654A] in ecclesiasticis gradibus, quae hic ponenda non ducitur: et habet modum ac ordinem suum publica confessio vel convictio saecularium hominum, quo publice debeant judicari. Non quo crimina gravia non solvantur etiam secreta confessione ac poenitentia, ne infirmi in Ecclesia scandalizentur, videntes eorum poenas, quorum penitus ignorant causas: sed quod plurimorum constat perpetratum notitia, fiat sanatum scientia, et qui in Ecclesiae peccavit sinceritatem, illi debitam exhibere studeat satisfactionem, et qui plures, quantum ex se fuit, suo destruxit exemplo, plures sanet suae humilitatis antidoto, sicut de se Paulus dicit: Qui prius fui blasphemus, et persecutor, et contumeliosus (I Tim. I, 11). Et, videbant, inquiens, quoniam qui prius [Col. 0654B] expugnabat hanc fidem, isdem nunc illam praedicat, et in me glorificabant Deum (Gal. I, 13). Est etiam, ut qui in pluribus Deum offendit, pluribus pro eo Dominum deprecantibus citius remedium 594 consequatur, sicut sanctus Gregorius ad Felicem Siciliensem episcopum scribit (lib. XII, epist. 32): »Sunt enim, inquiens, mali segregandi a bonis, et iniqui a justis, ut saltem rubore suo conscientias suas recognoscant, et convertantur a pravitatibus suis, et si incorrigibiles apparuerint, segregentur a fidelibus usque ad satisfactionem, juxta Salvatoris Domini sententiam, qua inter caetera de peccante fratre praecipiendo ait: Si peccaverit in te frater tuus (Matth. XVIII, 15), usque ad id quod dicitur, sit tibi sicut ethnicus et publicanus. His ergo et aliis multis [Col. 0654C] sanctorum Patrum auctoritatibus, segregandi sunt mali a bonis, ne pereant justi pro injustis, sicut scriptum est: Perit justus pro impio (Eccle. VII, 16). Debet enim semper discretio fieri inter bonos et malos, sicut est inter haedos et oyes. Manifesta quoque peccata non sunt occulta correptione purganda, sed palam sunt arguendi qui palam nocent, ut dum aperta objurgatione sanantur, hi qui eos imitando deliquerant corrigantur. Dum enim unus corripitur, plurimi emendantur, et melius est ut pro multorum salvatione unus condemnetur, quam per unius licentiam multi periclitentur. Nec mirum si inter homines haec ratio custoditur, cum et inter jumenta fieri persaepe cognovimus, ut ea quae scabiem vel impetiginem habere videntur, separentur a [Col. 0654D] sanis, ne illorum morbo caetera damnentur vel pereant. Satius est enim ut mali manifeste corrigantur, quam pro illis boni pereant.«

Haec ideo dicta sint, cur leges posuimus, ut conjugati sive amore Dei, sive admissione peccati, cum sacerdotali conscientia separentur, unde benedictionem ineundi acceperunt conjugium. Sed quia de separatione viri et uxoris nunc agitur, quae non fit amore perpetuae continentiae, nec adhuc aperto ut dicitur crimine, sed quadam suspicione, necesse est ut per illius ordinis viros, videlicet per conjugatos, haec ratio ventiletur, et secundum leges Christianas a Deo dispositas aequissimo examine judicetur ac terminetur, et ubicunque in hoc negotio locum [Col. 0655A] suum invenerit vel sacerdotalis pietas, vel auctoritatis ecclesiasticae medicinalis severitas, sine difficultate cum Ecclesiae filiis, et justitiae judicibus, non solum se offerat, verum et ingerat. Et quoniam scriptum est, Ne transgrediaris terminos quos posuerunt patres tui (Prov. XXII, 28), quorum imitanda exempla nobis sunt vera doctrina, ad memoriam revocare necessarium duximus, quoniam quidam nostrum, tempore sanctae memoriae domni Ludovici pii Augusti, in Attiniaco palatio tunc fuerunt, quando in universali synodo totius imperii, etiam cum sedis Romanae legatis, et in generali placito, femina quaedam non ignobilis genere, nomine Northildis, de quibusdam inhonestis inter se et virum suum vocabulo Agembertum, ad imperatorem publice [Col. 0655B] proclamavit: quam imperator ad synodum destinavit, ut inde episcopalis auctoritas quid agendum esset decerneret. Sed episcoporum generalitas ad laicorum ac conjugatorum eam remisit judicium, ut ipsi 595 inter illam et suum conjugem judicarent, qui de talibus negotiis erant cogniti, et legibus saeculi sufficientissime praediti, eorumque legalibus judiciis eadem femina se subjiceret, et quod de quaestione sua decrevissent, sine repetitione teneret: si vero crimen aliquod esset, inde poenitentiae modum, post illorum judicium, ab episcopali auctoritate deposceret, secundum quod sacri canones praefixerunt, ei imponere non negarent. Nobilibus autem laicis sacerdotalis discretio placuit, quia de suis conjugibus eis non tollebatur judicium, nec a sacerdotali ordine [Col. 0655C] inferebatur legibus civilibus praejudicium, et legem proclamationi feminae protulerunt, ac legali judicio quaestioni terminum contulerunt. Sic et hanc causam, quae de personis excellentissimis ventilatur, in medium judicii sui devocent, et secundum quod viderint aequitatis judicio convenire dijudicent: hoc solertissime cognoscentes, quia legaliter initum conjugium nulla potest ratione dissolvi, nisi, ut praemisimus, conjuncta separatione spiritali, aut manifesta confessione, vel aperta convictione, ex corporali fornicatione: »Quia, ut beatus Augustinus in libro de Bono conjugali (cap. 15) dicit, nec pro ipsa etiam sterilitate licet uxorem viro, vel uxori virum dimittere, nec causa filiorum, pro quibus uxor ducitur, se aliis copulare: quod si fecerint, cum quibus [Col. 0655D] se copulaverint et ipsi committunt adulterium. Manet enim vinculum nuptiarum, etiamsi proles, cujus causa initum est, manifesta sterilitate non subsequatur.« Et item in eodem libro (cap. 16): »Sicut ergo satius est mori fame, quam idolothytis vesci, ita satius est defungi sine liberis, quam ex illicito concubitu stirpem quaerere.« Et in libris ad Pollentium de adulterinis conjugiis, multoties et frequentius inculcatum lector inveniet, »quia vir ab uxore, et uxor a viro separari non potest, nisi sola fornicationis causa, possunt autem ea separari, ita tamen, ut aut innupti permaneant, aut invicem reconcilientur.« Et sanctus Hieronymus in commento Matthaei: »Dicunt Domino, inquit, discipuli ejus: [Col. 0656A] Si ita est causa hominis cum uxore, non expedit nubere (Matth. XIX, 10). Grave pondus uxorum est, si, excepta fornicationis causa, eas dimittere non licet. Quid enim si temulenta fuerit, si iracunda, si malis moribus, si luxuriosa, si gulosa, si vaga, si jurgatrix, et maledica, tenenda erit istiusmodi? Volumus, nolumus, tenenda erit. Cum enim essemus liberi, voluntarie nos subjecimus servituti.« Et item in epistola (epistola 147) ad Amandum presbyterum: »Omnes igitur causationes Apostolus amputans, apertissime definivit, vivente viro adulteram esse mulierem, quae alteri nupserit (I Cor. VII). Nolo mihi proferas raptoris violentiam, matris persuasionem, patris auctoritatem, propinquorum catervas, servorum insidias atque contemptum, damna rei familiaris. [Col. 0656B] Quandiu vivit vir, licet adulter sit, licet sodomita, licet flagitiis omnibus coopertus, et ab uxore propter haec scelera derelictus, maritus ejus reputatur, cui alterum virum accipere non licet. Nec hoc 596 Apostolus propria auctoritate decernit, sed Christo in se loquente, qui ait in Evangelio: Qui dimittit uxorem suam, excepta causa fornicationis, facit eam maechari; et qui dimissam acceperit, adulter est (Matth. XIX, 9).« Huic evangelicae veritati et apostolicae doctrinae hoc modo concordant Innocentius, Leo et Gregorius apostolici, Africanum quoque concilium, Ambrosius, Joannes Constantinopolitanus, Origenes in emendatis a beato Hieronymo libris, Beda presbyter venerabilis, cunctique doctores catholici. Unde si Dominicum et tam evidens [Col. 0656C] praeceptum non esset, ut etiam Paulus interrogatus de virginibus dans consilium, de hoc quiddam immutare nequaquam praesumpserit, dicens: De uxore, inquit, praecipio non ego, sed Dominus, uxorem a viro non discedere, quod si discesserit manere innuptam, aut viro suo reconciliari (I Cor. VII, 10), aut talis esset locus Scripturae, ut auctores inde diversa licet fidei non adversa sentirent, sicut in canonibus habemus, plurimorum et majoris auctoritatis sequeremur sententiam. Nunc autem aliter sentire vel consentire non possumus, nec debemus, nisi sicut in litteris divinitus inspiratis relegimus. Sanctus si quidem Paulus fornicatores et adulteros idolis servientibus junxit, dicens, quia regnum Dei non possidebunt (I Cor. VI, 9), et cum his nec cibum sumere [Col. 0656D] jussit. Et item scripsit: Quia fornicatores et adulteros judicabit Deus (I Cor. V, 11; Heb. XIII, 4). Sed et ipsi viri qui, ut ostendimus, pari legis judicio sicut et mulieres apud Deum tenentur, si adulteraverint, et tanto etiam graviori poena damnentur, quanto capita et rectores sunt mulierum, fragilioris scilicet sexus et vasis infirmioris, licentia indebita non debent praesumere, ut uxores suas adulterantes damnent sine judicio, dicente in lege Domino de servo, qui pecunia domini sui est: Qui percusserit servum suum, vel ancillam virga, et mortui fuerint in manibus ejus, criminis reus erit (Exod. XXI, 20). Unde et sacri canones, si quis servum proprium sine conscientia judicis occiderit, excommunicatione biennii effusionem [Col. 0657A] sanguinis praecipiunt expiare (concil. Agath., can. 62); et: »Si domina ancillam flagellis verberaverit, et inde mortua fuerit, si voluntate hoc accidit, post septem annos, et si casu, post quinquennii tempora ad communionem praecipit eam admitti, servata auctoritate de viatico munere, quod nulli est etiam in ultimo spiritu denegandum (conc. Elib. can. 5).« Si igitur in domo uniuscujusque Christiani tanta aequitas et bonitas etiam erga servilem conditionem servanda est inter dominum et servum, quanto major et uberior ac plenior custodienda est inter maritum et uxorem, inter virum et conjugem, inter caput et corpus? quoniam, sicut Apostolus docet (Ephes. V, 22), vir caput est mulieris, sicut Christus caput est Ecclesiae, ipse salvator corporis: ita et viri debent [Col. 0657B] diligere uxores suas, ut corpora sua. Qui suam uxorem diligit, seipsum diligit. Nemo enim unquam carnem suam odio habuit, sed nutrit et fovet eam, sicut et Christus Ecclesiam. Attendat vir Christianus si pes vel manus, aut genitale, vel quodcunque aliud membrum putrescere, vel cancro comedi coeperit, 597 cum quanta diligentia et inspectione ac judicio medici, illud aut sustinebit ut sanari valeat, aut a se abscidet si sanari nequiverit, et ita de membro, imo de corpore, id est de uxore sua faciat. Unde rursum idem Apostolus dicit: Viri, diligite uxores vestras, sicut et Christus dilexit Ecclesiam, et semetipsum tradidit pro ea, ut illam sanctificaret, mundans eam lavacro aquae in verbo (Ephes. V, 25). Certe enim apostolicis viris tanta inter virum et uxorem, [Col. 0657C] et tam praecipua atque excellens dilectio commendatur, salva tamen in ipso conjugio praelatione viri, et subjectione feminae, ut in illa conjunctione semel a Deo instituta, et legitime conciliata, major esse nec debeat, nec possit. Quid enim venerabilius quam ut conjugium mysterium sit Christi et Ecclesiae? Quid sanctius quam ut sic diligant viri uxores suas, sicut Christus dilexit Ecclesiam, tradens seipsum pro ea, ut illam sanctificaret atque mundaret? Quid charius atque conjunctius, quam ut vir caput sit mulieris, sicut Christus caput est Ecclesiae ipse salvator corporis? Qui etiam in Evangelio de hac conjugii unitione testatur dicens: Itaque jam non sunt duo, sed una caro. Erunt enim, inquit, duo in carne una (Matth. XIX, 5). Addit adhuc Apostolus dicens: [Col. 0657D] Viri, diligite uxores vestras, et nolite amari esse ad illas (Col. III, 19). Si ergo viri erga uxores suas non debent esse amari, quanto minus saevi, crudeles, cruenti, nullam eis servantes legem, nullam rationem, nullum judicium, quod etiam erga servos Christiana religione custodiendum est, sed mox ut eis placuerit, indignatione et furore impio concitati, tanquam ad macellum illas duci faciant laniandas, et coquorum suorum gladiis more vervecum atque porcorum mactari praecipiant, vel ipsi etiam manu et mucrone proprio eas trucident, nequaquam semetipsos ad imitationem Domini nostri Jesu Christi tradentes pro eis, ut illas sanctificent et mundent; sed potius zelo libidinis suae ipsas in aeternum disperdentes, [Col. 0658A] et se earum sanguine impie polluentes, cum in hujusmodi causa tanto justius exspectandum esset legitimum judicium, quanto facilius maritali zelo potest perpetrari homicidium? Ex his nonnulli tam immites, et non humanae affectionis, sed belluinae immanitatis inveniuntur, ut prioribus uxoribus ex suspicione adulterii, nulla lege, nulla ratione, nullo judicio, sed sola sua animositate et crudelitate, vel libidine ad aliam uxorem vel concubinam tendente, occisis, adhuc sanguine recenti madentes, non solum nulla poenitentia compuncti, aut aliqua humilitate Deo et Ecclesiae satisfacientes, sed exsultantes in superbiis suis, incunctanter ad altare Christi accedant, et indifferenter sacra mysteria contingere praesumant. De quibus mysteria sua accipientibus [Col. 0658B] semper dicit Christus quod dixit de Juda: Ecce manus tradentis me mecum est in mensa (Luc. XXII, 21), cum sine suo mortali periculo de peccantibus uxoribus poterant absolvi judicio, quod illi non exspectantes, sed divinae legis praevenientes judicium, incurrunt in damnationis 598 judicium. Defendant se quantum volunt qui ejusmodi sunt, sive per leges, si ullae sunt, mundanas, sive per consuetudines humanas. Tamen si Christiani sunt, sciant se in die judicii nec Romanis, nec Salicis, nec Gundobadis, sed divinis et apostolicis legibus judicandos. Quanquam in regno Christiano etiam ipsas leges publicas oporteat esse Christianas, convenientes videlicet et consonantes Christianitati. Lex namque omnipotentis Dei in tres species dividit omnia, quae homines in [Col. 0658C] mundanis rebus subdita habere vel possidere videntur, cum in Decalogi praeceptis definit et dicit: Non desiderabis uxorem proximi tui, non servum, non ancillam, non bovem, non ovem, non asinum, nec omnia quae illius sunt (Exod. XX, 7). In quibus verbis sine dubio aliter consideranda est dignitas uxoris, aliter conditio servorum et ancillarum, et aliter vilitas brutorum animalium, sive insensibilium rerum, et ideo omnia ista suis meritis tractanda, suis gradibus discernenda ac judicanda sunt. Haec dicimus, ut considerent qui ejusmodi sunt, quia inordinato ordine viliorem apud se teneant conditionem uxorum, quam servulorum; et si de servo absque conscientia judicis occiso dominus ejus homicidii reus existit, nec effusionem sanguinis nisi per poenitentiam potest [Col. 0658D] expiare, quid de conjuge sentiendum sit. Non autem hoc dicimus, ut judicia debita conculcemus vel prohibeamus, sed illa potius expeti, et sequi hortemur, cum sciamus legem Dei, qua omnis Christianus in die judicii judicabitur, ut recipiat secundum opera sua, nullum reum, nec ipsos adulteros, vel adulteras puniri permittere, nisi sub legitimis judicibus et testibus, quos etiam publico judicio a populo lapidari praecepit. Unde et Susanna, cum falso adulterii crimine accusaretur (Dan. XIII), et publico judicio condemnata, et publico legitur absoluta. Et mulier in adulterio veraciter deprehensa (Joan. VIII), primum juxta legem ad Pharisaeos, qui potestatem judicii in populo exercebant, deinde etiam tentandi [Col. 0659A] gratia ad Domini judicium perducta est, qui non judicium abnuit, sed fieri juste, et a justis praecepit.

Quapropter, si quaecunque mulier in adulterio deprehensa, de lege Moysi, quam Dominus in Testamento Veteri promulgavit, vel de Christianorum legibus publicis, quas amplectitur sancta Ecclesia, ad episcopale judicium venerit, medicina est manifestissima atque sufficientissima, et salubri apostolicorum traditione virorum confecta, qua sine ullo ambiguitatis errore, divina gratia et ecclesiastica pietate medicari valebit.



INTERROGATIO VI.

Tertio capitulo nobis remandari precamur, si de stupro et aborsu praefata femina denotatur, unde jam egit judicium, quid 599 vobis ex eodem judicio [Col. 0659B] videatur, quoniam quidam dicunt nullius esse auctoritatis, sive credulitatis judicium, quod fieri solet per aquam calidam, sive frigidam, neque per ferrum calidum, sed adinventiones sunt humani arbitrii, in quibus saepissime per maleficia falsitas locum obtinet veritatis, et ideo credenda esse non debent. Sed et de purgatione sacramenti quid vobis videatur, cujus auctoritatis sit, nobis rescribi deposcimus, et utrum verum esse possit, quod quidam dicunt, quia pro secreta confessione, quam ipsa femina fecit, sicut et testis est qui illam suscepit, vicarius ipsius in judicium exiens incoctus evasit. Sed et dicunt, quia intentio illius feminae fuit de alio ejusdem nominis fratre suo, quando vicarium suum [Col. 0659C] in judicium misit, et idcirco se in eodem judicio non coxit. Necnon, et si in judicio, vel in sacramento, fraus quaecunque reperta fuerit post datam purgationem, utrum causa in judicio, vel sacramento purgata, in judicium debeat legale reduci.



RESPONSIO.

At si de stupro et aborsu ante initum conjugium agitur, de quibus praefatam feminam reputari comperimus, veniendum est prius ad examinationis judicium, quo eam quasi prugatam audivimus, et sic demum ponamus ex aliis quae sentimus, ut sic haec fortasse rata est ducenda purgatio, sine ulteriore labore quaestio conquiescat, et si irrita et juste rationabiliter fuerit comprobata quaestionis pelagus repetamus. [Col. 0659D] Nam sicut Paulus dicit: Fides est sperandarum substantia rerum, argumentum non apparentium (Heb. XI, 1). Quod exponit Joannes Constantinopolitanus: »Quoniam, inquiens, ea quae non videntur, et sunt in spe, sine substantia esse putantur, sed fides eis tribuit substantiam. Sicut resurrectio nondum facta est, et necdum est in substantia, sed fides certae spei facit eam subsistere in anima nostra, quae argumentum, id est conjectio est eorum quae non videntur.« Conjectio quippe est in rebus admodum manifestis. Fides igitur visio est non apparentium, quae ad eamdem satisfactionem ducit, ad quam illa etiam quae videntur: neque fides dici potest, nisi cum circa ea quae non videntur, amplius quam circa [Col. 0660A] ea quae videntur, satisfactionem quisquam habuerit, Qua de re ad investiganda ac comprobanda, et quasi oculato visui praesentanda quae dubia vel obscura, quae ex lege judiciario ordine comprobari vel convinci non possunt, duo sanxit auctoritas, judicium scilicet, et juramentum, quod usitato nomine appellatur et sacramentum, quia in eo illud oculis fidei pervidetur, quod corporis oculis non conspicitur.

De judicio siquidem in libro Numeri scriptum est (Num. V, 12): Locutus est Dominus ad Moysen, dicens: Loquere ad filios Israel, et dices ad eos: Vir cujus uxor erraverit, maritumque contemnens dormierit cum altero viro, et hoc maritus deprehendere non quiverit, sed latet adulterium, et testibus argui non potest, quia non est inventa in stupro: si spiritus [Col. 0660B] zelotypiae concitaverit virum 600 contra uxorem suam, quae vel polluta est, vel falsa suspicione appetitur. Et post computatum judicium ad quod proinde exire debeat, addit: Quod si polluta non fuerit, erit innoxia; et si polluta inventa fuerit, maritus absque culpa erit, et illa recipiet iniquitatem suam (ibid., 28). De juramento autem vel sacramento, ad Hebraeos Paulus dicit apostolus: Abrahae namque promittens Deus, quoniam neminem habuit per quem juraret majorem, juravit per semetipsum. Homines enim per majorem sui jurant, et omnis controversiae eorum finis ad confirmationem est juramentum (Heb. VI, 15). Junior quoque papa Gregorius per Denualdum presbyterum Bonifacio episcopo scripsit (epist. 11, cap. 3): »Presbyter, inquiens, vel quilibet sacerdos a populo [Col. 0660C] accusatus, si certi non fuerint testes, qui criminis illati approbent veritatem, jusjurandum erit in medio, et illum testem proferat de innocentiae suae puritate, cui nuda et aperta sunt omnia, sicque maneat in proprio gradu.« Quae sacramenti purgatio et in ecclesiasticis, et in exteris legibus usitatissima, et de fidei veritate etiam a primis saeculis esse constat exorta. Unde silentio venerantes quae in Veteri et in Novo Testamento et ab ipsa dicitur Deitate, ut, Per memetipsum juravi, dicit Dominus (Gen. XXII, 16). Et, Juravit Dominus, et non poenitebit eum (Psal. CIX, 4), et plura alia. Et, Amen, amen dico vobis. Multum quippe commendat Dominus quod ita pronuntiat, quia quodammodo, si dici fas est, juratio ejus est, Amen dico vobis. Amen [Col. 0660D] enim interpretatur verum, et tamen non est interpretatum. Cum potuisset dici, verum dico vobis, nec Graecus hoc interpres ausus est facere, nec Latinus. Sic mansit, non est interpretatum, ut honorem haberet velamento secreti, non ut esset negatum, sed ne vilesceret nudatum. Igitur verum dico vobis Veritas dicit, quae utique etsi non diceret, mentiri omnino non posset, tamen commendat, inculcat, dormientes quodammodo excitat, intentos facit, contemni non vult. Sed et Abraham ad servum suum dixit: Pone, inquiens, manum tuam sub femore meo, et jura mihi per Deum coeli (Gen. XXIV, 2). Et rex ad Abraham, Jura mihi per Deum, et Abraham ait: Ego jurabo (Gen. XXI, 23). Et Isaac atque rex Abimelech [Col. 0661A] sibi mutuo juraverunt (Genes. XXVI). Et in Jeremia, Ego juravi in nomine meo magno, ait Dominus (Jer. XLIV, 26). Et David: Juravi et statui (Psal. CXVIII, 106). Et in Novo Testamento legimus dixisse apostolum: Testis est mihi Deus (Rom. I, 9). Et: Ecce coram Deo quia non mentior (Galat. I, 20). Et: Quotidie morior, per vestram gloriam, fratres (I Cor. XV, 31). Et in epistolis Leonis atque Gregorii, hinc qui voluerit quaerere abundanter inveniet. Quantum denique in juratione perjurium sit cavendum, Dominus demonstrat in Exodo dicens: Non assumas nomen Domini Dei tui in vanum: nec enim insontem habebit Dominus eum qui assumpserit nomen Domini Dei sui frustra (Exod. XX, 7). In vanum quippe et frustra, non ut nihil sit, sed ut ei qui nomen Domini [Col. 0661B] Dei sui in vanum et frustra acceperit, nocivum ut criminis reo sit. Item in Levitico Dominus dicit: Non perjurabis in nomine meo, nec pollues nomen Domini Dei tui. Ego Dominus (Levit. XIX, 12). Et sanctus David in psalmo: Qui jurat proximo suo, et non decipit (Psal. XIV, 4). Jurare est, 601 inquit Cassiodorus, hominum, sub testatione divina aliquid polliceri. Jurare enim dictum est, quasi jure orare, id est juste loqui. Tunc autem quispiam juste loquitur, quando ea quae promittit implentur. Et sanctus Ambrosius in epistola (epist. 30) ad Valentinianum imperatorem: »Quid est jurare, nisi ejus quem testaris fidei tuae praesulem divinam potentiam confiteri?« Et item dicitur in psalmo: Nec juravit in dolo proximo suo (Psal. XXIII, [Col. 0661C] 4). Per dolum itaque jurat quisquis aliter facturus est quam promittit, credens perjurium non esse decepisse nequiter credentis errorem. Et hinc sanctus Hieronymus: »Multi sunt, inquit, qui dolose jurant, ut decipiant proximum, quod abominatur Pater luminum, dicente Petro: Non es hominibus mentitus, sed Deo (Act. LIV). Et in libro Regum scriptum est, quia quando facta est fames in diebus David tribus annis jugiter, et consuluit David oraculum Domini, dixit Dominus: Propter Saul, et domum ejus, et sanguinem, quia occidit Gabaonitas (II Reg. XXI). Filii quippe Israel juraverant eis, et voluit Saul percutere eos zelo, quasi pro filiis Israel et Juda, dicens Josue gratis eosdem Gabaonitas vivere permisisse. Hinc patet quanta impietas est perjurium, cui Dominus [Col. 0661D] tantam imposuit ultionem.« Et Jeremias propheta, Ecce vos confiditis vobis in verbis mendacii, quae non proderunt vobis, furari, occidere, adulterare, jurare mendaciter (Jer. VII, 9). Hinc ergo pensandum est quantum crimen sit jurare mendaciter, quod adulterio, et homicidio, ac furto conjunxit prophetae, quorum perpetratores Apostolus (I Cor. VI, 9) regnum Dei dixit non possidere. Et Hieronymus in expositione ejusdem prophetae: »Poterat fieri ut aliqui invenirentur in populo, qui simularent cultum Dei, et jurarent per Dominum. Hoc praevenit, quod nequaquam Deus vanis sermonibus, sed veritate fidei delectetur et dicet: Non eos diligo qui jurant per me, et jurant in mendacio, sed quorum corda labiaque [Col. 0662A] consentiunt. Et in Zacharia propheta: Quia omnis fur, sicut ibi scriptum est, judicabitur, et omnis jurans ex hoc similiter judicabitur. Educam illud, dicit Dominus exercituum, et veniet ad domum furis, et ad domum jurantis in nomine meo mendaciter, et commorabitur in medio ejus, et consumet eum, et ligna ejus, et lapides ejus (Zach. V, 3). Et in Ezechiele propheta: Vivo ego, dicit Dominus, quoniam in loco regis, qui constituit eum regem, cujus fecit irritum juramentum, et solvit pactum quod habebat cum eo, in medio Babylonis morietur (Ezech. XVII, 16). Spreverat enim, inquit Hieronymus, Sedechias juramentum, ut solveret foedus, et cum omnia haec fecerit, non effugiet.« Et item Hieronymus, »Ecce, inquit, dedit manum suam regi Aegypti, et tradidit se, et perjurii [Col. 0662B] contra Deum commisit sacrilegium.« Et hinc item Hieronymus: »Ne putaremus juramentum, et foedus, et pactum regis esse Babylonii, vel Sedechiae qui fecerat, sequitur: in praevaricatione qua despexit me. Ergo qui contemnit juramentum, illum despicit per quem juravit, illique facit injuriam, cujus nomini credidit adversarius. Quidquid igitur contra Sedechiam 602 fecit Nabuchodonosor (IV Reg. XXV), non suis fecit viribus, sed ira Dei, in cujus nomine fuerat perjuratus. Legimus enim Sedechiam captum, ductum in Reblata, ibique interfectis filiis excaecatum, et instar ferae clausum cavea, translatum in Babylonem.« Et sanctus Cyprianus in nono abusionis gradu, »regis ministerium esse dicit, impios de terra perdere, parricidas et perjuros vivere non sinere.« [Col. 0662C] Et sanctus Gregorius in homilia Evangelii de Martyribus: »Ad exstincta, inquit, eorum corpora viventes aegri veniunt et sanantur: perjuri veniunt, et a daemonio vexantur: daemoniaci veniunt et liberantur.« Hinc ergo colligendum est, quantum peccatum sit perjurare in nomine Domini et sanctorum ejus, quod et sacrilegium, ut praemisimus, dicit esse sanctus Hieronymus. Sed et quantum temeritas jurandi vitari debeat, nisi magna exegerit necessitas, aut aliorum qui non credunt veritati utilitas, ut credant, et paci ac concordiae per sacramentum consulatur, cavenda sit. Et Dominus in Evangelio demonstrat dicens: Nolite jurare (Matth. V, 34). Et Jacobus in epistola sua: Ante omnia, inquit, fratres mei, nolite jurare, neque per coelum, [Col. 0662D] neque per terram, neque aliud quodcunque juramentum: sit autem sermo vester, Est, est, Non, non, ut non sub judicio decidatis (Jacob. V, 12): illo videlicet judicio, sub quo decidit Herodes, ut vel pejerare, vel perjurium cavendo aliud necesse haberet patrare flagitium. At si aliquid forte nos incautius jurasse contigerit, quod observatum scilicet pejorem vergat in exitum, libere illud consilio salubriore mutandum noverimus, ac magis instante necessitate pejerandum nobis, quam pro vitando perjurio in aliud crimen gravius esse divertendum (I Reg. 25). Denique juravit David per Dominum, occidere Nabal, virum stultum et impium, atque omnia quae ad illum pertinerent demoliri: sed ad primam intercessionem Abigail [Col. 0663A] feminae prudentis, mox remisit minas, revocavit ensem in vaginam, neque aliquid culpae se tali perjurio contraxisse doluit. Juravit Herodes dare saltatrici quodcunque postulasset ab eo, et ne perjurus diceretur a conviviis, ipsum convivium sanguine polluit, dum prophetae mortem saltationis fecit praemium. Non solum autem in jurando, sed in omne quod agimus, haec est moderatio solertius observanda, ut si talem forte lapsum versuti hostis inciderimus insidiis, ex quo sine aliquo peccati contagio surgere non possimus, illum potius evadendi aditum petamus, in quo minus periculi nos perpessuros esse cernamus, et juxta exemplum eorum, qui hostilibus clausi muris, dum evadere desiderant, sed portarum omnium accessum sibi interdictum considerant, ibi [Col. 0663B] necesse est desiliendi locum eligant, ubi muro existente breviore minimum periculi cadentis incurrant. Et hinc ex sanctis Scripturis, et catholicorum dictis, quidam orthodoxus et insignis poeta inter alia scripserit dicens:

At si jurandi te causa perurget et arctat,
   Id puris verbis, id gere mente pia.
603 Nec verbi arte putes te fallere posse Tonantem,
   Cui nihil abstrusum est, cui tua corda patent:
Qui, non ut juras, sed ut is jurasse putavit
   Cui juras audit, sicque es utrique reus,
Nempe Deo, in vanum cujus vis sumere nomen,
   Seu socio, quem atra fallere fraude paras.
Si scelus ut facias jures, vota irrita sunto:
   Hoc illo est gravius, vulnus utrumque tamen.
Vulnera parva minus, magis et majora fatigant:
   Felix qui nullo vulnere laesus abit.
Caeterum de judicio, postquam dixit Dominus de [Col. 0663C] suo adventu ad futurum judicium, quod erit per ignem, commemorans illud quod per aquam est factum, Sicut, inquit, factum est in diebus Noe, ita erit et in die filii hominis (Luc. XVII, 26). Et referens quod per ignem Sodomam judicaverit, Similiter, inquit, sic factum est in diebus Lot. Christianitas ex antiquo, quae inter acta est et agenda judicia, sanxit et frequentavit judicium quod fit per aquam, quodque sub Noe factum fuerat (Genes. XIX), in arca fidei liberans innocentes, et condemnans noxios: in ignita autem aqua, sicut factum est sub Lot in igne, et fiendum est in adventu filii hominis, Petro attestante, qui dicit: Quod coeli erant prius, et terra de aqua, et per aquam consistens verbo Dei, per quae ille tunc mundus periit. Coeli autem qui nunc sunt [Col. 0663D] et terra eodem verbo repositi sunt igni reservati in die judicii et perditionis hominum impiorum (II Petr. III, 6). Aperte docens quia non alii coeli sunt igne perituri, quam qui aqua perditi, hoc est, inania haec et nubilosa ventosi aeris spatia. Neque enim aqua diluvii, quae quindecim tantum cubitis montium cacumina transiit, ultra aeris aetherisque confinia pervenisse credenda est. Quocunque autem pervenire potuit, eo nimirum juxta praefatam beati Petri sententiam, et ignis judicii perveniet. Sed quia scriptum est, Coelum et terra transibunt (Matth. XXIV), et iterum, Terra vero in aeternum stat (Eccle. I, 4), sciendum est, quia coelum et terra, per eam quam nunc habent imaginem transeunt, attamen per essentiam [Col. 0664A] sine fine subsistunt. Praeterit enim figura hujus mundi (I Cor. VII): Et erunt, inquit, coelum novum, et terra nova (II Petr. III). Quae quidem non alia credenda sunt, sed haec ipsa renovantur. Transeunt, et permanebunt; quoniam ab ea specie, quam nunc habent tergentur, et in sua semper natura servantur, unde scriptum est, Mutabis ea, et mutabuntur (Psal. CI, 27). Quapropter fieri aquam ignitam, ad haec duo copulata in unum indaganda judicia, illud videlicet, quod jam per aquam factum est, et illud quod per ignem fiendum est, licet sint pro temporum varietate disparia, sed unum sunt operationis mysterio, in quibus sancti liberantur illaesi, et reprobi puniuntur addicti, Ecclesiae, quam designavit arca diluvii, creditur tradidisse auctoritas, [Col. 0664B] quae etiam inde sanxit, ut aquae baptismatis halitu sacerdotali sanctus insuffletur Spiritus, qui inter ipsa mundi primordia ferebatur super aquas, ut 604 jam tunc virtutem sanctificationis aquarum natura conciperet, et quo rubigo omnium excoquitur peccatorum, cerei lumine sanctificato accensi, a loco teneantur immissi, donec ejusdem fontis consecratio compleatur per eum qui nocentis mundi crimina per aquas abluens, regenerationis speciem in ipsa diluvii effusione signavit, ut unius ejusdemque elementi mysterio, et finis esset vitiis, et origo virtutibus, quique venturus est judicare vivos e mortuos, et saeculum per ignem. Quia in eodem baptismate, in quo signanter Moyses propheta lignum velut in myrrhato fonte miserat et dulcoratus est, [Col. 0664C] praedicata per Domini sacerdotem sanguinis Christi cruce, tres unum sunt, non natura, sed operationis mysterio, id est sanguis redemptionis, spiritus sanctificationis, et aqua lavacri, ubi exsufflatus et exorcizatus immundus spiritus exit ab homine, fitque mundi judicium, et princeps mundi foras ejicitur; et qui in veritate non stetit, mendax et pater mendacii a veritate naturae secernitur, quae ad imaginem Dei condita, et ex aqua et Spiritu sancto renata, ad suum reformatur principium, ac fide interius exteriusque purgatur, et ab omni figmento mendacii totiusque malitiae innocens comprobatur. Sed et si quis frigida tantum aqua, vel igniti cujuscunque elementi judicio, in auctorem et gubernatorem elementorum, quem omnia fideliter [Col. 0664D] invocatum sentiunt elementa, sicut in Moysi virga, et aquae in sanguinem versae, et iterum sanguis in aquas, et petra quae dedit aquam, et sub Eliseo sal vel lignum aquae immissum, indubitanti fide, quae est argumentum non apparentium, credens fieri satis sibi decreverit, nihil differt. Aqua enim frigida, sicut et in baptismate sacratur, in diluvio innoxii cum arca sunt ad coelum levati, et noxii perditi, igneque sunt Sodomitae puniti (Hebr. XI, 1). Et in libro Numeri, aqua frigida, in qua Dominus imprecationes jussit elui, hausta a muliere adultera, computrescendum femur ipsius legitur; et Joannes apostolus de olei ferventis dolio evasit illaesus. Et qui aquam ignitam delegerit, intelligat [Col. 0665A] quoniam venientem ad futurum judicium terribilem judicem tempestas ignisque comitabuntur, sicut scriptum est: Ignis in conspectu ejus ardebit, et in circuitu ejus tempestas valida (Psal. XLIX, 3), ut tempestas examinet quos ignis exuret, et ignis ille futurus sanctis erit pervius, qui rapientur nubibus obviam in aera Domino, et inflammabit in circuitu inimicos ejus.

Quoniam quidem de purgationis judicio per aquam ferventem vel frigidam se ratio intulit, dicamus quod quidam sagacis ingenii percunctantes adjiciunt. Constat nimirum, ut inquiunt, quia in aqua ignita coquuntur culpabiles, et innoxii liberantur incocti, quia de igne Sodomitico Lot justus evasit inustus, et futurus ignis, qui praeibit terribilem Judicem, [Col. 0665B] sanctis erit innocuus, et scelestos aduret, ut olim Babylonica fornax, quae pueros omnino non contigit, 605 neque contristavit, vel quidquam molestiae eis intulit, sed vincula eorum comburens, incendit quos reperit de Chaldaeis ministros regis, qui eam succendebant. Sed in aquae frigidae judicio non constare videtur, quod innoxii submerguntur, et aqua culpabiles supernatant, cum in cataclysmi judicio innocentes cum arca levantur, et noxii submersione perierint, et Aegyptii insequentes Hebraeos per mare Rubrum, respiciente Domino, in vigilia matutina per columnam ignis et nubis, submersi sint quasi plumbum in aquis vehementibus, et ne unus quidem superfuit ex eis. Et filii Israel super littus stantes viderunt Aegyptios mortuos; et infideles ac peccatores [Col. 0665C] terra sustinere non potuit, quando aperta est, et deglutivit Dathan, et operuit super congregationem Abiron. Et Petrum fide fidentem aquae instabilitas se calcantem sustinuit: in fide vero dubitantem jam pene dimersum obsorbuit, quando eum Christi dextera allevavit. Et ipsius epistolae sententiam de figura baptismatis in arca diluvii exponentes Patres catholici dicunt, quia non aliis, sed ipsis aquis haeretici et mali Christiani ad inferna merguntur, quibus orthodoxi et justi quique ad coelestia regna sublevantur. Sed sciendum nobis est, ut beatus dicit Gregorius (hom. 26 in Evang.), »quod divina operatio si ratione comprehenditur, non est admirabilis; nec fides habet meritum, cui humana ratio praebet experimentum.« Et cum Paulus apostolus [Col. 0665D] dicat: Est enim fides sperandarum substantia rerum, argumentum non apparentium (Hebr. XI, 1), profecto liquet quia fides illarum rerum argumentum est, quae apparere non possunt: quae enim apparent, jam fidem non habent, sed agnitionem. »Sed haec ipsa Redemptoris nostri opera (Greg., ibid.), quae ex semetipsis comprehendi nequaquam possunt, ex alia ejus operatione pensanda sunt, ut rebus mirabilibus fidem praebeant facta mirabiliora.« Et idcirco Dominus quaedam de Scripturis per semetipsum dignatus est exponere, ut sciamus rerum significationes quaerere in his etiam quae per semetipsum noluit explanare. Unde in responsum accipiant, qui in divinis judiciis atque miraculorum signis experimentum [Col. 0666A] humanae postulant rationis, quoniam et justos continens arca, qua fidelium est designata Ecclesia, fides sanctae Trinitatis per incarnationem Jesu Christi aedificata, et omnes, de quibus dixit Dominus: Finis venit universae carnis: coram me repleta est terra iniquitate a facie eorum, et ego disperdam eos cum terra (Genes. VI, 13), superfluente aqua operti, et non omnes submersi sunt, sed innoxii liberati, et puniti sunt noxii sicut scriptum est: Ingressus est Noe, et filii ejus, uxor ejus, et uxores filiorum ejus cum eo in arcam, propter aquam diluvii (Genes. VII, 7); et post paululum: Rupti sunt omnes fontes abyssi magnae, et cataractae coeli apertae sunt, et facta est pluvia super terram quadraginta diebus et quadraginta noctibus. Et item: Et multiplicatae sunt aquae, et levaverunt [Col. 0666B] arcam in sublime a terra. Et post pauca; Consumptaque est omnis caro, quae movebatur super terram: remansit autem solus Noe, et qui cum eo erant in 606 arca. Et item post pauca: Et clausi sunt fontes abyssi et cataractae coeli. Et nubes una tenebrosa facta est Aegyptiis et luminosa Hebraeis, ut iterum scriptum est: Tollensque angelus Dei, qui praecedebat castra Israel, abiit post eos, et cum eo pariter columna nubis, priora dimittens, post tergum stetit, inter castra Aegyptiorum et castra Israel (Exod. XIV, 20). Et erat nubes tenebrosa, et illuminans noctem, ita ut ad se invicem toto noctis tempore accedere non valerent. Et una eademque virga, extenta super aquas, quae erant quasi pro muro a dextris et a sinistris, filios Israel transduxit, sicut scriptum [Col. 0666C] est (Sap. X, 18), per aquam nimiam, et involvit Aegyptios in mediis fluctibus, ut ne unus quidem superfuerit ex eis, quos viderunt Israelitae mortuos super littus maris, quos respexerat Dominus in vigilia matutina, ut diximus, in columna ignis et nubis, et expandit nubem in protectionem suorum, et ignem ut luceret eis per noctem (Psal. CIV, 39), videlicet Christum, qui est columna lucis tenebras infidelitatis depellens, et lucem veritatis ac gratiae spiritalis affectibus humanis infundens, et per columnam nubis, qui est Spiritus sanctus; in quo baptismate typus baptismatis jam sicut et in diluvio monstrabatur. Adhuc addamus quia invocavit Elias nomen Domini Dei sui, et descendit de coelo ignis. [Col. 0666D] Invocavit et Elisaeus nomen Domini, et de aqua ferrum securis levatum est ad manubrium ligneum, et supernatavit aquis: gravior enim est ferri species quam aquarum liquor; advertimus igitur majoris esse gratiam quam naturam. De his omnibus beati Ambrosii sufficiat explanatio, ut colligi possit assimilatio, cur in frigidae aquae judicio unius fiat mersio, alterius sublevatio. Ait enim in libro de Sacramentis sive mysteriis (lib. II, c. 6): »Verumtamen, ne in hoc saeculo diaboli fraus vel insidiae praevalerent, inventum est baptisma; de quo baptismate audi quid dicat Scriptura, imo Filius Dei, quia Pharisaei, qui noluerunt baptizari baptismo Joannis, consilium Dei spreverunt; ergo baptismus consilium Dei est.« Et post paululum-»Quod mergis, solvitur [Col. 0667A] sententia illa: Terra es, et in terram ibis. Impleta sententia, locus est beneficio remedioque coelesti. Ergo aqua de terra. Possibilitas autem vitae nostrae non admittebat ut terra operiremur, et de terra resurgeremus. Deinde non terra lavat, sed aqua lavat, ideo fons quasi sepultura est.« Caeterum, ut dicit Apostolus: Omnis scriptura divinitus inspirata utilis est ad docendum, ad arguendum, ad corripiendum, ad erudiendum in justitia, ut perfectus sit homo Dei ad omne opus bonum instructus (II Tim. III, 16). Et sicut in Patrum catholicorum dictis legimus, margaritum est sermo divinus, quod ex omni parte forari potest; et qui ad instructionem fidelium scripturarum testimonia profert, etiamsi aliter illa exposuerit, quam ea intellexerint per quos fuere prolata, [Col. 0667B] non est fabricator mendacii: salvo majorum intellectu, hinc dicam quod ex eorum verbis pro exiguitate ingenioli mei exsculpere conjiciendo posse suspicor. Sanctus Apostolus docet Rubrum mare, quod sub duce 607 Moyse patres nostri transierunt, baptismum Christi sanguine rubricatum, et ipse Moyses ducem Christum, qui nos per baptismum eduxit de Aegyptia servitute ad terram repromissionis, videlicet de peccati servitute, et mortis dominatione in libertatem gloriae filiorum Dei, et in regnum aeternae vitae, praefiguravit, sicut et petra per desertum consequens populum, qui nos in eremo istius saeculi mysteriis suis consequitur. Unde item dicit de baptismate idem Apostolus: Quicunque baptizati sumus in Christo Jesu, in morte ipsius baptizati sumus; consepulti [Col. 0667C] enim sumus cum illo per baptismum in morte (Rom. VI, 3). »Quid est, inquit Joannes Chrysostomus, in morte ipsius baptizati sumus? ut et ipsi moriamur, sicut et ille. Crux enim est baptisma. Quod ergo crux Christi et sepulcrum, hoc nobis baptisma factum est, tametsi non eisdem ipsis. Quapropter non dixit, complantati morti, sed similitudini mortis, ipse namque carne et mortuus est et sepultus, nos autem peccato in utroque.« Quibus dictis colligi posse videtur ut consepultus Christo per baptismum in mortem, et liberatus per eumdem baptismum a morte, et per peccatum ad eamdem servitutem et mortem reversus: Anima, inquit, quae peccaverit, ipsa morietur (Ezech. XVIII, 4 et 20). Complantetur similitudini mortis in aqua, ut aut noxius comprobatus, [Col. 0667D] velit nolit, quia saepe bona invitis praestantur, confiteatur, et per emendationis ac correctionis confessionem liberetur iterum a morte commissi peccati: aut innoxius Dei judicio demonstratus, inter peccati reos non teneatur a nobis, complantatus similitudini mortis in aqua. Mare quippe, sicut supra ostensum est, baptisma designans nihil in se mortuum retinet, quod, ut scriptum est, mortuos Aegyptios ejecit super littus. Ergo Aegyptius mortuus (Exod. XIV, 31), id est peccato obnoxius, quandiu negando in peccati sui morte manet, ab aqua invocatione veritatis, quae Christus est, sanctificata non recipitur, non tenetur. Veniat autem ligatus institis iniquitatum suarum foras de latebris malae conscientiae [Col. 0668A] confitendo, et per confessionem veritatis consepelietur in aqua, quasi quodammodo complantatus similitudini mortis verissimae veritatis, liberatus ab eadem veritate. Colligatur autem fune qui examinandus in aquam dimittitur, quia, ut scriptum est, funibus peccatorum suorum unusquisque constringitur. Qui ob duas causas colligari videtur, scilicet ne aut aliquam possit fraudem in judicio facere, aut si aqua illum velut innoxium receperit, ne in aqua periclitetur, ad tempus valeat retrahi. Nam et Lazarus quatriduanus mortuus, per quem designatur quisque criminum mole sepultus, ligatus institis sepultus, et eisdem colligatus institis a sepulcro, Domino vocante, legitur egressus, et ipsius jussu a discipulis disligatus. Et hoc examinandus judicio [Col. 0668B] colligatus in aquam dimittitur, et colligatus retrahitur, et aut purgatus statim judicio arbitrorum absolvitur, aut usque ad purgationem colligatus judicio examinatur. Et item in sacra historia legimus quia venit Elias ad Jordanem cum discipulo 608 Elisaeo, et involuto pallio suo percussit aquas, quae divisae sunt, et transierunt ambo. Postea levavit Elisaeus pallium Eliae quod ceciderat ei, et veniens ad Jordanem percussit aquas, atque invocato Deo, Eliae divisit ac transiit. Recte enim per Jordanem fluxus nostrae mortalitatis exprimitur, quia et Jordanis Latine dicitur descensus eorum, scilicet Christianorum. Quia, inquit Gregorius (Moral. XXXIII, cap. 6), in Jordane flumine ipse auctor redemptionis nostrae baptizari dignatus est, recte Jordanis nomine eorum multitudo [Col. 0668C] exprimitur, qui inter sacramentum baptismatis tenentur. Unde scriptum est in Job de antiquo hoste humani generis: Et habet fiduciam quod influat Jordanis in os ejus (Job XL, 18). Quia postquam infideles quosque a mundi origine rapuit, adhuc se posse suscipere etiam fideles praesumit. Nam ore pestiferae persuasionis eos quotidie devorat, in quibus a confessione fidei reproba vita discordat. Unde ac si pallio Eliae involuto aqua percutitur, et dividitur, et per eam transitus praeparatur, quando tales, ut praemisimus ex verbis sancti Gregorii, colligantur, et in aquam dimittuntur: et quasi aqua dividitur, cum aut quosdam aqua recipit, et innoxios ostendit, aut quosdam rejicit, et noxios esse demonstrat: et transitus praeparatur, cum aut quidam a reputatis [Col. 0668D] criminibus ad innoxios transferendi judicantur, aut a negatione sua rei inter criminum noxios declarato judicio deputantur. Nam et quando qui putatur et qui est noxius, in aquam examinandus dimittitur, a dimittentibus secundum quemdam modum formae baptismatis Dominus invocatur, quatenus veritas unde requiritur demonstretur, et tenebras ignorantiae nostrae illuminare dignetur, ne aut innocens injuste a nobis damnetur, aut nocens sua negatione, aut diabolica fraude, aliquo modo impunitus evadat. Sed et ipse qui examinandus in aquam dimittitur, invocationem invocantium sua responsione et devotatione confirmat, juxta formam quodammodo ante baptisma, sicut sanctus Ambrosius in libro de Sacramentis [Col. 0669A] dicit (lib. II, c. 7), »Interrogatus es, Credis in Deum Patrem omnipotentem? dixisti, Credo, et mersisti, hoc est sepultus es. Iterum interrogatus es, Credis in Dominum nostrum Jesum Christum, et in crucem ejus? dixisti, Credo, et mersisti: ideo et Christo es consepultus; qui enim Christo consepelitur, Christo resurgit. Tertio interrogatus es, Credis et in Spiritum sanctum? dixisti, Credo. Tertio mersisti, ut multiplicem lapsum superioris aetatis absolveret trina confessio. Denique, ut vobis afferamus exemplum, sanctus apostolus Petrus, posteaquam in passione Domini lapsus videtur conditione humana, qui antea negaverat, postea ut illum lapsum aboleret et solveret, tertio interrogatus a Christo si Christum amaret, tum ille dicit, Tu nosti, Domine, [Col. 0669B] quia amo te (Joan. XXI, 17). Tertio dixit, ut tertio absolveretur.« Sic et inventus in judicio noxius, si fuerit forte super plura suspectus, iterato est judicio examinandus, quousque inveniatur emendationis confessione probatus. 609 Et ad hoc assumamus sancti Ambrosii verba dicentis: »Denique, ut vobis afferamus exemplum, sanctus apostolus Petrus, posteaquam in passione Domini lapsus videtur infirmitate conditionis humanae, qui ante negaverat, postea, ut illum lapsum aboleret et solveret, tertio interrogatur a Christo si Christum amaret. Tum ille dicit, Tu nosti, Domine, quia amo te: tertio dixit, ut tertio absolveretur.«

Et quoniam, sicut supra ostendimus divina auctoritate baptismum esse judicium, unde et Jordanis [Col. 0669C] baptisma designans interpretatur rivus judicii quo princeps mundi mendax et pater ejus foras ejicitur, et baptismus Dei est consilium, divini viri ad ignota investiganda invenerunt judicium aquae frigidae; in quo aquae frigidae judicio, ad invocationem veritatis, quae Deus est, qui veritatem mendacio cupit obtegere, in aquis, super quas vox Domini Dei majestatis intonuit, non potest mergi, quia pura natura aquae naturam humanam, per aquam baptismatis ab omni mendacii figmento purgatam, iterum mendacio infectam, non recognoscit puram, et ideo eam non recipit, sed rejicit ut alienam. Et ut in baptismate ab homine spiritus immundus, id est princeps hujus mundi ejicitur, ita et qui a diabolo, principe videlicet mundi hujus, per [Col. 0669D] peccatum reoccupatus, sicut scriptum est (Matth. XII; Luc. XI): Quia cum exierit ab homine, revertitur ad eum a bonis operibus vacantem, imo vacuum, cum aliis septem spiritibus nequioribus se, ab aqua invocatione divini nominis sacrata rejicitur. Quem hominem, non naturalem, sicut ex aqua et spiritu renatus est, et purgatum, non carnis depositione sordium, sed interrogatione et confessione conscientiae bonae in Deum, verum potius talem, de quo in Levitico (Levit. XXII, 3) scriptum est; sentit: Omnis, inquit, homo qui accesserit de stirpe vestra ad ea quae consecrata sunt, et quae obtulerunt filii Israel Domino, in quo est immunditia, peribit coram Domino. Non dicit, in quo fuit immunditia. Immunditia quippe [Col. 0670A] ejus in ipso est, qui mendacio contegit veritatem, et idcirco de stirpe sacerdotali: Vos, inquit, genus electum, regale sacerdotium (I Petr. II, 9), et in Apocalypsi: Fecisti nos regnum Deo, et sacerdotes (Apoc. V, 10), ad ea quae consecrata sunt Domino accedens, quandiu immunditia ejus in ipso est, non poterit aquis invocatione Dei sanctificatis immergi, ut innoxius pareat, sed pereundus monstrabitur. Expurgate, inquit Apostolus, vetus fermentum, ut sitis nova conspersio, sicut estis azymi (I Cor. V, 7). Ac si patenter dicat: Reputatum de crimine, atque negantem, quem idoneis testibus judiciario ordine comprobare nequitis, aut sacramento, aut Dei judicio expurgate, ne in medio vestri manens anathema, dicatur vobis: Anathema in medio tui, Israel, non [Col. 0670B] poteris stare coram inimicis tuis (Jos. VII, 13). Et item dicit Apostolus: Nolite communicare operibus infructuosis tenebrarum (Ephes. V, 11). Unde Augustinus: »Nolite communicare, hoc est nolite consentire, et quia parum erat non consentire, si sequeretur negligentia disciplinae, magis, inquit, et redarguite. 610 Duobus modis te non maculat malus, si non consentias, et si redarguas. Igitur arguendus est peccator, et si negaverit, et ordine judiciario comprobari non poterit, examinetur, ut probatus manifestus fiat, et reprobatus latere non possit. Deprehensus autem confiteatur et poeniteat, et non tenebitur fune peccatorum suorum, quo est illigatus, ut non mergatur, et lavetur aqua salutari perfusus lacrymis, et dimergantur ut Aegyptii, et qui corrupti [Col. 0670C] erant carnali corruptione coram Domino, sicut plumbum in aquis vehementibus (Exod. XV), et secundum prophetam, Projiciantur iniquitates ejus in profundum maris (Mich. VII, 19). Quia antea cum mendacio suo mergi ut ablueretur non poterat, donec confessione a se illud in profundum projiceret, et ablutus emergeret, qui ante confessionem sicut ferrum Elisaei premebatur aqua, usque dum invocatione divini nominis ad lignum rediit, ita nihilominus negans peccati pondere premitur anxia conscientia, usque dum pronuntians impietatem peccati sui Domino, in cujus ligno crucis omnium hominum, ut dicit Ambrosius, levatur infirmitas. Et hoc est diluvium quod et baptisma, quo peccata omnia diluuntur, sola justi mens et gratia resuscitatur, [Col. 0670D] pridem quippe mortui negatione peccati.« Legat devotus librum dialogorum beati Gregorii (lib. II, cap. 23), et inveniet sanctimoniales non correctas, et pro incorrectione sua a sancto Benedicto excommunicatas, post mortem tempore communionis de sepulcris ab Ecclesia, quia non communicabant, exiisse, post reconciliationem autem se in suis sepulcris continuisse. Et pueri monachi corpus a terra teneri non potuisse (ibid., c. 24), quia Benedicti gratiam non habebat. Et vas vitreum (ibid., c. 3) signo crucis per Benedictum edito disruptum (lib. II, c. 28). Et iterum vas vitreum in ingens praecipitium saxorum molibus aspersum ejus jussione propter inobedientiam projectum, atque incolume reservatum [Col. 0671A] (ibid., c. 7). Et discipulum ejus Maurum super undas laci deambulasse (ibid., c. 6): ferrum autem de profundo laci Elisaei more per ipsum in manubrium revocatum fuisse. Et sicuti scriptum divinis paginis (II Mac. I, 20) continetur, sacer ignis absconsus, post multorum annorum curricula in crassam aquam versus reperitur, et eadem aqua super oblatum sacrificium versa divina potentia est igne consumpta. Sed et Gedeonis sacrificium (Jud. VI, 20) cum superfuso jure cujus abundantia solet ignis exstingui, per angelicum ministerium, igne etiam lambente petram, consumptum est. Et in unius ejusdemque elementi mysterio, et finis est vitiis, et origo virtutibus, operante Spiritu sancto in aqua sacri baptismatis. Haec diligens lector legat, et non [Col. 0671B] mirabitur in judicio aquae frigidae innocentes ab aqua recipi, nocentes autem non recipi, sicut et in aqua calida coquuntur noxii, innoxii vero reservantur incocti: quia et Christus, coelestis medicina Patris, verus humanae medicus salutis, invocatus a suis fidelibus, ut et medici carnis ipso inspirante solent, contraria 611 contrariis, calida frigidis, frigida calidis curat. Et in veteris synagogae unius ejusdemque seditione quosdam terra absorbuit, quosdam vero edax flamma consumpsit. Dumque caro innoxia Salvatoris aquis frigentibus tinguitur, opposita quondam noxiis romphaea ignea paradisi restinguitur. Sed et dispositione ipsius elementorum conditoris atque rectoris, uno eodemque sole lutum stringitur, caera liquatur. Haec dicta [Col. 0671C] sint, quia elementum instabile, in mergendo pro fide credentium quosdam recipit, quosdam autem non recipit. Sed et fervore elementi ejusdem quidam coquuntur, et quidam evadunt incocti.

Nec praetereundum quia legimus in Capitulis Augustorum fuisse vetitum frigidae aquae judicium: sed non in illis synodalibus, quae de certis accepimus synodis. Quod et quidam insulse dicunt propterea fuisse vetitum, quoniam quasi rebaptizatur qui in nomine Domini aquis immergitur. Sed hoc ibidem scriptum nequaquam reperimus. Nec nos etiam ignoramus quia beatus Ambrosius plura dicit baptismata, id est plura baptismatis annotat praeconia. Et sacri canones rebaptizationes omnibus, ut vitandae sunt, prohibent. Nemo tamen est pene fidelium, [Col. 0671D] qui se sine crucis signo, vel invocatione divini nominis, aquis etiam ad lavandum immittat, jubente Apostolo omnia agendum in nomine Domini, et non se illo baptizari putat baptismate, quo renatus est ex aqua et spiritu. Sermo enim, et opus Dei, cunctaque sacramenta divina, manna sunt, quod, sicut scriptum est (Sap. XVI, 20), habuit omne delectamentum, et omnis saporis suavitatem, quodque sicut pro desiderio suscipientium quondam factum est in saporem gustantium, ita et haec pro devotione credentium fiunt causa ostensionum. Velut incarnatio Domini in ruinam et resurrectionem multorum est, et crux ejus pereuntibus quidem stultitia est, credentibus vero in salutem virtus Dei est, et praedicatio ipsius [Col. 0672A] aliis est odor mortis in mortem, aliis odor vitae in vitam, et baptismatis sacramentum infidelibus ludificatio, fidelibus autem redemptio est. Sacramenta quoque altaris devote ad se accedentibus vita, indevotis judicium, sicut et panis vitam fortium roborat. parvulorum necat, et lenis sibilus equos mitigat, catulos instigat, et sol, qui ceram liquat, lutum stringit, sanis oculis lumen est, et lippientibus tenebrae. Utque venenum mors est homini, et vita serpenti, sic et istud judicium firmiter et rite credentibus ostensio veritatis. haesitantibus autem et dubiis error involvens esse dignoscitur - quoniam sicut Paulus dicit: Est enim fides sperandarum substantia rerum, argumentum non apparentium (Heb. II, 1), profecto, liquet, quia, exponente beato Gregorio, [Col. 0672B] fides illarum rerum argumentum est, quae apparere non possunt, quae etenim apparent, jam fidem non habent, sed agnitionem. Sic in hoc divino judicio, his de quibus antea dubitabamus divina ostensione monstratis, quae corporalibus oculis videre non possumus, oculis 612 fidei contemplantes credulitatem accommodare debemus, sicut Thomas antea dubitans, dum Dominum palpavit, aliud vidit et aliud credidit; a mortali quippe homine divinitas videri non potuit; hominem igitur vidit, et Deum confessus est, dicens: Dominus meus et Deus meus (Joan. XX, 26). Videndo ergo credidit, quem considerando verum hominem, hunc Deum, quem videre non poterat, exclamavit. Ita et veritatem rei, de qua dubitamus, quia corporalibus oculis videre [Col. 0672C] nequibamus, divinae ostensioni credentes, veritatem, quae Deus est, laudare debemus. Haec autem dicimus, non quo quemquam reprehendamus, quia nec ibi scriptum est (Rom. XIV, 5) cur hoc judicium non debeat fieri, sed tantummodo dictum ne fieret, aut nostra, quasi sapientius prolata, quam alii invenire ex sanctorum documentis praevaluerint, sive praevaleant, defendere satagamus. Unusquisque enim in suo sensu abundat. Tantum quilibet hoc caute provideat, ut a fide catholica et traditione apostolicae sedis non discrepet, sed quae sentimus humiliter proferentes, parati simus, si quis convenientius nobis ostenderit, sine contentione sano intellectui cedere et libentissime non modo consentire, quin etiam discere.

[Col. 0672D] His ita se habentibus, si hujusmodi judicium, quod, ut audivimus, Carolus magni nominis imperator de suae vitae credulitate recepit, per consilium laicorum nobilium, consensu episcoporum, ac decreto regio (aliter enim non oportuerat) praefata femina de quibus reputabatur constat esse purgata, et maritali thoro non solum consensu nobilium laicorum, verum, ut audivimus, cum reconciliatione et benedictione episcoporum, restituta sive recepta, cur iterum causam in quaestionem reducamus, videre non possumus, dicente Domino: Non tentabis Dominum Deum tuum (Matth. IV, 7). Et audiamus quod audivit ab illo ad eum, dicens: Magister, re spice in filium meum, ecce spiritus apprehendit illum [Col. 0673A] et rogavi discipulos tuos ut ejicerent illum, et non potuerunt; et Dominus: O generatio infidelis et perversa, usquequo ero apud vos, et patiar vos? (Luc. IX, 38.) Hoc enim audivit, quia latenter isto dicto accusavit de impossibilitate apostolos, cum impossibilitas curandi interdum non ad imbecillitatem curantium, sed ad eorum qui curandi sunt fidem referatur. Sic et nos, licet non auribus corporis, sed merito infidelitatis audiemus, si talia sine causa et ratione debita removemus, quasi quiddam fraudis in hoc judicio fuerit dubia Dei ostensio, et non infidelitas nostra. Si autem haec in judicio culpabilis apparuit femina, quare fuit recepta? Si inculpabilis, quare est causa remota? praesertim cum omnimodis sit credendum, quia si vicarius ejus, qui pro illa ad [Col. 0673B] judicium exivit, fuisset perustus, culpabilis judicata ad audientiam denuo noluisset accusator ipsius debere illam admitti. Unde nunc quoque tenendum est, quia sicut in baptismatis judicio, mendax et pater mendacii, per fidem et ora gestantium atque pro eis profitentium qui baptizantur, foras ejicitur, 613 ita et ab hac femina criminationis falsitas, fide et professione pro se mittentis vicarium, per ejusdem vicarii sui exsecutionem divino judicio sit expulsa, et ejus innocentiae veritas declarata. Nam si testimonium hominum accipimus, testimonium Dei majus est (I Joan. V, 9), qui ostensione virtutis suae nobis testificatur quid de hoc credere debeamus, de quo dubii ante ostensionem eramus.



INTERROGATIO VII.

[Col. 0673C] Qui dicunt quod pro secrete facta confessione ab eadem femina, vicarius ejus de judicio incoctus evasit.



RESPONSIO.

Sicut falsa pietate quidam, ut legimus, beatum Petrum defendere tentaverunt dicentem quia non novisset hominem, quem cognoscebat Deum, cum Veritas dixerit, Me negabis (Matth. XXVI, 34): ita isti majori etiam iniquitate, quia impia falsitate, veritatem, dum piam praedicant, fictam calumniantur, quae sic voluit feminam istam liberare, ut judicio illius credentes deciperet, cum scriptum sit (Sap. I, 5): Spiritus sanctus disciplinae effugiet fictum. Unde sanctus Petrus ad Simonem magum dixit, qui [Col. 0673D] se putavit emere posse gratiam sancti Spiritus, per quem virtutes operantur et signa, quique omne effugit fictum: Non est tibi pars, neque sors in sermone isto, in felle enim amaritudinis, et obligatione iniquitatis video te esse (Act. VIII, 23). Et, ut beatus dicit Gregorius, nihil simplex veritas per duplicitatem facit, scrutans corda et probans renes, et pertingens usque ad divisionem animae et corporis, compagum quoque et medullarum, et interiora cordis, et ut veritas, prope est invocantibus se in veritate, et jubet in veritate judicium facere. Quis enim invocavit Dominum, et deceptus est? In judicio enim justo fideliter invocatus neminem decipere potuit: quoniam justus est Dominus in omnibus viis suis, et [Col. 0674A] sanctus in omnibus operibus suis. Et catholici dicunt magistri de sacramenti purgatione, quia sicut ab illo cui perinde fit satis suscipitur, ita et a Domino judicatur. Et Paulus dicit: Corde creditur ad justitiam, ore autem confessio fit ad salutem (Rom. X, 10). Et non est confessio, nisi fuerit cum corde et oris fassio, ut mens nostra concordet voci nostrae. Unde et in baptismo non mundat carnis depositio sordium, sed interrogatio ac confessio conscientiae bonae in Deum. Nam Petrus, quem Christum Filium Dei vivi confessus fuerat, Dominum esse sciebat, Deumque credebat, cujus discipulum se ore negabat, qui dixit: Qui me confessus fuerit coram hominibus, confitebor et ego eum coram patre meo; et: Qui me negaverit, negabo eum (Matth. X, 22). Et sicut legimus, non est [Col. 0674B] aliud negare se ipsius esse discipulum, sicut Petrus dixit Non sum, objicienti sibi quod ex discipulis hominis illius esset, nisi negare se esse Christianum. Quapropter 614 et sacri canones, inter lapsos de illis decreverunt, qui corde Christum crediderunt, et tormentis victi ore negaverunt. Et item scriptum est: Quomodo invocabunt in quem non crediderunt? (Rom. X, 14.) Quomodo, inquam, haec femina in judicio Dominum sibi adjutorem et liberatorem invocavit, in quem non credidit? Et si in Dominum fideliter credidit quem invocavit, verum, non fictum, et justum atque justitiam diligentem illum credidit, quem falli vel fallere non posse cognovit. Isti autem contraria dicentes, quid aliud dicunt, nisi falli vel fallere posse veritatem affirmant? obstinatiores daemonibus, [Col. 0674C] qui, ut Evangelium dicit, exiebant ab obsessis, confitentes eum, quia sciebant illum esse Christum (Luc. IV, 41).

Quod autem dictum est, quia ex hoc testis est etiam ipse qui confessionem feminae illius suscepit, miramur si verum esse aliquo modo possit: et hoc credere non auderemus, si talibus viris, qui haec nobis mandaverunt non credere auderemus; cum non perverse interpretari debere noverit quod in libro Levitico, relegit: Anima quae audit vocem juramenti et testis est, vel quae vidit aliquid et conscia est, et non indicat (Levit. V, 1). Ex quo accepit etiam ipsa peccatum ejus sine dubio. ut Origenes exponit, qui inique, aut egit aliquid, aut juravit. Hoc etiam secundum historiam nos aedificat, ne unquam in [Col. 0674D] peccatis alterius polluamus conscientias nostras, nec consensum male agentibus praebeamus. Consensum autem dico, non solum pariter agendo, sed etiam quae manifeste et illicite gesta sunt reticendo. Et si scivit, et propter secretam confessionem reticuit, quare, quod absit, sicut dicitur, ut judicium inde fieret obtinuit, vel consensit, non reverens sententiam legis pariter et Evangelii: Non tentabis Dominum Deum tuum? (Matth. IV, 7.) Quia si contra auctoritatem canonicam, quae ex legis et prophetarum atque Evangelii fonte, sancto Spiritu quo et illa sunt dicta promulgante, procedit, detrimentum honoris est agere, periculum non potest evadere, qui studet ipsi evangelicae veritati in tam maximis repugnare. [Col. 0675A] Et item scriptum est: Reddes autem Domino juramenta tua (Matth. V, 33). Si fidelitatem seniori suo promisit, quomodo huic illusioni contra illum consentire praesumpsit? Et si tunc inter duo pericula positus, minus de juramento negligere elegit, ut majus ne proditor confessionis fieret devitaret, quare ipsam confessionem nunc prodidit? cum scriptum sit: Qui ambulat fraudulenter, revelat arcana; qui autem fidelis est, animi celat commissum (Prov. XI, 13), ac si patenter dicat: Qui animi non celat commissum infidelis est. Et Paulus dicit fidelibus: Quae pars fideli cum infidele? (II Cor. VI, 13.) Plura hinc dici poterant, sed nobis non convenit. Onus enim suum unusquisque portabit. Haec autem breviter diximus, non ut credere vel credi ab aliquo [Col. 0675B] hujusmodi derogationi de quocunque sacerdote velimus, sed ut nos quatenus hinc responderemus per nomen Domini obtestantibus designemus, hoc nefas proditionis atque duplicitatis, et magnopere nobis esse vitandum, et 615 in omnibus profecto hominibus detestandum.



INTERROGATIO VIII.

Huic autem dicto quod aiunt quidam, quoniam intentio illius feminae fuit de alio ejusdem nominis fratre suo, quando vicarium suum in judicium pro se misit, et idcirco se in judicio isdem vicarius ejus non coxit.



RESPONSIO.

Quasi judex omnium quae geruntur, qui novit omnia [Col. 0675C] etiam antequam fiant, tali errore seduci potuerit, componere possumus quod Petrus in quarto libro Dialogorum a beato requisivit Gregorio: »Quidnam est, inquiens, quaeso te, quod nonnulli quasi per errorem extrahuntur e corpore? Cui beatus Gregorius referens de duobus Stephanis, quia non isdem Stephanus, qui adductus judici ad loca inferni fuerat, jussus adduci exstiterat, sed Stephanus alter ferrarius: et illo reducto, Stephanus ferrarius, qui adduci fuerat jussus, adductus est. »Hoc, inquit beatus Gregorius (cap. 36), quotiescunque fit, si bene perpenditur, non error sed admonitio est. Superna enim pietas ex magna misericordiae suae largitate, disponit, ut nonnulli etiam post exitum repente ad corpus redeant et tormenta inferi, quae [Col. 0675D] audita non crediderant, saltem visa pertimescant.« Et post narrationem de Stephano, qui adductus et reductus et postea iterum ad tormenta perductus fuerat, subdidit (ib., in fine): »Qua de re colligitur, quia ipsa quoque inferni supplicia cum demonstrantur, aliis haec ad adjutorium, aliis vero ad testimonium fiant, ut isti videant mala quae caveant, illi vero eo amplius puniantur, quo inferni supplicia nec visa et cognita vitare voluerunt.« Sic et Deus ex scriptura veritatis nobis demonstrat, quod ad correctionis cautelam nobis proficiat, aut ex retributione justitiae ad gravius delinquendum in cumulum damnationis excrescat. Scriptum est enim in libro Regum, dicente Michaea propheta: Vidi Dominum [Col. 0676A] sedentem super solium suum, et omnem exercitum coeli assistentem ei a dextris et a sinistris. Et ait Dominus: Quis decipiet Achab regem Israel, ut ascendat et cadat in Ramoth Galaad? Et dixit unus verba hujuscemodi, et alius aliter. Egressus est autem spiritus coram Domino, et ait: Ego decipiam illum. Cui locutus est Dominus, In quo? Et ille ait: Egrediar, et ero spiritus mendax in ore omnium prophetarum ejus. Et dixit Dominus: Decipies, et praevalebis, egredere, et fac ita (III Reg. XXI, 19). Quid sit astare malignum spiritum Domino, et quid sit quod interrogasse malignum spiritum Dominus dicitur, et qualiter loquatur Deus ad malignum spiritum, et malignus spiritus ad Deum, beatus exponit Gregorius (Moral. XI, cap. 4) in Moralium libris devotioni [Col. 0676B] lectorum notissimis. Sequitur in historia libri Regum: Nunc igitur ecce dedit Dominus spiritum mendacii in ore omnium prophetarum 616 tuorum qui hic sunt. Et Dominus locutus est contra te malum. Et post aliquanta: Unus autem quidam tetendit arcum, in incertum sagittam dirigens, et casu percussit regem Israel, id est Achab, inter pulmonem et stomachum. Et paulo post, et mortuus est vespere, et completus est in eo sermo Domini per manum Michaeae prophetae, de quo antea locutus est idem Achab ad Josaphat regem Juda quaerentem prophetam Domini. Remansit, inquit Achab, vir unus per quem possumus interrogare Dominum, sed ego odi eum, quia non prophetat mihi bonum, sed malum. Videlicet quoniam vera illi dicebat, et ideo odiebat eum, diligens mendaces [Col. 0676C] ministros, et sibi impios; unde scriptum est (Prov. XXIX, 12): Princeps qui libenter audit verba mendacii, omnes ministros habebit impios. Qua de re timendum est regi, et cunctis mendacio credere volentibus, quasi Deus aut falli potuerit, aut fallere quemquam in se recte credentem in judicio velit, aut indebita misericordia in crimine consistenti, atque crimen ipsum neganti, et se tentanti debeat misereri, qui etiam pauperi in judicio vel sub obtentu pietatis misereri prohibuit, ne propter alia perpetrata peccata, de quibus non satisfecerunt Domino, ex retributione justitiae, a mendace spiritu seducantur, ut intereant, et in alium laqueum decepti cadant, sicut de quibusdam Paulus dicit: Quoniam cum cognovissent Deum, non sicut Deum glorificaverunt, [Col. 0676D] aut gratias egerunt, sed evanuerunt in cogitationibus suis, et obscuratum est insipiens cor eorum; propterea tradidit illos Deus in desideria cordis illorum, in immunditiam, ut contumeliis afficiant corpora sua, mercedem erroris sui in semetipsis recipientes: et quoniam non probaverunt Deum habere in notitiam, tradidit illos Deus in reprobum sensum, ut faciant quae non conveniunt; et ad Thessalonicenses (II Thess. II, 10): Pro eo quod dilectionem veritatis non receperunt ad hoc ut salvi fierent, idcirco immittet illis Deus spiritum erroris, ut credant mendacio, quatenus judicentur omnes qui non crediderunt veritati, sed consenserunt iniquitati. Unde sanctus Augustinus in tertio libro de Trinitate (cap. 7), loquens [Col. 0677A] de praestigiis a magis Pharaonis Moysi resistentibus factis dicit, »Intelligi, inquit, datur, ne ipsos quidem transgressores angelos, et aerias potestates, in imam istam caliginem, tanquam in sui generis carcerem, ab illius sublimis aetheriae puritatis habitatione detrusas, per quas magicae artes possunt quidquid possunt, valere aliquid nisi data desuper potestate. Datur autem, vel ad fallendos fallaces, sicut in Aegyptios, et in ipsos etiam magos data est, ut in eorum spirituum seductione viderentur admirandi, a quibus fiebant Dei veritate damnandi: vel ad admonendos fideles ne tale aliquid facere pro magno desiderent, propter quod etiam nobis Scripturae auctoritate sunt prodita: vel ad exercendam, probandam, manifestandamque justorum [Col. 0677B] patientiam. Neque enim parva visibilium miraculorum potentia Job cuncta quae habebat amisit, et filios, et ipsam corporis sanitatem.« Quidquid angeli transgressores mali faciunt, non ipsis servit ad nutum creatura corporalis, sed Deo, 617 a quo datur potestas. Nec ideo putandum est istis transgressoribus angelis ad nutum servire hanc visibilium rerum materiem, sed Deo potius a quo haec potestas datur, quantum in sublimi et spiritali sede incommutabilis judicat. Nam et damnatis iniquis etiam in metallo servit aqua, et ignis, et terra, ut faciant inde non quod volunt, sed quantum finitur.«



INTERROGATIO IX ET RESPONSIO.

Sed concedamus ut fraus in judicio fuerit operatione diaboli, qui licet perdiderit angelici spiritus [Col. 0677C] gloriam, sed non amisit naturae subtilitatem, et permittente Domino, aut pro infidelitate non recte credentium, aut pro purgatione fidelium, ut Judam plenum iniqua voluntate Christo communicantem strangulavit, et Paulum post tertii coeli raptum colaphizavit, ad maxima exercenda occulto, sed nusquam injusto, permittitur divino judicio, sicut per magos Pharaonis multa acta sunt, quae Moyses propheta Domini fecerat. Et ad probationem Job aera sunt commota, ignis de coelo aerio oves puerosque consumpsit. Et Antichristus per se suosque ministros multa operaturus est, ita ut in errorem inducantur etiam si fieri potest electi. Et per Pythonissam species Samuelis ostensa est. Et in libro Dialogorum, scribente sancto Gregorio, legimus (lib. XI, c. 10): [Col. 0677D] »Quia de invento idolo, et ad horam casu in coquinam projecto, exire ignis repente visus est, atque in cunctorum monachorum oculis, quia omne ejusdem coquinae aedificium consumeretur ostendit: cumque jactando aquam et ignem quasi exstinguendo perstreperent, pulsatus ab eodem tumultu vir Domini Benedictus advenit, qui eumdem ignem in oculis fratrum esse, in suis vero non esse considerans, caput protinus in orationem inflexit, et eos, quos phantastico reperit igne deludi, revocavit fratres ad oculos suos, ut et sanum illud coquinae aedificium assistere cernerent, et flammas, quas antiquus hostis finxerat, non viderent.« Et in Petri Itinerario de Clementis patre legitur, quod ut a fidelibus interficeretur, [Col. 0678A] a Simone Mago, quem deseruerat, unguento perunctus, ejusdem Simonis imaginem omnium oculis referebat, solus Petrus eum qui erat intuebatur, et orans discipulos ad eorum oculos revocavit, et deluso phantasmate intuentium obtutibus speciem propriam reddidit. Sed et in Vita Joannis monachi quondam parentes filiam suam operante daemone equam esse cernebant. In Evangelio quoque legimus de duobus discipulis cum Christo pergentibus ac dubitantibus, quia oculi eorum tenebantur ne eum agnoscerent (Luc. XXIV, 16). Quod impedimentum in oculis eorum non incongruenter accipimus a Satana fuisse, ne agnosceretur Jesus: sed tamen a Christo facta est permissio usque ad sacramentum panis, ut unitate corporis ejus participata, removeri intelligatur [Col. 0678B] impedimentum inimici, ut Christus possit agnosci. Sic et non mirum, si in judicio, 618 exigente incredulitate haesitantium atque in fide dubitantium, talia permittat Dominus fieri, qui talem se exhibuit in oculis dubitantium foris, qualis habebatur apud eos intus: quod factum est in eorum oculis, non veritate fallente, sed ipsis veritatem percipere non valentibus, et aliud quam res est opinantibus. Sicut et beatus Gregorius de Maria dicit (hom. 25 in Evang.): »Quae Dominum quaerebat, quem resurrexisse minime credebat; sed quia amabat et dubitabat, videbat et non agnoscebat, cumque illi et amor ostenderat, et dubietas abscondebat.« Et praefatis duobus discipulis ambulantibus in via, non quidem credentibus, Dominus apparuit, sed eis speciem quam recognoscerent [Col. 0678C] non ostendit. Hoc ergo egit foras Dominus in oculis corporis, quod apud eos agebatur intus in oculis cordis. Nihil ergo simplex veritas per duplicitatem fecit, sed talem se eis exhibuit in corpore, qualis apud eos erat in mente. Et sanctus Augustinus in libro de Doctrina Christiana (lib. XI, c. 10): »Superstitiosum est quidquid institutum est ab hominibus ad consultationes et pacta quedam significationum cum daemonibus placita atque foederata, qualia sunt molimina magicarum artium, aruspicum et augurum libri. Ad hoc genus pertinent omnes etiam ligaturae atque remedia, quae medicorum quoque disciplina condemnat, sive in praecantationibus, sive in quibusdam notis, quas characteres vocant, sive in quibuscunque rebus suspendendis atque illigandis [Col. 0678D] (ibid., c. 24). Quae omnia tantum valent, quantum praesumptione animorum: quasi communi quadam lingua cum daemonibus foederata sunt; quae tamen plena sunt omnia pestiferae curiositatis cruciantis sollicitudinem mortiferae servitutis. Non enim quia valebant animadversa sunt, sed animadvertendo atque signando factum est ut valerent. Et ideo diversis diversa proveniunt, secundum cogitationes et praesumptiones suas. Illi enim spiritus qui decipere volunt, talia procurant cuique, qualibus eum irretitum per suspiciones et consensiones ejus viderint.« Et venerabilis presbyter Beda in Commento libri Samuelis dicit (lib. IV, c. 8): »Si quem vero movet, quomodo mulier arte daemoniaca prophetam [Col. 0679A] post mortem inquietare et suscitare potuerit, sciat pro certo, aut falsam tunc umbram quaerentibus ostendisse diabolum, aut si vere Samuel exstitit, tantum in his agendis licere diabolo, quantum Dominus permiserit. Nec mirum pro quibusdam secretioribus causis talia maligno spiritui permitti, cum et Salvatorem constituerit in pinnam templi, et Job petierit acceperitque tentandum. Quod si phantasiam potius immundi spiritus fuisse quod apparuit credimus, neque hoc turbare debet quomodo talis vera et prophetica narrare potuerit. Novimus enim diabolum multa saepe futura, quae ab angelis sanctis didicerit, praescire vel praedicare posse: sed eo minus illius dictis auscultandum, quo cuncta quae loquitur agitve apud homines, seducendi [Col. 0679B] studio facit.« Quod ne eveniat per insidias daemonum, 619 monente Apostolo resistamus diabolo, fortes in fide, quae vincit mundum, et per quam sancti vicerunt regna (Hebr. XI, 33), et de qua firmiter credentibus dicitur: Fiat tibi secundum fidem tuam (Matth. IX, 29). Et Apostolus: Postulet autem in fide nihil haesitans (Jac. I, 6). Et si ad probationem fidei nostrae acciderit (utile est enim, etiam sanctis, tentationum flammis examinari, ut vel tentati quia fortes fuerint appareant, vel cognita per tentationem sua infirmitate fortiores fieri discant, et sic cum probati fuerint, accipiant et ipsi coronam vitae), de divinis non causemur judiciis, quae interdum occulta sunt, sed nunquam injusta. Nec mirum videri debet, si in hujusmodi judicio calliditate diabolica fraus [Col. 0679C] quaecunque Deo permittente intervenit, cum et aqua baptismatis in se fidelis, ut Ambrosius dicit, est in aliquibus et aqua mendax. Non sanat baptismus perfidorum, non mundat sed polluit: unde et secundum decreta canonum, et sancti Innocentii, atque aliorum pontificum Romanorum, in nomine sanctae Trinitatis ab haereticis baptizati per manus impositionem gratiam Spiritus sancti accipiunt: non autem in sanctae Trinitatis nomine baptizati baptizari jubentur. Sed nunquid, quoniam fraus reperitur in baptismo haereticorum, baptisma non probabitur catholicorum? et si fraus invenitur in judicio propter fidem incredulorum, lex purgationis abjicietur a consuetudine credulorum? Sicut enim privata vel fraus publica semper est punienda, ita ut scriptum legimus, consuetudo [Col. 0679D] quae publicis utilitatibus non impedit, pro lege est retinenda. Quapropter, si et in hoc judicio per quodcunque ingenium fraudulentia reperitur, duplicata judicii ultione, sive pro peccati admissione, sive pro infideli illusione, causa in quaestionem ratione docente reveniat.

»Sed et de sacramenti purgatione in sancti Gregorii epistola ad Secundinum episcopum Taurominitanum legimus (lib. VIII, epist. 32), quod Leonis Chartularii femina, quae relicto eo pro fornicationis crimine religiosam vestem induerat, ab ipso sibi praestito sacramento quoniam post initum conjugium in adulterii culpam lapsus non fuerit, inconsulto episcopo ad virum suum redierat, et idcirco [Col. 0680A] cum familia sua fuerat excommunicata. Unde idem sanctus papa decrevit, ut mox ejus absolveretur familia. Et si manifeste constaret quia conjugi suo eadem femina dicere nihil potuerit, sed insuper suspicio ipsius per sacramentum fuerit amputata, atque post hoc sua ad eum sponte reversa, ut et in ea censura temperaretur judicii, nec longo jam tempore privaretur communione.« Et item ad Candidum abbatem (lib. VII, epist. 17): »Denique ut ad satisfactionem posset omnino sufficere, fecimus ut etiam dato corporaliter sacramento firmaret nihil se in fraude versatum, aut aliquid occultasse, sed omnia integre prodidisse. Cui rei si quis, quod non credimus, contrariam afferre quoquomodo tentaverit voluntatem, 620 ille quidem reum se ante Deum [Col. 0680B] esse noverit, qui nititur ea, quae utiliter sunt finita, rescindere: nam eidem decisioni, transactionique nihil se derogare cognoscat.« Et ad praejectam (lib. VII, ind. 11, epist. 60): »Valde, inquit, ecclesiasticae est moderationi conveniens, ut quae ordinata fuerint vel decisa, nulla in posterum debeant refragatione turbari.« De qua sacramenti purgatione saepe audivimus, quia plures in eo fraudem facere solent, cum ingenio jurantes, sed potius pejerantes: quia, sicut legimus, ita sacramentum a Deo dijudicatur, sicut ab eo, cui per id satisfieri solet, in fide recipitur. Sed et in eadem sacramenti purgatione fraus facta, quin potius perjurium factum detegitur, sicut et in judicio diabolica astutia et permissione divina, evenire posse a nobis non denegatur. [Col. 0680C] Et de juramento doloso in Regum libris, et Machabaeorum, atque in Propheta de sacramento regi facto infideli, quae non impune cesserunt, invenimus, unde supra nos sufficienter dixisse putamus.«



INTERROGATIO X.

Quarto capitulo nobis petimus remandari, si haec causa, unde judicium factum audivimus, et quidam etiam vidimus, in judicium fuerit revocata, qualiter idem debeat canonice ordinari judicium, et utrum de secreta confessione, ut dicitur, commissa episcopis, vel in judicio porrecto libello, eadem femina debeat judicari: vel si acciderit ut eumdem libellum coacta porrigat, aut eidem invita subscribat, [Col. 0680D] si per hujusmodi commentata maritali toro legaliter valeat removeri.



RESPONSIO.

Quod et si in hoc, ut supra diximus de quo loquimur judicio evidentibus indiciis fuerit demonstratum, sicut sanctus Fabianus papa et martyr constituit, ordinetur judicium. »Quoniam, inquiens (epist. 11), in omni judicio quatuor personas necesse est semper adesse, id est, judices electos, et accusatores, ac defensores, et testes.« Quia sicut Leo scribit ad universos episcopos per Caesaream et Mauritaniam constitutos (epist. 91): »Neminem possumus judicare, nisi in praesentia positus, aut confutatus, aut certe confessus, justae possit subjacere sententiae.« [Col. 0681A] Et sanctus Augustinus in libro de Poenitentia (hom. L): »Plerumque autem boni Christiani propterea tacent, et sufferunt aliorum peccata quae noverunt, quia documentis saepe deseruntur, et ea quae ipsi sciunt, judicibus ecclesiasticis probare non possunt. Quamvis enim vera sint quaedam, non tamen judici facile credenda sunt, nisi certis indiciis demonstrentur. Nos vero a communione quemquam prohibere non possumus, quamvis haec prohibitio nondum sit mortalis, sed medicinalis, nisi aut sponte confessum, aut in aliquo, sive saeculari, sive ecclesiastico judicio nominatum atque convictum. Quis enim sibi 621 utrumque audet assumere, ut cuiquam ipse sit et accusator et judex? Cujusmodi regulam etiam hic Paulus breviter insinuasse intelligetur, cum quibusdam [Col. 0681B] talibus commemoratis criminibus, ecclesiastici judicii formam ad haec similia ex quibusdam daret. Ait enim: Scripsi vobis in epistola, non commisceri fornicariis (I Cor. V, 9), et reliqua. »Et item: »Si quis frater nominatur aut fornicator, aut idolis serviens, aut avarus, aut maledicus, aut ebriosus, aut rapax, cum ejusmodi nec quidem cibum sumere.« Sed sciendum est, quia eam nominationem hic Apostolus intelligi voluit, quae fit in quemquam, cum sententia ordine judiciario atque integritate profertur. Nam si nominatio sufficit, multi damnandi sunt innocentes, quia saepe falso in quoquam crimine nominantur. Noluit enim in homine judicari ex arbitrio suspectionis, vel etiam extraordinarii usurpato judicio, sed potius ex lege Dei secundum ordinem Ecclesiae, [Col. 0681C] sive ultro confessum, sive accusatum atque convictum. Et in concilio Toletano (conc. Tol. VI, can. 11): »Dignum est ut vita innocentis non maculetur pernicie accusantium. Ideo quisquis a quolibet criminatur, tam accusatus quam accusator praesententur, atque legum et canonum sententiae exquirantur, ut si indigna ad accusandum persona invenitur, ad ejus accusationem quisquam non judicetur, nec condemnetur.« Et in Carthaginensi concilio (conc. Afr. cap. 95): »Quaerendum est in judicio cujus conversationis et fidei sit is qui accusat, et is qui accusatur.« Item in eodem (cap. 98): »Testes autem ad testimonium non admittendos, qui nec ad accusationem admitti praecepti sunt, vel etiam quos ipse accusator de domo sua produxerit.« Et sanctus [Col. 0681D] Cornelius papa et martyr, beatusque Felix Romanus pontifex, et omnes illius sedis pontifices decreverunt, ut caveant judices Ecclesiae, ne absente eo cujus causa ventilatur, sententiam proferant, quia irrita erit, et etiam rationem pro actione in praesentia fratrum dabunt, exceptis designatis causis quas singillatim leges Ecclesiae exprimunt, sicut et leges publicae modum certum denominant, quo absentes judicio debeant condemnari, id est, ut si tam famosissimum crimen sit, et in crimine famosissima persona, ut neque testes ad convincendum necessarii habeantur, nec ipsius indigeatur praesentia, sicut Ambrosius in Epistola ad Corinthios dicit: »Judicis, inquiens, non est sine accusatore damnare, quia et [Col. 0682A] Dominus Judam, cum fur esset, quia non est accusatus, minime abjecit. Ut tolleretur de medio vestrum qui hoc opus fecit (I Cor. V, 2). Cognito opere isto, pellendum illum fuisse de coetu fraternitatis: omnes enim crimen ejus sciebant, et non arguebant; publice enim novercam suam loco uxoris habebat. In qua re neque testibus opus erat, neque tergiversatione aliqua poterat tegi crimen. Ego quidem sicut absens corpore, praesens autem spiritu, id est, absens facie, praesens autem auctoritate spiritus, qui nusquam abest, jam judicavi ut praesens eum qui hoc admisit (ibid., 3).«

622 Et quoniam alterius est loci et temporis demonstrare, quibus et quantis aliis modis secundum leges ecclesiasticas absentes possint et debeant judicari, [Col. 0682B] quod nunc ad rem pertinet, quodque Valentina synodus sequens Romanam Ecclesiam demonstravit, in medium devocemus, videlicet (can. 4): »Ut si quis se reum, vel veri confessione, vel mendacio falsitatis pronuntiaverit, neque enim, inquit, absolvi potest, qui in seipso dixerit mortis causam, quae dicta in alium puniretur, cum omnis qui sibi fuerit mortis causa major homicida sit.« Quod in Ecclesia, nec de secreta confessione, nec per alium potest fieri: quanto minus per sacerdotes, quibus non licet sibi confessa publicare peccata, nisi per illum ipsum qui peccatum commisit, id quod male egerat fuerit propalatum? De quo etiam providere quantum potuerit debet episcopus, ad cujus hoc curam noscitur pertinere, ut non errore seductus, aut timore coactus, [Col. 0682C] quisquam mendaciter in se dicat, unde vel se, vel Ecclesiam laedat, quia inde etiam est decretum, ut extorta confessio, vel coacta subscriptio, nihil vigoris obtineat, B. Alexandro martyre glorioso, et post B. Petrum quarto apostolicae sedis pontifice judicante (epist. ad omn. orthod.): »Si ab hujusmodi, inquit, personis, quod omni est Christiano nomini inimicum, quaedam Scripturae quoquomodo per metum, aut fraudem, aut per vim extortae fuerint, vel ut se liberare possint, quocunque ab eis conscriptae vel roboratae fuerint ingenio, ad nullum eis praejudicium aut nocumentum provenire censemus, neque ullam eis infamiam vel calumniam, aut a suis sequestrationem bonis, unquam, auctore Domino, et sanctis apostolis, eorumque successoribus, sustinere [Col. 0682D] permittimus. Confessio vero in talibus non compulsa, sed spontanea fieri debet, ipso attestante qui ait: Ex corde enim procedunt homicidia, adulteria, fornicationes, blasphemiae (Matth. XV, 19), et caetera quae sunt ad haec pertinentia.« Et item: »Amplius autem respicit Deus ad cogitationes, et spontaneas voluntates, quam ad actus, qui per simplicitatem, aut per necessitatem fiunt. Confessio vero non extorqueri debet in talibus, sed potius sponte profiteri. Pessimum est enim de suspicione aut extorta confessione quemquam judicare, cum magis inspector cordis sit Dominus quam operis, et potius requirit cogitationes puras, et voluntates bonas, quam verba mendacia.« Talis enim in Ecclesia fieri debet ab illo qui peccavit [Col. 0683A] confessio, sicut scriptum est: Dic tu prior iniquitates tuas, ut justificeris. Prior, inquam, ut et vocem accusatoris diaboli, et faciem Domini in confessione praevenias, ut justificeris, non ut condemneris: quia ipsa etiam ecclesiastica excommunicatio, non aeternaliter poenalis, sed temporalis est atque medicinalis, tantum ut convertatur peccator ad illum, et vivat, qui non vult mortem peccatoris, sed vitam (Ezech. XVIII, 23). Et iterum scriptum est: Ex verbis tuis justificaberis, et ex verbis tuis condemnaberis (Isa. XLIII, 26). Unde Hieronymus: »Ex malis verbis dubium non est quod damnetur a Deo homo qui ea protulit: justificari autem ex bonis verbis nullo modo potest, nisi de intimo cordis ea recta intentione proferat. Bona etiamsi sint, et non recto studio fuerint [Col. 0683B] prolata, justificare loquentem non poterunt, sicut nec Caiphas 621 interpretando justus inventus est, qui dixit: Expedit ut unus homo moriatur pro populo, et non tota gens pereat (Joan. XI, 50). Illa ergo verba justificant loquentem, qui bona quae ore profert medullitus corde retinet, et sancta intentione profert. In verborum enim pondere operatio consistit vitae humanae: quia, ut Salomon ait: Mors et vita in manibus linguae (Prov. XVIII, 21).« Et capitulis Augustorum decernitur: »Ut qui timore compulsus servum se esse extra judicium dixerit, nullum praejudicium libertatis incurrat, donec judicio praesentetur, ut libertatem suam, si eam probaverit, praesente judice obtineat, aut si servus convincitur, statim Domino reformetur.

[Col. 0683C] Debent nimirum episcopi, videlicet judices animarum, magnopere providere, et saeculi hominibus intimare, ne in accusandi, vel testificandi, aut judicandi negotio, quasi sub praetextu futurae confessionis ac poenitentiae, suggestio diabolica latenter eis subripiat, dicens non verbo, sed hortamento, cuicunque post concupiscentiam cordis sui ire desideranti: Intende, inquit diabolus, ut compleas quod desideras, ne de eo vincaris quod coeperas: melius tibi est postea poenitentiam agere, quam victum dehonestari. Testificantibus autem suggerit: Ingenium potestis capere, ut ita pareat quod dicitis verum esse. Judicibus vero diabolus saepe suadet, ut dicant: Quomodo possum aliter? sicut audio [Col. 0683D] judico. Unde audiant, et exaudiant quae scripta sunt: Vae vobis qui justificatis vos coram hominibus, Dominus autem novit corda vestra (Luc. XVI, 15). Et: Si oculus tuus, id est intentio tua, simplex fuerit, totum corpus tuum lucidum erit (Matth. VI, 22). Et: In quo judicio judicaveritis, judicabitur de vobis (Matth. VII, 2). Et: Falsus testis non erit impunitus (Prov. XIX, 6). Et legant quod dicit sanctus Hieronymus in commentario Matthaei: »Falsus, inquiens, testis est, qui non eodem sensu dicta intelligit quo dicuntur.« Quanto magis qui illa dicit quae dicta non sunt? Et tali cogitationi, quam diabolus, sive prave intendentibus, sive testificantibus, sive judicantibus, de obtentu poenitentiae proponit, quod idem sanctus Hieronymus in eodem libro dicit, opponant. [Col. 0684A] Ait enim de Juda: »Tunc videns Judas, qui eum tradidit, quod damnatus esset, poenitentia ductus retulit triginta argenteos principibus sacerdotum et senioribus, dicens: Peccavi, tradens sanguinem justum (Matth. XXVII, 3, 4). Avaritiae magnitudinem [al., magnitudine] impietatis pondus exclusit. Videns Judas Dominum adjudicatum morti, pretium retulit sacerdotibus, quasi in potestate sua esset persecutorum mutare sententiam. Itaque, licet mutaverit voluntatem suam, tamen voluntatis primae exitum non mutavit. Si autem peccavit ille qui tradidit sanguinem justum, quanto magis peccaverunt qui emerant sanguinem justum, et offerendo pretium ad proditionem discipulum provocarunt? At illi dixerunt: Quid ad nos? Tu videris. Et projectis argenteis [Col. 0684B] in templo, recessit, et abiens laqueo se suspendit (ibid., v. 5). Nihil profuit egisse poenitentiam, per quam scelus corrigere non potuit. Si quando sic frater peccat in fratrem, ut emendare valeat quod peccavit, potest ei dimitti: sin autem permanent opera, frustra voce assumitur poenitentia. Hoc est quod in Psalmo de eodem infelicissimo Juda dicitur: Et oratio ejus fiat in peccatum (Psal. CVIII, 7), ut non 622 solum emendare nequiverit proditionis nefas, sed ad prius scelus etiam proprii homicidii crimen addiderit.« Timeamus omnes hanc veram sententiam, caveamus hanc perniciosissimam erga deceptionem nostram diabolicae malignitatis astutiam, qua fraudulenter diabolus etiam sub poenitentiae spe nos deludit, et ex consilio nos in culpa ligat, quod [Col. 0684C] cum ab statu justitiae peccando concidimus, plerumque simul et in laqueum desperationis cadimus, et a radice spei funditus evellimur. Hinc est quod per prophetam Dominus, non tam praecipitationum prava quam delictorum studia reprehendit dicens: Ne forte egrediatur ut ignis indignatio mea, et succendatur, et non sit qui exstinguat propter malitiam studiorum vestrorum (Jer. IV, 4). Hinc iterum iratus dicit: Visitabo super vos juxta fructum studiorum vestrorum (Jer. XXI, 14). »Quoniam igitur a peccatis aliis, ut dicit beatus Gregorius (Pastor. lib. III, cap. 33), differunt peccata quae per consilium perpetrantur; non tam Dominus prava facta quam studia pravitatis insequitur. In factis enim saepe infirmitate, [Col. 0684D] saepe negligentia, in studiis vero malitiosa semper intentione peccatur. Et ipse in cathedra pestilentiae sedet, qui tanta iniquitatis elatione extollitur, ut implere malum etiam per consilium conetur. Hinc ergo colligant qui in culpa se etiam per consilium ligant, qua quandoque ultione feriendi sunt, qui nunc pravorum non socii sed principes fiunt.« Cavenda est etiam callidi hostis versutia, qui mentem quam peccato supplantat, cum de ruina sua afflictam respicit, securitatis pestiferae blanditiis seducit, et ei spes ac securitates vacuas ante oculos vocat, quatenus utilitatem tristitiae subtrahat. Modo enim aliorum facta graviora, modo ei verecundiam de promissione sua, quam prave adimplere promiserat, opponit: modo nihil esse quod perpetratum [Col. 0685A] est, modo misericordem Deum loquitur, modo utilitatem, vel quodcunque emolumentum aut gratiae vel honoris corruptae menti objicit: modo malum aliud, quod de malo minori excludi potest, ostendit, modo adhuc tempus subsequens ad poenitentiam pollicetur, ut dum per haec decepta mens ducitur, a malo coepto non revocetur, et ab intentione poenitentiae suspendatur: quatenus tunc bona nulla percipiat, quam nunc mala nulla contristant, et tunc plenius obruatur suppliciis, quae nunc etiam gaudet in delictis. Saepe etiam speciali malo duplicium corda ingenio artis antiquae pervertit, ut dum perversa et duplici actione caeteros fallunt, quasi praestantius caeteris prudentes se esse glorientur. Et quia districtionem retributionis non considerant, de damnis suis miseri [Col. 0685B] exsultant, de quibus propheta dicit: Ecce dies Domini venit magnus et horribilis super omnes civitates munitas, et super omnes angulos excelsos (Soph. I, 16), quia ira extremi judicii humana corda, et defensionibus contra veritatem clausa destruit, et duplicitatibus involuta dissolvit. Attendant et accusatores forte innocentium, et testes dolosi, et judices, quod eis dicitur: Vae his qui condunt leges iniquas, scribentes injustitias (Isa. X, 1). Et quod per Susannam dicit violenta passio illata 623 ab injustitia: habet enim vocem suam, sicut et misericordia, de qua scriptum est, Absconde eleemosynam, id est misericordiam, in sinu pauperis, et ipsa orabit pro te (Eccli. XXIX, 15). Ait enim violenta passio, illata, sicut diximus ab injustitia, Deus [Col. 0685C] aeterne, qui absconditorum es cognitor, qui nosti omnia antequam fiant, tu nosti quoniam falsum testimonium tulerunt adversum me, et ecce morior, cum nihil horum fecerim quae isti malitiose composuerunt adversum me (Dan. XIII, 42, 43). Exaudivit autem Dominus vocem ejus, et reddidit presbyteris, qui erant constituti judices populi in anno illo, et falsum tulerunt testimonium, juxta quod malum egerant erga proximum, qui interfecti sunt. Et attendentes, quia multi praesentaliter etiam corpore moriuntur, ut Ananias et Saphira, et qui communicantes, ut Paulus dicit, non discernunt corpus Domini (I Cor. XI): multi autem in corpore vivunt, sed pro actu malo sunt anima mortui, sicut illa de qua scriptum est: Vivens mortua est (I Tim. V, 6): semper autem anima [Col. 0685D] quae peccat moritur, et perseveranter peccantes duplici contritione conterentur, quando ponentur sicut clibanus ignis, et induentur sicut diploide confusione sua, cum perdentur corpore et anima in gehenna. Haec dicimus non tollentes justa judicia, sed timentes ne judicemus scientes injusta, non prohibentes testificari vera, sed refugientes mendacia.

Sed et quia superius, et ex aliorum institutione doctorum, sufficienter ordinem diffinitionis de causa unde agitur ex decretis beati Gregorii demonstravimus, adhuc non piget ostendere quem modum in inquisitione et diffinitione hujusmodi quaestionis debeamus tenere. Ait enim, si de causa post initum conjugium agitur, ad Adrianum notarium (lib. IX, [Col. 0686A] epist. 44): »Agathosa, inquiens, latrix praesentium questa est maritum suum contra voluntatem suam in monasterio Urbici abbatis esse conversum. Quod quia ad ejusdem abbatis culpam et invidiam non est dubium pertinere, experientiae tuae praecipimus, ut diligenti inquisitione discutiat, ne forte cum ejus voluntate conversus sit, vel ipsa se mutare promiserit. Et si hoc repererit, et illum in monasterio permanere provideat, et hanc, sicut promisit, mutare compellat. Si vero nihil horum est, nec quoddam fornicationis crimen, propter quod viro licet uxorem relinquere, praedictam mulierem commisisse cognoveris, ne illius conversio uxori relictae in saeculo fieri possit perditionis occasio, volumus ut maritum suum illi, vel si jam tonsuratus est, reddere omni [Col. 0686B] debeas excusatione cessante. Nam excepta fornicationis causa, virum uxorem relinquere divina lex nulla ratione concedit: quia postquam copulatione conjugii viri atque mulieris unum corpus efficitur, non potest ex parte converti, et ex parte in saeculo remanere.« Et quia una lex viri et uxoris hinc constare dignoscitur, demonstrat in epistola, quam supra posuimus, ad Secundinum episcopum Taurominitanum (lib. VIII, epist. 32): »Praesentium, inquiens, portitor Leo Chartularius ad nos veniens indicavit, uxorem suam, quae relicto eo pro fornicationis crimine, quo vehementius stimulatam aiebat, atque ob hoc religiosam vestem induerat, culpabilem nullatenus 624 exstitisse, neque post initum conjugium in fornicationis culpam collapsum: adjiciens [Col. 0686C] quoque quod eidem uxori suae districtissima sacramenta praebuerit, insontem se ea de re, unde illam mordebat suspicio, permansisse, et idcirco propria eam sponte ad se reversam. Sed quia communione illam cum familia sua pro hoc solo a fraternitate vestra privatam asserit, quod ad eum clam postpositis vobis redierit, volumus ut familia quidem ipsius sacram communionem recipiat, et dominae eam culpa in hujus afflictionis poena diu non teneat. De ipsa vero, id est de uxore praedicti portitoris, hoc vos observare necesse est, ut si manifeste constat, quia contra conjugem suum dicere nihil potuit, sed insuper suspicio ipsius, praestito ut edocti sumus sacramento, amputata est, atque post hoc sua ad eum sponte reversa est, et in ea quoque ita temperanda [Col. 0686D] est censura judicii, ut longo jam tempore communione minime privetur.«



INTERROGATIO XI.

Et quia maritus a conjuge, vel uxor a marito, per scripturam secretae confessionis se non possint disjungere, sicut episcopus ab ecclesia sibi commissa, vel gradu, aut quilibet in ordine ecclesiastico, ab officio se non praevalet si voluerit removere, sicut auctoritate ecclesiastica supra studuimus demonstrare.



RESPONSIO.

Neque libello secretae confessionis porrecto publicae poenitentiae quisquam debet submitti, nec per [Col. 0687A] scripturam directam, vel ab alio porrectam, valet condemnari, sed unde publice debet judicari, publice et in praesenti positus debet aut convinci, aut confiteri. Ad Nicetam Aquileiensem episcopum scripsit magnus Leo papa dicens: »In praesenti positus, aut confutatus, aut certe confessus, justae potest subjacere sententiae: quia contrarium est rationi, eorum illos cernere poenas, quorum non valent nescire causas.« Quem etiam ordinem judicandi demonstrat Scriptura divina, dicentibus de criminata accusatoribus in judicio praeparato: Mittite, inquiunt, ad Susannam filiam Helchiae uxorem Joachim, et miserunt. Et venit cum parentibus et filiis (Dan. XIII, 29, 30). Et post datum testimonium, condemnaverunt judices eam ad mortem (ibid., 41): qua liberata, [Col. 0687B] veritate eam liberante, puniti sunt falsi testes juxta quod malum in proximum egerant. Sed et deprehensa in adulterio, oblata corporali praesentia, non per alienum testimonium vel scripturam, quod ecclesiasticae et Romanae prohibent leges, est accusata: cujus etiam confessio subinnuitur, cum ei a Domino dicitur: Nemo te condemnavit? et illa: Nemo, Domine (Joan. VIII, 10). Pilatus quoque de Domino, tanquam latrone comprehenso atque ligato, per cohortem, sicut Augustinus dicit, legitimo ordine potestatis servato, et per ministros Judaeorum, et ab Anna Caiphae, atque a Caipha in praetorium sibi transmisso dicit: Obtulistis mihi hunc hominem (Luc. XXIII, 14). Quemque audiens esse de potestate Herodis, remisit eum ad [Col. 0687C] 625 illum, docens nos de saecularibus saecularium Christiana et justa exspectare judicia, et tunc Ecclesiastica videlicet medicinalium judiciorum malagmata debere infirmis imponere, hoc idem Apostolo demonstrante, quando adhuc inter infideles conversabantur fideles. Jam delictum est, inquit, inter vos, quia judicamini apud extraneos, et non apud fratres. Saecularia igitur judicia si habueritis inter vos, contemptibiles qui sunt in Ecclesia constuitite ad judicandum (I Cor. VI, 1 et 4). Unde Gregorius in Regula pastorali: »Ut saltem terrenis negotiis inserviant, quos dona spiritalia non exornant.« Et Augustinus in Enchiridio: »Cum sint talia judicia fieri necessaria, non vetari, sed apud fideles debere judicari demonstrat.« Et Ambrosius: »Quia ergo sunt, inquit, [Col. 0687D] sapientes fratres, aliqui horum eligantur ad judicandum, quorum judicium veretur mundus. Magnus enim pudor est, si inter eos qui dicuntur Deum cognovisse, non invenitur qui examinare possit judicium. Quomodo enim homicida poenitens pacem sumet Ecclesiae, antequam cum litigantibus pacificetur? Quomodo indulgentiam accipere poterit discors, antequam charitatis glutino uniatur? Quomodo rapax dignos poenitentiae fructus aget, antequam juxta David judicium, et Zachaei exemplum, aut emendando, aut satisfaciendo, placationis hostiam offerat qui rapinis crudeliter insudavit? Vel quomodo solvetur conjugium, nisi decernentibus Christianis legibus, quibus fuerat auctore Domino copulatum, [Col. 0688A] vel quia non initum, sed magis usurpatum contra Christianas leges fuerat, exstiterit demonstratum?« Et hoc quomodo ordinabiliter fieri poterit, nisi legibus humanis ab eo inspiratis, per quem conditores legum justa decernunt? Unde sanctus Gelasius ad Anastasium imperatorem (epist. 10): »Si, inquit, quantum ad ordinem publicae pertinet disciplinae, cognoscentes imperium tibi superna dispositione collatum, legibus tuis ipsi quoque parent religionis antistites, ne vel rebus mundanis exclusae videantur obviare sententiae, quo rogo te decet affectu eis obedire, qui praerogandis venerabilibus sunt attributi mysteriis?« Ut alibi scriptum est relegentes: Reddite quae sunt Caesaris Caesari, et quae sunt Dei Deo (Matth. XXII, 21), Caesari quidem nummum, tributum, [Col. 0688B] et pecuniam, honorem debitum, quandiu ipse Dominum fideliter honoraverit, et vectigal, Deo autem decimas, primitias, oblationes, ac victimas, atque continuam servitutem: quomodo et ipse reddidit tributa pro se et Petro, et Deo reddidit quae Dei sunt, Patris faciens voluntatem. Et sanctus Augustinus in Sermone sexto Evangelii Joannis: »Noli, inquit, dicere quid mihi et regi? Quid tibi ergo et possessioni? per jura regum possidentur possessiones.« Sic et per legalia judicia, justa, quoniam Christiana, saecularium negotiorum dirimendae sunt quaestiones. Et de libello, vel secreta confessione, idem decernit Leo, inquiens (epist. 86), universis episcopis per Campaniam, Samnium, et Picenum, salutem: »Magna indignatione commoveor, [Col. 0688C] et multo dolore contristor, quod quosdam ex vobis comperi apostolicae traditionis oblitos, et studio sui erroris intentos.« Et post aliquanta: »De poenitentia scilicet, quae a fidelibus postulatur, ne de singulorum peccatorum genere libellis 626 scripta professio publicetur, cum reatus conscientiarum sufficiat solis sacerdotibus indicari confessione secreta. Quamvis enim plenitudo fidei videatur esse laudabilis, quae propter Dei timorem apud homines erubescere non veretur, tamen quia non omnium hujusmodi sunt peccata, ut ea qui poenitentiam poscunt non timeant publicare, removeatur improbabilis consuetudo, ne multi a poenitentiae remediis arceantur, dum aut erubescunt, aut metuunt inimicis suis sua facta reserari, quibus possint legum constitutione [Col. 0688D] percelli. Sufficit enim illa confessio, quae primum Deo offertur, tunc etiam sacerdoti, qui pro delictis poenitentium precator accedat. Tunc enim plures ad poenitentiam poterunt provocari, si populi auribus non publicetur conscientia confitentis.« Hinc colligant quique, si canones sacri jubent excommunicare episcopum, quandiu non communicaverit illi, quem sibi dicit crimen secrete fuisse confessum, utrum debeat aut audeat aliquis de secreta confessione, sive per libellum sive per verbum credita, quemcunque publicae poenitentiae legibus subdere, quanto minus conjugium legaliter initum sine certa et manifesta ratione dissolvere: cum idem Leo ad omnes episcopos per universas provincias [Col. 0689A] constitutos terribiliter intonet dicens (epist. 1): »Hoc itaque admonitio nostra denuntiat, quod si quis fratrum contra constituta venire tentaverit, et prohibita fuerit ausus admittere, a suo se noverit officio submovendum, nec communionis nostrae futurum esse consortem, qui socius esse noluit disciplinae.«



INTERROGATIO XII.

Quinto capitulo nobis rescribite, ex auctoritate Scripturarum, et traditione Patrum, de stupro, atque aborsu quae scripta contineantur, cum auctorum nominibus et designatione librorum, ut scire possimus, utrum tali modo, sicut dicitur, femina possit concipere, et post aborsum virgo valeat permanere, [Col. 0689B] sicut de ista dicitur accidisse: et si deprehensa fuerit haec ante conjugium crimina perpetrasse, utrum in conjugio debeat aut valeat permanere.



RESPONSIO.

De stupro denique et aborsu, quae saepe dictae objecta fuisse audivimus mulieri, ne secundum conjecturam humani arbitrii decernentes, aequissimum judicem Dominum offendamus, ad sanctarum Scripturarum paginas recurramus: ait enim liber Deuteronomii: Si duxerit vir uxorem, et postea eam odio habuerit, quaesieritque occasiones quibus dimittat eam, objiciens ei nomen pessimum, et dixerit: Uxorem hanc accepi, et ingressus ad eam non inveni illam virginem; tollent eam pater et [Col. 0689C] mater ejus, et ferent secum signa virginitatis ejus ad seniores urbis, qui in porta sunt: et dicet pater: Filiam meam dedi huic uxorem, quam quia odit, imponit ei nomen pessimum, ut dicat: Non inveni filiam tuam virginem: et ecce haec sunt signa virginitatis filiae meae. Et expandent vestimentum coram 627 senioribus civitatis, apprehendentque seniores urbis illius virum, et verberabunt illum condemnantes insuper centum siclis argenti, quos dabit patri puellae, quoniam diffamavit nomen pessimum super virginem Israel, habebitque eam uxorem, et non poterit dimittere eam omni tempore vitae suae. Quod si verum est quod objecit, et non est inventa in puella virginitas, ejicient eam extra fores domus patris sui, et lapidibus obruent viri civitatis ejus, et morietur, quoniam fecit [Col. 0689D] nefas in Israel, ut fornicaretur in domo patris sui, et auferes malum de medio tui (Deut. XXII, 13-21). Et de incesto in Levitico scriptum est: Omnis homo ad proximam sanguinis sui non accedat, ut revelet turpitudinem ejus; ego Dominus. Turpitudinem sororis tuae ex patre, sive ex matre, quae domi vel foris genita est, non revelabis (Lev. XVIII, 6 et 9). Et item: Omnis anima quae fecerit de abominationibus istis quippiam, peribit de populo suo (ibid., 29). Et item: Qui acceperit sororem suam filiam patris sui, vel filiam matris suae, et viderit turpitudinem ejus, illaque conspexerit fratris ignominiam, nefariam rem operati sunt, occidentur in conspectu populi, eo quod turpitudinem suam mutuo revelaverint, et portabunt [Col. 0690A] iniquitatem suam (Lev. XX, 17). Unde sanctus Augustinus: »Quid, ait, in hoc loco viderit, nisi concumbendo cognoverit; sicut alibi in lege dicitur: cognovit uxorem suam (Gen. IV, 1), pro eo quod est, mistus est ei. Et quid ait: peccatum suum accipient, nisi quia ipsam poenam peccati peccatum voluit appellari.« Et quia necessitate coacti, sicut et Apostolus, qui quodam loco de quibusdam dicit: Quae in occultis agunt, turpe est etiam dicere (Ephes. V, 12), constrictus necessitate apertissime ad Romanos redarguit masculos in masculos turpitudinem operantes, et feminas naturalem usum in eum usum qui est contra naturam mutantes, velimus nolimus, timentes comminationem dicentis Domini, ut supra longe praemisimus: Qui me erubuerit et meos sermones, [Col. 0690B] hunc erubescet filius hominis coram angelis Dei (Luc. IX, 26); adhuc ponemus in hac causa de libro Geneseos: Introiens, inquit, Onan filius Judae filii Jacob patriarchae ad uxorem fratris sui Her primogeniti Judae, qui fuit nequam in conspectu Domini, et ab eo occisus est, semen fundebat in terram, et idcirco percussit eum Dominus, quod rem detestabilem faceret (Gen XXXVIII, 7 et 9). Et scriptum est in libro Levitici: Qui dormierit cum masculo coitu femineo, uterque operatus est nefas, morte moriantur (Lev. XX, 13). Unde et leges Romanae decernunt in capitulis de stupratoribus, quod legens quisque inveniet. Et si de masculo cum masculo ita decernitur, quam adinventionem leges invenient de masculo et fratre cum sorore ex concubitu masculi Sodomitano? [Col. 0690C] Sanctus nihilominus Augustinus in libro secundo ad Valerium Comitem, de Nuptiis et Concupiscentia scribit (cap. 20): »Quod autem ait, inquiens, Apostolus de improbis: Relicto naturali usu feminae exarserunt in desideria sua in invicem masculi in masculos turpitudinem operantes (Rom. I, 27), non dixit usum conjugalem, sed naturalem eum volens intelligi, qui fit membris ad hoc creatis, ut per ea possit ad generandum sexus uterque misceri: ac per hoc, cum eisdem membris etiam meretrici quisque miscetur, naturalis est usus, nec tamen laudabilis, sed culpabilis. Ab ea vero parte corporis, quae non ad generandum est instituta, si et conjuge quisque utatur, 628 contra naturam est et flagitiosum. Denique prius idem Apostolus de feminis dixit: Nam [Col. 0690D] feminae eorum immutaverunt naturalem usum in eum usum qui est contra naturam (ibid., 26). Deinde masculis in masculos turpitudinem operantibus relicto usu feminae naturali, non de isto nomine, id est naturali, conjugalis est laudata commistio, sed immmundiora et sceleratiora flagitia denotata sunt, quasi illicite feminis, sed tamen naturaliter uterentur.« Et item in libro de Bono conjugali (cap. 11): »Cum vero, inquit, vir membro mulieris non ad hoc concesso uti voluerit, turpior est uxor si in se, quam si in alia fieri permiserit.« Et in secundo libro de adulterinis Conjugiis (cap. 12): »Si autem se non continet, licite nubat, ne turpiter generet, aut turpius concumbendo non generet. Quanquam hoc, [Col. 0691A] quod ultimum dixi, nonnulli faciunt etiam licite conjugati. Illicite namque et turpiter etiam cum legitima uxore concumbitur, ubi prolis conceptio devitatur: quod faciebat Onan filius Judae, et occidit illum propter hoc Dominus.« Sic etiam interdum et solo visu, cum turpiter vel innupta concupiscitur, adulterium perpetratur. »Quod tamen plerumque, ut sanctus Gregorius in libro Moralium vigesimo primo dicit (cap. 9): ex loco vel ordine concupiscentis discernitur: quia scilicet sic hunc in sacro ordine studiosa concupiscentia, sicut illum adulterii inquinat culpa.« Et in epistola ad Sabinum subdiaconum regionarium: »Cum plerumque, inquit, quod in laicis culpa est, hoc crimen sit in sacro ordine constitutis, quanta in eis districtione puniendum sit [Col. 0691B] piaculare flagitium, qui zelo rectitudinis utitur non ignorat.« Et item in praefato libro (Moral. XXI, cap. 9): »In personis tamen non dissimilibus isdem luxuriae distinguitur reatus, in quibus fornicationis culpa, quia ab adulterii reatu discernitur, praedicatoris egregii lingua testatur, qui inter caetera asserit dicens: Neque fornicarii, neque idolis servientes, neque adulteri regnum Dei possidebunt (I Cor. VI, 9). Quod enim disjunctae reatui sententiae subdidit, quoniam valde a se dissideat ostendit.« Et Augustinus in libro de Bono conjugii (cap. 8): »Malum est fornicatio, pejus adulterium; pejus est enim alienum matrimonium violare, quam meretrici adhaerere. Et pejor est incestus, quia pejus est cum matre, quam cum aliena uxore concumbere: et semper de malo [Col. 0691C] ad pejus, donec ad ea perveniatur, quae, sicut ait Apostolus, turpe est etiam dicere (Ephes. V, 12).« Et sanctus Ambrosius in libro de Abraham (lib. I, c. 6): »Offerebat sanctus Lot filiarum pudorem. Nam etsi illa quoque flagitiosa impuritas erat, tamen minus erat secundum naturam coire, quam adversum naturam derelinquere.« Et item in Epistola ad Corinthios (cap. 7): »Si tamen apostatet vir, aut usum quaerat uxoris invertere, nec alii potest nubere mulier, nec reverti ad illum.« Haec ad exaggerationem criminis collecta sunt, ut hinc colligatur quantum mali sit fratris cum sorore incestus, etiam concubitu masculi Sodomitano, si forte causa ita se habet, quae utraque per se perpetrata in Heptatico morte Domino praecipiente multantur: et eorum assertio [Col. 0691D] nefandissima destruatur, qui astruunt non esse scelus Sodomitanum, nisi quando intra corpus, id est in membro obscenae partis corporea, videlicet intra aqualiculum fornicatur, male et improprie testimonio abutentes Apostoli: Omne peccatum quodcunque fecerit homo, 629 extra corpus est: qui autem fornicatur, in corpus suum peccat (I Cor. VI, 18). Sed talis est, ut aiunt, hujusmodi pollutio, ac si de digito suo fricet quis lutum per manum suam, vel inter femora sua, et ex eodem luto manum suam abluat: similiter et haec femina, post balneum ab hac pollutione lota penitus exstitit. Qui haec dicunt, non catholici, sed Cynici, id est propter impudentiam canini haeretici sunt habendi, sicut sanctus Hieronymus in Epistola [Col. 0692A] ad Ephesios demonstrat, exponens sententiam Apostoli qua dicit: Fornicatio autem, et omnis immunditia, aut avaritia, nec nominetur in vobis, sicut decet sanctos (Ephes. V, 3): »Nisi, inquiens, philosophorum quidam Cynicus exstitisset, qui doceret, omnem titillationem carnis, et fluxum seminis ex qualicunque attritu tactuque venientem in tempore non vitandum, et nonnulli sapientes saeculi in hanc turpem et erubescendam haeresim consensissent, nunquam sanctus Apostolus scribens ad Ephesios, ad fornicationem etiam omnem immunditiam copulasset, sicut decet, inquit, sanctos: ex quo sanctus non potest appellari, quicunque extra fornicationem in aliqua immunditia et avaritia voluptatum, quibus se delectaverit, invenitur. Hoc enim scitote, inquit Apostolus, [Col. 0692B] quia omnis fornicator, aut immundus, aut avarus, quod est idolorum servitus, non habet haereditatem in regno Christi et Dei (ibid., 5).« Et supra in libro secundo: Qui desperantes semetipsos tradiderunt impudicitiae in operationem immunditiae (Ephes. IV, 19): »Omnes in avaritia desperantes se, inquit, in ritum irrationabilium bestiarum coeno voraginique mergentes, tradiderunt impudicitiae atque luxuriae, operantes quidquid corpus voluerit, mens desideraverit, libido suggesserit: et cum nihil omnino praetermiserint quod immundum sit, hoc totum fecere in avaritia dum nunquam luxuriando saturantur, nec eorum terminum habet voluptas, aut certe ultra concessam viri ad feminam conjunctionem, ad majora conscendunt, masculi in masculos turpitudinem [Col. 0692C] operantes.« Turpitudo enim est, ut idem doctor in tertio tomo ejusdem epistolae exponit, abscondita cogitatio, cum inflammatur sensus ad libidinem, et carnis titillationibus anima ignita succenditur, et nihilominus Dei timore et mentis judicio refrenatur. Unde constat, quia sicut idem dicit Apostolus ad Romanos, cum masculi in masculos, vel feminae in feminas, sive masculi in feminas, vel quilibet per se ipsos modo quolibet turpitudinem operantur, immunditia est, quae separat operantem a regno Dei, et in inferna demergit, sicut isdem dicit Apostolus: Omnis fornicator, aut immundus, non habet haereditatem in regno Christi et Dei. Unde et Isidorus in secundo libro Sententiarum dicit: »Omnis immunda pollutio fornicatio dicitur, quamvis quisque diversae [Col. 0692D] turpitudinis voluptate prostituatur. Ex delectatione enim fornicandi varia gignuntur flagitia, quibus regnum Dei clauditur, et homo a Deo separatur.« Et sanctus Prosper in libro de Virtutibus et Vitiis: »Hinc quod ille corporis fluxus, qui fit in dormientibus sine culpa, interdum vigilantibus 630 contingat ex culpa. Ibi naturaliter plenitudino humoris expellitur, hic turpiter concupiscentia publicatur. Sed haec concupiscentia illis vigilantibus hunc elicit fluxum, quibus per foeda colloquia sordidum commovet appetitum.« Hunc sordidum appetitum habent etiam feminae, ut exponens Apostolum dicit Ambrosius, in feminas turpitudinem operantes (Rom. I). Quae carnem ad carnem, non autem genitale carnis membrum [Col. 0693A] intra carnem alterius, factura prohibente naturae, mittunt: sed naturalem hujusce partis corporeae usum in eum usum qui est contra naturam commutant: quae dicuntur quasdam machinas diabolicae operationis nihilominus ad exaestuandam libidinem operari; et tamen fornicantes in corpus suum peccant. Similiter et masculi in masculos turpitudinem operantes, id est ardorem libidinis evaporantes, et voluptatem carnis, quae se delectat, explentes, qui ab Apostolo masculorum concubitores appellantur, et molles (I Cor. VI), qui huic turpitudini voluptuose succumbunt. Sed et qui tollit membra Christi facit membra meretricis, adhaerens meretrici, cum qua unum corpus efficitur. Et qui cum Deo sacrata, vel cum cognata, et cum ea quam [Col. 0693B] cognatus habuit, vel cum uxore alterius, aut cum pecore, seu cum femina contra naturam flagitiose peccat, vel qui semetipsum, per se, manu vel alio quolibet modo polluit, ardorem libidinis explens, fornicatur, et tanto damnabilius, et inde in poenis gravius, si digne non poenituerit, tormentandus, quanto quisque contra naturam sceleratius in corpus suum peccat: quia ut sanctus Augustinus, et caeteri doctores exponunt, in expletione fornicationis ita cum corpore et mens carnalis penitus absorbetur, ut nihil aliud tunc vel cogitare praevaleat. Et peccatum hoc non tantum contingit, quantum possidet polluendo corpus et animam: de quo cum pertransiit actus, adeo manet reatus, ut et inter ipsius poenitentiae gemitus stimuli pristinae delectationis miserabiliter [Col. 0693C] soleant excitari, et talium omnium facinorum patratores, sicut testatur Apostolus, excluduntur a regno Dei, nisi antequam de corpore exeant, per luctuosam confessionem et profusas lacrymas, atque eleemosynarum largitionem, dignosque poenitentiae fructus, cum multa afflictione carnis, et contritione spiritus, tantorum abluere studuerint maculas criminum. Nemo igitur dicat, non perpetrare eum peccatum Sodomitanum, qui contra naturam in masculum vel in feminam turpitudinem operatur, et attritu, vel attactu, seu motu impudico, ex deliberatione et studio immundus efficitur: qui, ut docet Apostolus, a regno Dei excluditur, cum alia etiam peccata, contra jura naturae usurpata, Sodomae reputata Sodomitica appellentur, dicente ad civitatem [Col. 0693D] peccatis plenam Domino per prophetam: Haec fuit, inquit, iniquitas sororis tuae Sodomae, otium, saturitas panis, et abundantia (Ezech. XVI, 49). Et Judaei peccantes coram Domino, ab Isaia principes Sodomorum, et populus Gomorrhae vocati sunt (Isa. I, 10): qui inter alia iniquitatum suarum 631 nefaria posuerunt puerum in prostibulo, et epheborum pretium in marsupiis: quorum dominati sunt effeminati, qui loco epheborum, quasi ad matronarum custodiam spadones effecti, impudicitiae et immunditiae asciti, atque subacti libidini, quae etiam ferreas mentes ut dicitur domare solet, servire et libidinosis dominari diabolica adinventione fuere reperti. Et hujusmodi vitia non solum sacrilegio, [Col. 0694A] verum et idololatriae, cujus mercedi sunt reddita, ut ostendit Apostolus, deputantur, sicut scriptum est de gulosis: Quorum Deus venter est (Philip. III, 15), et de luxuriosis, et gloria in confusione ipsorum qui terrena sapiunt (Philip. V, 19): Deum quippe Scriptura gloriam appellavit, quae dicit: Mutaverunt gloriam suam in similitudinem vituli comedentis fenum (Psal. CV, 20); et de avaritia, quae est idolorum servitus (Ephes. V, 5), Scriptura testatur. Sic et de aliis, atque ex aliis, studiosus lector in Scripturis inveniet. De aborsu vero in Exodo scriptum est: Si litigabunt duo viri, et percusserit mulierem in utero habentem, et exierit infans ejus nondum formatus, detrimentum patietur quantum indixerit vir mulieris, et dabit cum postulatione. Si autem formatus fuerit, [Col. 0694B] dabit animam pro anima (Exod. XXI, 22, 23). Et de conceptu in Evangelio scriptum est: Quod enim in ea natum est (Matth. I, 20), quod sine dubio, ut exponit Gregorius, conceptum est dicitur. Nam tunc primum Joseph haesitare coepit, quia tumentem sponsae suae uterum vidit. Hinc revolvamus ex lege quomodo fiat secundum naturam conceptio. Mulier, inquit, quae suscepto semine pepererit masculum sive feminam (Lev. XII, 1), et de parturitione sive formati, sive, ut praemisimus, informati, quod mulier, sive masculini, sive feminini generis, parit vel abortit, scriptum est: Omne quod aperit vulvam (Exod. XXXIV, 19). Notandum quia Scriptura perhibet mulierem suscipere semen, scilicet coitu virili per genitalem venam immissum in vulvae secretum, bajulante [Col. 0694C] matrice, sicut et physica lectione comperimus, et non, ut haec adinventio dicit, semen sibi attrahere, vel assumere alibi, vel aliunde emissum: et in emissione, quod de immisso semine conceperat, vulvam adaperiri eadem Scriptura testatur, videlicet pro primo partu, quae servare clausurae integritatem non potuit, etiam in primo naturaliter coitu. Credamus igitur quod legimus, et quod non legimus astruere nefas credamus. A saeculo enim non est auditum, nec de sub isto coelo in Scriptura veritatis est lectum, ut vulva feminae sine coitu semen susceperit, atque conceperit, et clauso utero, et inaperta vulva, seu integra carne, vivum vel abortivum pepererit, excepta sola singulariter beata et benedicta Virgine Maria, cujus conceptio non naturae fuit, sed [Col. 0694D] gratiae, dicente ad eam archangelo: Ave, gratia plena (Luc. I, 28), in quam Spiritus sanctus supervenit, qui ei ex virgineo semine, virgineoque sanguine, sine voluntate carnis, et sine voluntate viri, fecunditatem prolis contulit, virginitatem non abstulit: quae sicut carne integra, et vulva non adaperta, id est clauso utero concepit, ita non aperta vulva, sed clauso utero peperit, simulque et mater exstitit, et perpetuo ac semper Virgo 632 permansit. Virgineum quippe, ut legimus, unde virgines quae carne integrae sunt vocitantur, id est pelliculam, quae in eis in concubitu primo corrumpitur, in emissione cujuslibet partus integram permanere natura non patitur, et postquam virgineum illud [Col. 0695A] corrumpitur, virgo femina non habetur. Sed et in Scriptura legimus veritatis, quoniam hac diabolica adinventione, quae de ista femina et suo fratre refertur, Onan cum uxore sua quaerens explere libidinem, et nolens nasci filios, concumbebat, qua de re a Domino percussus interiit (Gen. XXXVIII). Unde non credimus tali concubitu hinc feminam potuisse concipere. Haec ideo episcopi dicimus, non quod puellarum virginalia vel feminarum secreta, quae experimento nescimus, scientibus revelare, aut nescientibus insinuare velimus; sed quoniam scriptum est: Causam quam nesciebam diligentissime investigabam (Job XXIX, 16), idcirco quae in Ecclesiae magistrorum scriptis relegimus, ante oculos revocamus, ut si in hujusmodi deprehensa, ad nos de judicio [Col. 0695B] justorum judicum petens poenitentiam venerit, sine errore eam judicare possimus.

Quapropter et addimus, ut si domnus noster rex praedictam feminam invenit virginem, cur eam denotari quasi stupratam consentit? Si vero illam virginem non invenit, quare tandiu eam retinuit, vel cur de illa judicium examinationis recepit? Verum illi nobilissimi laici conjugati, et aequissimi judices, qui de hoc judicare debebunt, melius nobis et citius per se scire, et licentia maritali ab uxoribus discere praevalebunt, utrum tali modo, sicut de ista audivimus, femina quaelibet poscit concipere. Et necesse est illis hoc solertius et curiosius vestigare, ne forte in hoc justitiae et aequitatis judicio possint quocunque errore interprehendere, quod ut de [Col. 0695C] talibus personis ad tantorum notitiam poterit pervenire, et quo de judicio plurimi exemplum studebunt accipere. Nos autem, ut hujus negotii expertes, quae legimus dicimus, et non inde amplius aut scire quaerimus, aut investigare volemus. Viderint autem legum judices, si verum inventum fuerit quod de hac femina dicitur, scilicet ut ante desponsationem, quandiu in sua vel ejus de quo denotatur potestate exstitit, indecens quid tale admisit, et postquam viro juncta est, illi se soli servavit, utrum eam morte condemnari decernent, sive per legem Romanam, aut per illorum leges, vel quibus illa femina est subjecta, vel per quas illi eam voluerint judicare. Sunt enim diversae ut gentes, ita et earum leges, quas, si Christianae sunt, in suis ordinibus, [Col. 0695D] quae juxta sunt decernentes, Ecclesia sancta non rejicit. Nos autem, sicuti Balaae notam, et criminis poenam nosse qui de concilio post edictum Domini dato refugimus, ita neminem mori decernimus, sed omnes salvos fieri volumus, qui neminem perire desideramus: neque legibus sanctis et justis, quas hactenus sancta Ecclesia et episcopalis religio tum acceptavit, tum sustinuit, violentiam ullam inferre molimur. Sed tenendam esse, absque respectu cujuscunque personae, viam regiam 633 in exquirendo judicio commonemus, sicut magnificus doctor Gregorius ad Domitianum metropolitanum episcopum scribit (lib. VIII, epist. 50): »Hortamur, inquiens, fraternitatem tuam, ut [Col. 0696A] et veritatem cum omni studeat subtilitate perquirere, et ita contentionibus partium secundum justitiam citius finem imponere, ne pars quaeque in judicio se pati praejudicium conqueratur. Nam sicut sine judicio quemquam nolumus condemnari, ita quae diffinita fuerint, nulla patimur excusatione differri.« Et ad Constantium episcopum Mediolanensem scribit, unde in hac causa quisque sanus, sapiens, et recte intendens, similitudinem et exemplar non incongruum poterit sumere. Ait enim (ibid., epist. 31): »Si qualis fuit in requisitione cura, talis fuisset in discussione subtilitas, nihil ex hoc, quod de fratre nostro dictum est, fuisset ambiguum, sed utrum verum, an esset compositum, patuisset, quia jam contra ipsum dudum in Sicilia, apud [Col. 0696B] reverendae memoriae fratrem nostrum Maximianum episcopum, talis quaestio, ut cognovimus, mota est: sed quia causa ipsius subtili omnino investigatione quaesita est, omnino inventus est innocens, qui fuerat accusatus in crimine. Nunc igitur, quoniam illa quae contra eum dicta sunt, non sub illa qua decuit districtione quaesita sunt, et gesta, quae exinde apud fraternitatem vestram confecta sunt, neque ad condemnationem, neque ad absolutionem ejus probantur posse sufficere, non levis res agitur, quae aut incaute, vel in transcursu debeat diffiniri. Nam grave est satis et indecens, ut in re dubia certa dicatur sententia. Et haec quidem gesta esse poterant ad diffiniendum idonea, si accusati ea confessio sequeretur, si tamen eamdem confessionem [Col. 0696C] subtilitas examinis ex occultis ejiceret, et non afflictio vehemens extorqueret, quae frequenter hoc agit, ut noxios se fateri etiam cogantur innoxii. Nam postquam praefatus episcopus, ut dicitur, cruciari custodia, cremarique fame se asserit, scire debetis, si ita est, utrum noceat si sic fuerit extorta confessio. Nunquid quando sententiam tales causae suscipiunt, et ad sedem apostolicam appellatur, non et persona quae judicatur praesens est, et districtissime atque ab omni latere veritas quaeritur, ut tunc si debeat necne manere sententia decernatur? Et ideo postquam et persona absens est, et gesta quae ad nos transmisistis, nobis, sicut praefati sumus, idonee satisfacere non videntur, temere aliquid de fratris persona decernere nec debemus, nec possumus, [Col. 0696D] ne quod absit reprehensibiles inveniamur in nostris, quibus aliorum jure competit retractare sententias.« Et ad Virgilium Arelatensem episcopum dicit (lib. III, epist. 63): »Emendatio et vindicta culpabilem feriat, et innocentem falsa opinio non affligat.« Et ad Columbum episcopum scribit (lib. X, epist. 8): »Quia satis perversum et contra ecclesiasticam probatur esse censuram, ut frustra pro quorumdam voluntatibus quis privetur, quem sua culpa vel facinus ab officii quo fungitur gradu non dejicit.« Hinc ergo colligant judices, quia si de stupro femina 634 reputatur, isdem qui ei vim intulit, vel eam ad scelus pellexit, accersiendus est, et magis per illum causa investiganda, et ipse invehendus, [Col. 0697A] atque secundum legem examinandus est, et vel legali judicio liberandus vel puniendus est: praesertim cum sicut audivimus parentum loco ipse eam legaliter marito tradiderit, quem secundum Domini per Moysen praeceptum, oportet, etiam si virgo in coitu primo inventa non est, aut indicia certae virginitatis ostendere, aut objectionibus stupri concredere, ne forte eos qui juste judicare cupiunt, quaecunque suspicio mordeat, et qui potius student et valent alienis detrahere, quam sua statuere, locum derogandi inveniant, dicentes: Femina in custodia minis et afflictionibus perterrita, nihil aliud nisi quod ei jubetur audet aut valet dicere. Veniat ille qui in sua libertate est, et legaliter, aut quod ei impingitur defendens liberetur, aut illis de [Col. 0697B] quibus reputatur, quoniam non solum particeps, sed etiam auctor et exsecutor criminis est, concredens legaliter puniatur: et aut in liberatione illius, ista quae in custodia est, et propter timorem super se mendacium dicit, legaliter liberetur, aut in punitione illius legaliter puniatur, sicut in primo libro legis Romanae capitulo sexto de stupratoribus, et in capitulo septimo de incestis et turpibus nuptiis praecipitur, et in caeteris, quae Christiana jura depromunt, justi judices legere possunt. Injustum est enim oppressam iterum opprimi, et opprimentem de libertate sceleris gloriari, quod valde sanctus Gregorius ad Goduinum Neapolitanum ducem et immanissime detestatur, dicens (lib. XII, epist. 5): »Satis mirati sumus quod in milite illo, qui ancillam Dei [Col. 0697C] diabolica instigatione perdidit, districtissima vindicta hactenus facta non fuerit. Nam et moribus et bonitati vestrae valde conveniens fuit, ut ante ad nos ultio, quam perpetratae culpae iniquitas perveniret. Hortamur ut sine excusatione aliqua, vel modo qualis vobis fervor sit erga charitatis custodiam demonstrantes, ita pro exemplo aliorum districte emendare tantum facinus festinetis, ut Deum vobis, in cujus ille hoc injuria perpetravit, timore ejus neglecto despexit, placabilem faciatis: nam tantam iniquitatem inultam remanere nullo modo patimur.« Et terrae principes non surda aure debent audire quod dicitur, Anathema in medio tui, non poteris stare coram inimicis tuis (Jos. VII, 13). Et item sanctus Gregorius ad Syagrium scribit episcopum (lib. VII, [Col. 0697D] epist. 117): »Quia satis noxium atque perniciosum est, ut imitatione prave agentis destruantur qui de punitione illius aedificari bene debuerant. In qua re non solum ille culpabilis, sed etiam qui non restiterit invenitur. Nam consentire videtur erranti, qui corrigenda ut resecari debeant non concurrerit.«

Et nemo dicat, tam perversus homo non ad judicium vocandus, sed quasi jam judicatus damnandus est. Audiat quod in Evangelio Joannis scriptum est dixisse Nicodemum ad principes Judaeorum de Jesu, quem ante judicium comprehendere rogaverunt. Scriptum 635 est enim: Nicodemus tamen unus ex Pharisaeis, qui ad Dominum nocte venerat, respondit Judaeis: Nunquid lex nostra judicat hominem, nisi audierit ab ipso [Col. 0698A] prius, et cognoverit quid faciat? (Joan. VII, 50, 51.) Et Dominus: Nolite secundum faciem judicare, sed justum judicium judicate (ibid., 24). Et sanctus Gregorius ab Sabinum subdiaconum de presbytero, qui Sodomiae nefario scelere et idololatria denotabatur, scribit (lib. VIII, epist. 5): »Quorumdam, inquiens, relatione perlatum est, quia Sisinnius Regitanae civitatis presbyter, quod auditu ipso intolerabile nimis est, idolorum venerator ac cultor sit, adeo ut in domo sua aliquod idolum positum habere praesumeret. Sed et quod non dissimile nefas est, Sodomiae illum scelere maculatum. Et ideo quia tanti facinoris iniquitas districta ac subtili investigatione quaerenda atque plectenda est, hac tibi auctoritate praecipimus, ut vigilanti studio, et diligenti omnino [Col. 0698B] cura perquiras: et si qua indicia apprehendere hujus rei potueris, eum in custodia districta, quousque nobis renunties, redigas, ut qualiter immanissimum facinus discuti debeat ac puniri, deliberare possimus.« Et si quis dixerit: Non audet isdem perversus homo ad rationem venire, audiatur consilium sancti Gregorii de Frontinianistis haereticis, qui ad rationem deducendam aliter adduci non poterant, quod scribit ad Maximianum Salonitanum episcopum (lib. VIII, epist. 36): »De Frontinianistis, inquiens, fraternitas tua sit omnino sollicita, et sicut coepit studeat, quatenus ad sinum sanctae Ecclesiae revocentur. Si qui vero ad me venire voluerint, et rationem recipere, prius jusjurandum praebeant, ac promittant, quod in eorum errore etiam ratione recepta [Col. 0698C] non persistant; et postmodum eis tua sanctitas promittat, quia a me nullam violentiam patiantur, sed rationem reddo, si veritatem cognoverint, suscipiant, si non cognoverint, illaesos dimitto. Si qui vero contra vos sine juramento ex eis ad nos venire voluerint, minime eos fraternitas tua retineat, quia venientes, aut rationem recipient, aut scito quia terram illam ulterius non videbunt.« Et in Carthaginensi concilio scriptum est (can. 30): »Placuit, inquit, aut accusatus, vel accusator, in eo loco, unde ille est qui accusatur, si metuit aliquam vim temerariae multitudinis, locum sibi eligat proximum, quo non sit difficile testes perducere, ubi causa finiatur.« Et si quis dixerit, Adduci non potest ad judicium, quia fultus aliorum patrocinio regum rebellionem [Col. 0698D] tenet contra regem: qui pro hoc crimine et etiam pro aliis, eum vellet in judicium mittere si posset, istam quam habet ad judicium ducit; ante oculos habeant domini nostri reges veridicam sententiam Regis regum, qui est veritas et judex vivorum ac mortuorum, qua dicit regi auxilium praestanti contra justitiam: Impio, inquiens, praebes auxilium, et his qui oderunt me amicitia jungeris. Idcirco iram quidem Domini, id est mortem, merebaris, sed bona opera inventa sunt in te (II Par. XIX, 2, 3). Propterea timeant reges, qui talibus hominibus injuste patrocinium praebent, de quorum tuitione Deum offendere possint, et Ecclesiae ac pauperes Christi, et humiliores homines opprimuntur 636 et devastantur, [Col. 0699A] et justa judicia exerceri non possunt: ne forte si tanta et talia bona propria non habuerint, quae tanto malo possint obsistere, sine ullo obstaculo pereant, aut bona quae habent pro alieno malo, cujus fiunt participes, ante Dei oculos perditi fiant, licet humano judicio et corpore sani putentur. Sed et ne sententiam Scripturae incurrant, qua dicitur: Perit justus pro impio. Et ne aliquis eis perverse interpretetur sententiam Deuteronomii: Non tradas servum domino suo, qui ad te confugerit: habitabit tecum in loco qui ei placuerit, et in una urbium tuarum requiescet, nec contristes eum (Deut. XXIII, 15, 16), audiant quomodo illam beatus Augustinus exponat. Septuaginta, inquit, dicunt, Non trades puerum domino suo, qui appositus est tibi a domino [Col. 0699B] suo: non quod eum dominus apposuerit, id est commendaverit, potius enim depositum diceret, sed appositum dixit a domino suo, id est adjunctum cum ab illo abscessisset. Non ergo suscipi sed reddi potius prohibuit fugitivos. Hoc quidem putari potest injustum, nisi intelligamus genti et populo ista dici, non uni homini: sed ex alia itaque gente refugientem ad istam gentem, cui loquebatur, hominem a domino suo, id est a rege suo reddi prohibuit. Quod etiam alienigena servavit rex Geth, quando ad eum refugit David a facie domini sui, hoc est, regis Saul (I Reg. XXVII). Apertissime autem hoc explanat, cum dicit de ipso refuga: In vobis habitabit in omni loco ubi placuerit ei. Hoc autem regnum de multorum manibus in manu parentum nostrorum regum Deo [Col. 0699C] gratias fuerat adunatum, et unum regnum una est Ecclesia, quae illorum divisione, qui sicut unus homo et unus rector in uno regimine esse debent, dividi nullatenus debent. Nec dici debet, ut inter principes nostros de una gente vel de uno regno, ad aliam gentem vel ad aliud regnum quisque refugiat, sed potius in uno regno, sicut Christianos decet, et in unitate Ecclesiae matris consistant. Ad quam Ecclesiam confugientes quod patrocinium habere debeant, sanctus Gregorius ad Joannem episcopum Caralitanae civitatis scribit: Si qui, inquiens, de quibus est quaestio, in Ecclesiam fortasse refugerint, ita debet causa disponi, ut nec ipsi violentiam patiantur, nec hi qui dicuntur oppressi damna sustineant. Curae ergo vestrae sit, ut eis sacramento ab his quorum interest de servanda [Col. 0699D] lege et justitia promittatur, et per omnia commoneantur exire, atque suorum actuum reddere rationem. Ad cujus instar principes nostri catholicae filii divinis mandatis obedire debent, memores quod teste Deo manu propria firmaverunt: videlicet quia hujusmodi homines non solum non tueri, atque contra legem vel rationem defendere, verum vel recipere deberent, nisi ad hoc usque, ut ad reddendam rectam rationem venirent. Quidam autem ex eisdem regibus qui hoc firmaverunt, adhuc Deo gratias corpore vivunt, et quidam migravit ad Dominum. Sed pro patre nati sunt filii, a quibus secundum legem Romanam, 637 quam praedecessores eorum imperatores et reges [Col. 0700A] condiderunt, et servaverunt, et populos per eam feliciter rexerunt et correxerunt, actio quae ab auctore inchoata est, ut ab haeredibus peragenda est: quique ita praedecessorum suorum bene statuta debent in omnibus conservare, sicuti sua constituta a suis successoribus cupiunt conservari. Et non leve regibus vel quibuscunque aliis videatur infringere quod suis student manibus roborare, quia ex divina doctrina, et apostolica traditione, tam maxima res semper ab ipsis primis saeculis manus confirmatio fuit, ut de ipsis apostolorum vicariis, illi ipsi apostolorum vicarii supercoelesti auctoritate decreverint, »Ut qui contra suam subscriptionem in aliquo venerit, ipse se privet honore.« Et non dicant reges, hoc de episcopis et non est de regibus [Col. 0700B] constitutum: sed attendentes quia si sub uno rege ac sacerdote Christo, a cujus nominis derivatione christi Domini appellantur, in populi regimine sublimati et honorati esse desiderant, cujus honore, et amore atque timore, participatione magni nominis domini et reges vocantur, cum sint homines sicut et caeteri, et partem cum his in regno coelorum habere volunt, qui sacro peruncti sunt chrismate, quod a Christi nomine nomen accepit, qui exinde unxit sacerdotes, prophetas, reges, et martyres, ille unctus oleo laetitiae prae consortibus suis, quique fecit eos in baptismate reges et sacerdotes Deo nostro, et genus regium, ac regale sacerdotium, secundum apostolos Joannem et Petrum (Apoc. II; I Petr. II): intelligant et credant se in oculis Dei [Col. 0700C] privari regii nominis et officii dignitate, quando si illud placitum Deo fuit quod manu firmaverant, faciunt contra manus suae conscriptionem, licet illud nomen usurpent ante oculos hominum terrena et instabili potestate: quoniam sicut vivunt reges boni et justi in suis legibus bonis et justis, quando per eas premuntur et puniuntur noxii, et relevantur ac liberantur innoxii, ita vivunt apostolici viri in regulis promulgatis et suis manibus confirmatis, quibus judicati sunt contra illas agentes ex illa die qua constitutae sunt. Et sicut Apostolus de illa dicit, quae vivens mortua est (Apoc. XVI), ita et talis transgressor, licet illi qui nunc apostolorum vices retinent, eum, aut quia ignorant, aut quia dissimulant quod actum est, non adjudicent, si se non ante [Col. 0700D] ultimum diem correxerit, inter damnandos in judicio de majoribus duntaxat transgressionibus positus judicabitur. Lex enim non est posita justis, sicut dicit Apostolus (I Tim. I, 9), sed transgressoribus, et sceleratis, homicidis, et parricidis, ac fornicariis, atque reliquis praevaricatoribus. Nam non sine causa scriptum legitur, quoniam verba Decalogi digito Dei sint scripta. Valituram quippe in perpetuum legem illam esse decrevit, quam digito, id est spiritu suo scripsit. Et de electis Dominus in Evangelio dicit: Gaudete quia nomina vestra scripta sunt in coelo (Luc. XVI, 10). De reprobis autem Jeremias propheta dicit: Recedentes a te, Domine, in terra scribentur (Jer. XVII, 13). Non autem pueriliter sapiendum 638 est, [Col. 0701A] quasi Deus ad remedium oblivionis bonos in coelis, malos scribat in terris: sed salubriter intelligendum, quod sive coelestia, seu terrestria quis opera gesserit, per haec quasi litteris adnotatus apud Dei memoriam sit aeternaliter affixus: in hoc jure demonstrans, ut quod quisque juste et rationabiliter manu firmaverit, inviolabiliter ac perseveranti conservet justitia; nec inaniter suum nomen qui ad baptizandum venit, si aetatem habet, aut patronus pro puero, sed et publice poenitens ad reconciliationem accedens, scriptum nomen proprium ex traditione ecclesiastica donat, quod super sacrum altare inter sacramentorum coelestium celebrationem ponitur, et recitandum ad locum per sacerdotem Domino commendatur. In sacris nihilominus dypticis [Col. 0701B] non frivole nomina fidelium tam vivorum quam defunctorum scribuntur, et infidelium de eisdem dypticis etiam post mortem divino judicio, si conscripta fuerant, eraduntur. Sed forte quasi principali fulti licentia dicunt principes: Quid magni mali contra Deum facio, vel quis me inde judicabit, qui super omnes consisto, si praeceptum, vel edictum, quod manu confirmo, aut infringo, aut non attendo? Primum quidem attendant, quia si illi super alios sunt, super illos Deus est: et si prave egerint, et se non correxerint, tanto gravius judicabuntur, quanto in throno regni caeteris celsius praeponuntur. Reges enim et sacerdotes subditorum prave acta corrigunt: sed oblivisci non debent, quia illorum mala per ipsum Dominum judicabuntur: nec surda aure debent [Col. 0701C] audire quod scriptum est: Potentes potenter tormenta patientur, exiguo autem conceditur misericordia (Sap. VI, 7). Deinde legant historiam sancti Abrahae (Gen. XXIII), qui chartam confirmationis a venditore sepulcri conjugis suae coram filiis et populo terrae pro tam magno accepit, ut etiam adoraret in terra populum terrae, filios videlicet Heth, quatenus id obtineret audita concessione illorum, et quam magni hoc pendere debeant invenire valebunt. Sed et in lege de hac confirmatione sufficienter invenient, quae tantum et ante adventum Christi viguit ut etiam Pilatus ex antiqua consuetudine instructus, poscentibus Judaeis ut refragaretur quod in Christi titulo scripserat, dixerit, Quod scripsi, scripsi (Joan. XIX, 22), nolens infectum vel immutatum esse quod fecerat. Quod [Col. 0701D] et longe ante firmatum Dominica stipulatione fuerat, sicut psalmo superscriptum est, Ne corrumpas tituli inscriptionem (Psal. LXXIV). Et quam certissimae stabilitatis ac firmitatis credi debeat chirographum, id est manu scriptum, in libro Tobiae legitur, et in Evangelio de conscriptis cautionibus demonstratur. Sed quidam principes, quod Deus a nostris Christianis principibus longe faciat, forte non provident, quia post illos infirma firmatio illorum manet, et ipsi decedunt, et sicut sanctus Augustinus dicit: Transit actus, et manet reatus. Quod suum erat locis sanctis donant per confirmationem, et sibi usurpant per occupationem, 639 quod ut saeculi pauperiores non obtinent per deprecatam praestationem: imo et sibi [Col. 0702A] auferunt, et locis sanctis non tribuunt, et unde sibi debuerant operari remedium, perpetrant sacrilegium: et si sacrilegium perpetrant de suis non bene datis, considerandum est quantum sibi periculum faciunt de rebus ab aliis Deo donatis, et a se contra Deum et ipsi Deo ablatis. Unde sanctus Gregorius in epistola ad Sabinum subdiaconum scribens (lib. VIII, epist. 7): »Sacrilegum, inquit, et contra leges est, si quis quod venerabilibus locis relinquitur, pravae voluntatis studiis suis tentaverit compendiis retinere.« Et sacri canones (conc. Agath. c. 4): »Clerici, inquiunt, vel saeculares, qui oblationes parentum, aut donatas, aut testamento relictas, retinere praesumpserint, aut id quod ipsi donaverunt ecclesiis vel monasteriis crediderint auferendum, sicut synodus [Col. 0702B] sancta constituit, velut necatores pauperum, quousque reddant, ab ecclesiis excludantur.« Quapropter sciant quia cum peccatis propriis, pro omnibus etiam illorum peccatis qui easdem res pro redemptione animae suae dederunt, in futuro judicio punientur: et non postponant qui forte confirmant inconsulte quod fidelibus vel amicis suis donant, et sine judicio auferunt, quando quae dederant ad memoriam poenitendo reducunt: non attendentes, quia illi vadunt de saeculo, cum exit de corpore anima, et remanet in saeculo terra, et tenetur a vacuo possessore rerum illarum confirmationis regiae charta, et cum suspirant corda, provocantur ad maledicendum fortassis non sine peccati pondere labia; cum utrumque providendum erat, ne videlicet inconsulte quiddam [Col. 0702C] rex daret, nec sine judicio cuiquam aequitatis quiddam auferret, neve post judicium de ablatis charta indisrupta maneret. Scriptum est enim: Memoria justi cum laudibus, nomen autem impiorum putrescet (Prov. X, 6). Melius itaque et rationalibus esset, ut per rationem disrupta charta putresceret, et laus aequitatis eorum maneret, quam charta confirmationis maneret, et nomen laudis putresceret. Sed forte haec legentes vel audientes principes dicent: »Bene nos castigaverunt episcopi: nihil per praecepta donabimus, ne iterum reprehendamur.« Econtra audiant quid voce castigantium propheta conqueritur dicens: Curavimus Babylonem, et non est sanata (Jer. LI, 9). Babylon quippe curatur, nec tamen ad sanitatem reducitur, quando mens in prava actione confusa, [Col. 0702D] verba correptionis audit, flagella correptionis percipit, et tamen ad recta salutis itinera redire contemnit. Et per Sapientiam: Sicut acetum, inquit, in nitro, ita ei qui cantat carmina cordi pessimo (Prov. XXV, 30). Cum acetum in nitro mittitur, effervescit protinus et ebullit: sic plerumque et corda potentium, qui de potentia tument, et non se de humanitate humiliant, veluti Abraham Domino dixit, humilians se de exaltatione collocutionis ejus: Loquar ad Dominum meum cum sim cinis et pulvis (Gen. XVIII, 27). Quando correptionem castigantis missi Domini audiunt, ex tumore cordis in verba contradictionis erumpunt: Dare sanctis locis vel fidelibus viris non vetuerunt 640 episcopi, cantantes omnibus: Vovete [Col. 0703A] et reddite Domino Deo vestro (Psal. LXXV, 12); et: Omnia fac cum consilio, et post factum non poenitebis (Eccli. XXXII, 24); et: Non facias quod iniquum est, neque injuste judicabis (Lev. XIX, 15); et: Juste judica proximo tuo (ibid.). Sicut non vult princeps sibi tolli a fortiore suo quod Deus illi concessit, ita et ipse non sine aequitatis judicio auferat a quoquam vel quod dedit, vel quod non dedit, quia scriptum est: Quod tibi non vis fieri, alteri ne facias (Tob. IV, 16). Sed potius etiam atque etiam praedicaverunt episcopi: Facite vobis amicos de mammona iniquitatis, ut cum defeceritis, recipiant vos in aeterna tabernacula (Luc. XVI, 9); et: Quodcunque potest manus tua, instanter operare, quia nec locus, nec ratio est apud inferos, quo tu properas (Eccle. IX, 10). Et sicut ista quae utilia [Col. 0703B] et honesta sunt praedicaverunt episcopi, ita nihilominus praedicant ut turpem notam regio nomini rex a se festinet abscondere, et quantum potest abluere, et per singulos dies, et per singulos actus, memor sententiae Deuteronomii dicentis: Habebis locum extra castra, ad quem egrediaris ad requisita naturae, gerens paxillum in balteo: cumque sederis, fodies per circuitum, et egesta humo operies quo revelatus es. Dominus enim Deus tuus ambulat in medio castrorum, ut eruat te, et tradat tibi inimicos tuos: ut sint castra tua sancta, et nihil in eis appareat foeditatis, ne derelinquat te (Deut. XXIII, 12-14). Naturae quippe corruptibilis pondere praegravati, a mentis nostrae utero quaedam cogitationum superflua, et ab actionis nostrae opere regimine indigna, quasi ventris gravamina [Col. 0703C] erumpunt, et portare sub balteo paxillum debemus, qui rectores in populo sumus, ut videlicet ad reprehendentes nosmetipsos semper accincti, acutum circa nos stimulum compunctionis habeamus, qui incessanter terram mentis nostrae dolore poenitentiae confodiat, et hoc quod a nobis foetidum erumpit abscondat. Ventris quippe egestio fossa humo per paxillum tegitur, cum mentis nostrae superfluitas, vel operationis nostrae reprehensibilis foeditas, subtili redargutione discussa, et honesta operatione correcta, ante Dei oculos per compunctionis suae stimulum et correctionis bonum celatur. Perpendendum est etiam, quia antiqui reges et imperatores suis legibus statuerunt, ut charta confirmationis quinque, vel septem, aut decem, ut scribit Ambrosius, testibus [Col. 0703D] roborata constaret. Sed et jure civili in conscriptione chartarum coaditionalis constitutio ponitur, quo dispendio, qui eamdem chartam infringere tentaverit, fisco multetur, et accusator accusationis scripturae subscribens, se a conditione mutare non poterit. De sua autem confirmatione nihil scripserunt, quia principis manus, sicut de David in Regum libro dictum legimus, pro decem millibus computatur (I Reg. XVIII). Et rex a Deo vel ad gratiam, vel propter peccata populi constitutus, ab ipso Rege regum de suis vel justis actibus coronabitur, vel injustis judiciis et iniquis actionibus aequitatis judicio judicatus multabitur. Inseruerunt etiam in eisdem legibus ad legem Corneliam testamentariam, [Col. 0704A] de his, qui testamentum quodve aliud instrumentum falsum sciens, dolo malo scripserit, suppresserit, 641 admoverit, designaverit, deleverit, honestiorem quidem in insulam deportari, humiliorem autem in metallum damnari, aut in crucem levari, servum vero capite puniri. Et, ut beatus Augustinus commemorat in Joannis evangelistae Commento (tract. 7): »Juris forensis est, ut qui in precibus mentitus fuerit principi, non illi prosit scriptum quod impetraverit, imo etiam careat ipso beneficio scripti, quo scriptum perduxerit.« De confirmationis autem suae scriptura nihil dixerunt, quia quod firmaverunt, infringere nefas duxerunt: sicut in libro Esther legitur quantam valitudinem annuli regis habeat signatio (Esth. III), quantam [Col. 0704B] cautelam signi illius vacuatio, quanto magis regiae manus subscriptio. Et nec perfunctorie ducere debet regia dignitas quod in suis praeceptis scribitur: Et ut hoc, inquit, nostrae auctoritatis praeceptum pleniorem in Dei nomine obtineat firmitatis vigorem; et: Data illo, vel illo anno in Dei nomine feliciter; ne quod in Dei nomine feliciter confirmatur, sine Dei, id est, sine veritatis judicio infeliciter effoetetur; quia scriptum est: Non polluas nomen Domini Dei tui (Lev. XVIII, 21); et: Non accipias nomen Domini Dei tui in vanum (Exod. XXX, 7). Legant quoque Paulum, et expositores ipsius Apostoli, quam pro magno sit dictum quod scripsit idem divinus Apostolus in suis Epistolis: Videte quales litteras mea scripsi manu (Gal. VI, 11). Et item: Salutatio mea [Col. 0704C] Pauli (I Cor. XVI, 21). Unde reges, qui subscriptione manus suae a se data, vel privilegia sanctorum cum anathematismo manibus roborata confirmant, et illa postea conservare parvipendunt, sive detractant, quasi anathematis vinculo non teneantur obstricti, sententiam beati Gregorii ex epistola ad Theoctistam patriciam audiant (lib. XII, epist. 39): »Ipsi, inquiens, sibi testes sunt quia Christiani non sunt, qui ligamenta sanctae Ecclesiae vanis se aestimant conatibus solvere, ac per hoc nec absolutionem sanctae Ecclesiae, quam praestat fidelibus, veram putant, si ligaturas ejus veras esse ac valere non aestimant, et unde se fallere veritatem credunt, inde in peccatis suis veraciter ligantur.« Si qui sunt igitur, qui sub nomine Christiano haec aut praedicare [Col. 0704D] audent, aut taciti apud semetipsos tenere, eos et ego, et omnes catholici episcopi, atque universa Ecclesia anathematizamus. Haec dicimus, ut secundum rationem et legis ordinem cuncta agant regni principes, et Ecclesiae sanctae rectores, sed et cum aequitatis judicio supra scripta causa diffiniatur. Ordinem autem constituendi judicium, si Hucbertus pro hac causa ad audientiam, et de civili injudicatus ad ecclesiasticum judicium venerit, isdem beatus Gregorius in commonitorio ad Joannem Defensorem euntem in Hispanias descripsit, dicens (lib. XI, epist. 50): »Primum ut sic ordinabiliter fiat, quatenus alii sint accusatores, et alii testes. Deinde causae qualitas exploretur, si digna exsilio vel condemnatione [Col. 0705A] sit, et ut eo praesente sub jurejurando contra eum testimonium proferatur, seu scriptis actuum inseratur: et ut ipse licentiam respondendi et defendendi se habeat. Sed et de personis accusantium ac testificantium subtiliter erit quaerendum, 642 cujus conditionis, cujusve opinionis, aut ne inopes sint, ac ne forte aliquas contra eum inimicitias habeant: et utrum testimonium ex auditu dixerint, aut certe specialiter se scire testificati fuerint; et ut scriptis judicatum sit, et sic partibus praesentibus sententia recitetur, et ita haec omnia solemniter roborentur.«

Caeterum si femina ante initum conjugium de scelere cum fratre suo culpabilis invenitur, ponendum duximus instar judicii de epistola ejusdem sancti [Col. 0705B] Gregorii ad Joannem episcopum Panormitanum, de quadam femina, quam aliquis homo, antequam diaconus ordinaretur, reliquit, et post mutatam vestem cuidam marito tradiderit. Ait enim (lib. XI, epist. 60): »Quia sunt culpae, in quibus culpa est relaxare vindictam, quaerenda semper est veritas, ut inquiri debeat, utrum accusatum noxa condemnet, an a poena innocentia patefacta subducat. Itaque pervenit ad nos Fantinum defensorem ultionem exercere in Petrum latorem praesentium voluisse, pro eo quod, quantum dicitur, relictam cujusdam diaconi, tempore quo conductor fuit, marito tradiderit. Sed quoniam iste conjugem diaconi asserit non fuisse, dicens nec virginem illam ad eum venisse; denique nec religiosam mutasse vestem, postquam ille in [Col. 0705C] ordine sacro promotus est, adjiciens etiam, priusquam ad diaconatum perveniret, et postea, prava illam opinione vixisse. Ideoque fraternitatem tuam his hortamur affatibus, ut cum Dei, sicut decet, timore causam hanc subtili omnino investigatione perquirat, et si in conjugio diaconi mulierem, de qua agitur, fuisse constiterit, et suprascriptus lator memorato defensori et rectori patrimonii ad vindictam modis omnibus tradatur, et cum competenti emendatione hi qui male societati sunt disjungantur.« Haec de sancti Gregorii verbis excerpsimus.

Et sicut supra de beati Augustini verbis posuimus, quoniam quod agebat in lege veteri, vel etiam quod nunc agit in reipublicae legibus interfectio, hoc operatur [Col. 0705D] in Ecclesia excommunicatio, et ab Ecclesia separatio; si de legibus publicis, quaecunque femina hujusmodi sceleribus, sicut praemissum est, irretita, evadens forense judicium, ad episcopale judicium venerit, secundum sacrum Ancyranum concilium (can. 15 et 20), de his qui fornicantur irrationabiliter, id est cum masculis vel pecoribus, et de illis mulieribus quae fornicantur et partus suos necant, vel quae agunt secum ut utero conceptos excutiant, inter eos orare, ut videtur nobis, praecipietur, qui spiritu periclitantur immundo, et per districtam decennalem poenitentiam castigata, usque ad vitae finem dignis poenitentiae fructibus incumbere, reservato sibi pro ecclesiastica pietate, si mortis [Col. 0706A] metus ingruerit, viatico munere judicabitur, segregata non solum a toro regio, verum etiam ab omni conjugali consortio, secundum decreta beati Gregorii papae ad Felicem Siciliensem episcopum, quibus dicit (lib. XII, epist. 32): »Progeniem, inquiens, suam unumquemque de his, qui fideliter edocti, 643 et jam firma radice plantati stant inconvulsi, usque ad septimam observare decernimus generationem, et quandiu se cognoscunt affinitate propinquos, ad hujusmodi copulae non accedere societatem. Nec eam, quam aliquis ex propria consanguinitate conjugem habuit, vel aliqua illicita copulatione maculavit; in conjugium ducere ulli profecto Christianorum licet vel licebit, quia incestuosus est talis coitus, et abominabilis Deo et cunctis hominibus. Incestuosos [Col. 0706B] vero nullo conjugii nomine deputandos a sanctis Patribus dudum legimus constitutum. Nec hoc quoque in hac sollicitudinis parte relinquimus, quod omnes incestuosi a limitibus sanctae Ecclesiae sint separandi, usquequo per satisfactionem precibus sacerdotum eidem sanctae catholicae reconcilientur.« Et in edicto canonico ante corpus beati Petri prolato (Greg. XI in synod. Rom.): »Si quis de propria cognatione, vel quam cognatus habuit, duxerit uxorem, anathema sit. Et responderunt omnes tertio, anathema sit.« Et sanctus Ambrosius in prima epistola ad Corinthios dicit: »Non est enim frater, aut soror servituti subjectus in ejusmodi (I Cor. VII, 15): hoc est non deberi reverentiam conjugii ei qui horruit auctorem conjugii. Non enim ratum est matrimonium [Col. 0706C] quod sine Dei devotione est.« Et sanctus Hieronymus in tertio libro commenti epistolae Pauli ad Ephesios: »Quomodo itaque, inquit, Christo subjecta est Ecclesia, sic subjecta sit uxor viro suo. Quem enim habet principatum et subjectionem Christus et Ecclesia, huic eidem ordini maritus et uxor astringitur. Sed videndum ut quomodo in Christo et in Ecclesia sancta conjunctio est, ita et in viro et in muliere sancta sit copula. Sicut autem non omnis congregatio haereticorum Christi Ecclesia dici potest, nec caput eorum Christus est, sic non omne matrimonium; quod in viro suo secundum Christi praecepta non jungitur, rite conjugium appellari potest, sed magis adulterium.« Hinc intelligenter est adnotandum, quia quod iste ipse doctor in epistola [Col. 0706D] ad Amandum presbyterum dicit (epist. 147), quod quandiu vivit vir, licet adulter sit, licet sodomita, licet flagitiis omnibus coopertus, et ab uxore propter haec scelera derelictus, maritus ejus reputatur, cui alterum virum accipere non licet, de eo dicit, qui post legitimum initum conjugium, in ipso peccat conjugio, in quo jure pari vir et mulier tenentur sententia. In hoc autem loco de ea vel de eo agitur, qui ante initum legitimum conjugium, perpetrato incestu legitimum quod habere poterat sibi tollit conjugium. Et in concilio Agathensi (can. 61): »De incestis conjunctionibus, inquiunt, nihil prorsus veniae reservamus, nisi cum adulterium separatione sanaverint. Incestuosos vere nullo conjugii nomine [Col. 0707A] deputandos, quos etiam designari funestum est.« Et sanctus Augustinus in libro de Bono conjugali: »Aliud est non concumbere nisi sola voluntate generandi, quod non habet culpam, aliud autem carnis quidem concumbendo appetere voluptatem, sed non praeter conjugem, quod venialem habet culpam, quia et sine causa propagandae prolis 644 concumbitur, non tamen hujus libidinis causa propagationi prolis obsistitur, sive voto malo, sive opere malo: nam hoc faciunt, qui quamvis vocentur, conjuges non sunt, nec ullam nuptiarum retinent veritatem, sed honestum nomen velandae turpitudini obtendunt. Produntur autem, quando eo usque progrediuntur, ut exponant filios suos qui nascuntur invitis, oderunt autem nutrire, vel habere quos gignere [Col. 0707B] metuebant. Itaque cum in suos saevit quos genuit tenebrosa iniquitas, clara iniquitate in lucem promitur, et occulta turpitudo manifesta crudelitate convincitur. Aliquando eo usque pervenit haec libidinosa crudelitas, vel libido crudelis, ut etiam sterilitatis venena procuret, et si nihil valuerit, conceptos foetus aliquo modo intra viscera exstinguat ac fundat, volendo suam prolem prius interire quam vivere, aut si in utero jam vivebat, occidi antequam nasci. Prorsus si ambo tales sunt, conjuges non sunt, et si ab initio tales fuerunt, non sibi per connubium, sed per stuprum potius convenerunt. Si autem non ambo sunt tales, audeo dicere, aut illa est quodammodo mariti meretrix, aut ille adulter uxoris.«



INTERROGATIO XIII.

[Col. 0707C] Sexto nobis capitulo remandate, si idem rex, postquam talia de praefata uxore sua audivit, et ab ejus carnali commercio suspensus fuit, forte concubina usus adulterium perpetraverit, et si hoc ad plurimorum pervenit notitiam, quo debeat sanari medicinali judicio. Et si fortassis acciderit, ut quiscunque homo sacramento attendere se obligaverit, quod criminosum sit agere, utrum quod juravit, ne incurrat perjurium, debeat adimplere, an, ne crimen admittat, quod male juravit in irritum debet ducere: et si hoc verum esse possit, quod plures homines dicunt, quia sunt feminae, quae maleficio suo inter virum et uxorem odium irreconciliabile possint mittere, et inenarrabilem amorem iterum inter virum et feminam serere, et quod vir legitime sortitam [Col. 0707D] conjugem maritali commercio non possit adire, et aliis valeat feminis commisceri, et itidem eodem maleficio potentia concumbendi, et dilectione quondam habita fruendi, per artem maleficarum possit restitui. Et quae sit causa cur Deus, ut dicitur, saepe in legitimo conjugio permittat talia fieri. Et si forte tales viri malefici, vel incantatrices feminae inventae fuerint, quid de hujusmodi debeat fieri.



RESPONSIO.

Respondemus, si forte, ut fertur, rex, de quo agitur, post legaliter initum conjugium, cum alia aliqua carnis commistione negotium concumbendi exercuit, negari non potest adulterium perpetrasse, etiam [Col. 0708A] si femina, quam duxit uxorem, de talibus, sicut reputatur, 645 rea fuerit fortassis inventa, quoniam post legaliter initum conjugium ante legalem diffinitionem praesumpsit illicita. Apostolus enim dicit alligatam esse uxorem sub lege viri quando tempore vir ejus vivit, mortuo autem eo solutam esse a lege viri (I Cor. VII). Et secundum sacram auctoritatem, legaliter desponsatam, dotatam, et publicis nuptiis honoratam, uxorem esse nemo qui dubitet. Sed et unam esse legem in hoc jure viri et uxoris eadem sacra testatur auctoritas. Et ideo, antequam a jugo gravi super filios Adae a die egressus de ventre matris eorum, usque in diem ingressus in ventrem omnium matris, alter ab altero dissolvatur, aut lege ab eo, qui per conditores legum juxta decernit, [Col. 0708B] comprobetur quod est initum non legitimum fuisse conjugium, quicunque eorum unam carnem per adulterium in duo diviserit, non commisisse adulterium dici non poterit. Magnus etenim Leo papa de forensibus legibus ecclesiasticis modum tribuit ad Nicetam Aquileiensem episcopum scribens (epist. 85): Ut sicut in mancipiis, vel agris, aut etiam in domibus, ac possessionibus, in captivitatem ductis postliminium reversis de captivitate servatur: ita etiam et conjugia, si aliis juncta fuerint, reformentur. Et nos de eisdem legibus ad exemplum ipsius debemus conjicere, quoniam si quilibet quod ei jure posset competere contra jus sibi praesumpserit, per legem ei quem spoliaverat cogetur legaliter emendare. Quapropter si quilibet legaliter conjugatus, [Col. 0708C] ante judicium ex criminata determinatum, contra matrimonii jura, aut publice aut secrete praesumpsit, necesse erit eum legibus praefixis transgressoribus aut secrete aut publice subjacere, quibus decretum est in concilio Africano (can. 10): »Ut poenitentibus, secundum differentiam peccatorum, episcopi arbitrio poenitentiae tempora decernantur.« Et in concilio Carthaginensi (conc. Carth. IV, can. 74): »Ut sacerdos poenitentiam imploranti absque personae acceptione poenitentiae leges injungat.« Et (can. 47): »Si quis fidelis, secundum Eliberitanum concilium, habens uxorem non semel sed saepe fuerit moechatus, in fine mortis conveniendus est; quod si se promiserit cessaturum, communio illi donanda est: si resuscitatus rursus moechatus fuerit, [Col. 0708D] ut non ulterius de communione pacis ludat, severius abscindendus est.« Et juxta Ancyranum concilium (can. 19): »Uxor adulterata, vel maritus committens adulterium, post septem annorum poenitentiam reconciliationis et communionis perfectionem consecuturi sunt.« Et item secundum Eliberitanum concilium (can. 69): »Si quis uxorem habens semel lapsus fuerit, post quinquennem poenitentiam reconciliandus est, vel si necessitas infirmitatis coegerit, ante communio ei largienda est.« Similiter et synodus Toletana constituit (conc. Tol. I, can. 17): »Qui uxorem simul et concubinam habuerit, a communione Ecclesiae separandus est.« In qua separatione, vel post dignam satisfactionem [Col. 0709A] reconciliatione, summopere debent pastores Ecclesiae et apostolorum successores atque vicarii providere, »qui, ut dicit beatus Gregorius (Hom. 26 in Evang.), 646 solvendi ac ligandi auctoritatem sunt quando gradum regiminis sortiuntur adepti, ne in solvendis ac ligandis subditis suae voluntatis motus, non autem causarum merita sequantur, ut vel damnent immeritos, vel alios ipsi ligati solvant, seque ipsos hac ligandi et solvendi potestate privent, qui hanc pro suis voluntatibus et non pro subjectorum moribus exercent: ne erga quemlibet proximum odio vel gratia moveantur, quia digne de subditis judicare nequibunt, si in subditorum causis sua, vel odia, vel gratiam sequi decreverint. Unde recte per prophetam dicitur: Mortificabant animas quae non moriuntur, et vivificabant animas quae non vivunt (Ezech. XIII, 19). Non morientem quippe mortificat, qui justum damnat, et non victurum vivificare nititur, qui reum a supplicio absolvere conatur. Causae ergo pensandae sunt, et tunc ligandi atque solvendi potestas exercenda. Videndum est quae culpa praecessit, aut quae sit poenitentia secuta post culpam: ut quos omnipotens Deus per compunctionis gratiam visitat, illos pastoris sententia absolvat. Tunc enim vera est absolutio praesidentis, cum interni arbitrium sequitur judicis.« Et illos nos debemus per pastoralem auctoritatem solvere, quos auctorem nostrum cognoscimus per suscitantem gratiam vivificare. Quae nimirum vivificatio ante operationem rectitudinis in ipsa jam cognoscitur confessione peccati, quae non verbotenus [Col. 0709C] tantum et summis vix labiis solet fieri, sed quae ex intimo cordis procedit affectu, sicut David dixit: Peccavi Domino, et audire meruit, Dominus transtulit peccatum tuum, non morieris (II Reg. XII, 13). Et item dicit: Rugiebam a gemitu cordis mei (Psal. XXXVII, 9); et Iniquitatem meam annuntiabo, et cogitabo pro peccato meo (ibid., v. 19). Sicut et in tribulatione, quam pro peccato admisso sustinuit fugiens a facie filii sui, cogitavit dicens: Respiciat Dominus afflictionem meam, et reddat mihi bonum pro maledictione hac (II Reg. XVI, 12). Quibus constat, quia taliter confitentibus nec satisfactio interdicenda est, nec communio deneganda. Alioquin in judicium sibi corporis sacri et sanguinis pretiosi Redemptoris nostri sacramenta praesumunt, qui indiscrete [Col. 0709D] non purificati vel absoluti, sed potius seducti atque decepti sunt a talibus pastoribus, de quibus dicit propheta: Vae his qui consuunt pulvillos sub omni cubito manus, et faciunt cervicalia sub capite universae aetatis ad capiendas animas (Ezech. XIII, 18), id est cadentes a sua rectitudine animas, atque in hujus mundi delectatione reclinantes, blanda adulatione refovent, ut in errore molliter jaceant, quos nulla asperitas contradictionis pulsat: quod rectores seipsos amantes his procul dubio exhibent, a quibus se noceri posse in studio gloriae temporalis timent. De quibus iterum scriptum est: Popule meus, qui te beatificant, ipsi te decipiunt, et viam gressuum tuorum dissipant (Esa. III, 12). Et item: Prophetae [Col. 0710A] tui viderunt tibi falsa et stulta, nec aperiebant iniquitatem tuam, ut te ad poenitentiam provocarent (Thren. II, 14). Quia dum corripere culpas metuunt, in cassum delinquentibus promissa securitate blandiuntur et sic vel in affectu peccandi manentes, vel ante congruam satisfactionem 647 divina usurpantes mysteria, bonum Dei donum faciunt suum judicium. Quoniam sicut auctores sancti, ut demonstrat venerabilis presbyter Beda in commento Evangelii Lucae, exponentes sententiam dicentis Domini, Verumtamen ecce manus tradentis me mecum est in mensa, verumtamen vae illi homini per quem tradetur (Luc. XXII, 21), dicunt hodie quoque ut usque in sempiternum. Vae illi homini, qui ad mensam Domini malignus accedit, qui et insidiis mente conditis, praecordiis aliquo scelere pollutis, [Col. 0710B] mysteriorum Christi secretis participare non metuit. Et ille enim in exemplum Judae filium hominis tradit, non quidem Judaeis peccatoribus, sed tamen peccatoribus, membris videlicet suis, quibus illud inaestimabile et inviolabile Domini corpus violare praesumit. Ille Dominum vendit, qui ejus amore ac timore neglecto, terrena et caduca, imo etiam criminosa plus amare et curare convincitur. Vae, inquam, illi homini, de quo Jesus, qui altaribus sacrosanctis inter immolandum, utpote proposita consecraturus, adesse non dubitatur, astantibus sibi ministris coelestibus, queri cogitur, Ecce, inquiens, manus tradentis me mecum est in mensa. Et Paulus dicit: Si quis frater nominatur, et est fornicator, aut avarus, aut idolis serviens, aut maledicus, aut ebriosus, [Col. 0710C] aut rapax, cum hujusmodi nec cibum sumere (I Cor V, 11). Et item dicit: Iniqui regnum Dei non possidebunt. Nolite errare, neque fornicarii, neque idolis servientes, neque adulteri, neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt (I Cor. VI, 9, 10). Et item: Fornicatores et adulteros judicabit Deus (Hebr. XIII, 4). Et item: Omne peccatum, quodcunque fecerit homo, extra corpus est: qui autem fornicatur, in corpus suum peccat (I Cor. VI, 18). Unde Ambrosius ostendit gravissimum esse peccatum, quia ex hoc omne deperit corpus, in caeteris autem peccatis portio perit, non totum. Totum enim corpus vir est et mulier, quia portio viri est mulier: quicunque enim [Col. 0710D] aliud peccatum admiserit, extra se peccat, fornicarius vero in carnem suam peccat. Quanquam enim omnia peccata carnalem hominem praestent, hoc tamen specialiter desiderium carnis est, quod sordibus maculatam animam cum corpore tradit gehennae: quia victa anima a libidine carnis fit caro, sicut et corpus recte gubernatum spiritale appellatur. Animus tamen est, qui aut victus illecebris totum hominem carneum fecit, aut in vigore naturae suae manens, carni praestat ut spiritalis dicatur. Quapropter sanxerunt Spiritu sancto in se loquente canonum conditores ut a communione tales homines usque ad satisfactionem separentur: quoniam qui alieni a regno Dei sunt, ab Ecclesia, quae et regnum Dei est [Col. 0711A] et nominatur, usque ad correctionem et satisfactionem debent modis omnibus separari: et cum quibus Christi discipulos cibum sumere non oportet, eis dare sacram communionem non debent Domini sacerdotes, ipso prohibente in Evangelio: Nolite dare sanctum canibus (Matth. VII, 6). Quales designat Petrus dicens: Sicut sus lota in volutabro luti, et 648 canis reversus ad vomitum suum talis est (II Petr. II, 22), ut Salomon dicit, Stultus iterans stultitiam suam (Prov. XXVI, 11). Et qui in peccato manens, vel ante correctionem, et satisfactionem peccati criminalis, Dominicam coenam praesumit ad manducandum, in suam condemnationem, ut praemisimus, eamdem coenam praesumit, attestante Apostolo: Quicunque, inquit, edit panem hunc, aut bibit [Col. 0711B] calicem Domini indigne, reus erit corporis et sanguinis Domini (I Cor. XI, 27). Unde sanctus Ambrosius dicit: Quid est autem reum esse corporis et sanguinis Domini, nisi poenas dare mortis Domini? Occisus est enim pro his qui beneficium ejus in irritum ducunt. Probet autem, dicit iterum Paulus, homo seipsum, et sic de pane illo edat, et de calice bibat (ibid., 28). Probare enim seipsum, id est corrigere se debet homo a peccato, et ipsum reprobare peccatum, et post dignam satisfactionem accedere ad sacram communionem, ut sciat mens reverentiam se debere ei, ad cujus corpus sumendum accedit. Hoc enim apud se debet judicare, quia Dominus est cujus corpus sumit et sanguinem. Et quod subsequitur, Ideo in vobis multi infirmi, et imbecilles, et [Col. 0711C] dormiunt multi (I Cor. XI, 30), ad hoc posuit, ut imaginem ostenderet judicii in eos qui inconsiderate Domini corpus accipiunt: quia sicut illi corporaliter infirmabantur et moriebantur, ita quicunque in peccato manet, vel affectum peccandi habet, et corpus et sanguinem Domini sumit, unde vitam posset accipere, si condigna satisfactione post dignam poenitentiam sacramenta illa acciperet, inde mortem sibi indigne accipiendo assumit. Et si quaerat aliquis, quare etiam nunc accipientes indigne non infirmantur vel moriuntur, sicut tunc infirmabantur, et moriebantur, accipiat quod non dixit Apostolus omnes infirmari vel mori, sed multi, inquit, fiunt infirmi, et multi moriuntur. Et in primordio Ecclesiae necessaria erant corporalia signa, nunc autem vera fides [Col. 0711D] debet sufficere. Est et aliud, quia sicut scriptum est, In fine saeculi erit sol sicut saccus cilicinus (Apoc. VI, 12), id est Ecclesia in luctus amaritudine sine miraculorum coruscatione, ut probati manifesti fiant. Et quia quidam corriguntur communicantes simpliciter, licet postea peccent ut Petrus: quidam tolerantur maligne communicantes, ut Judas qui suus homicida existens, exitiabili exitu demonstravit quid anima patiatur nunc sine corpore, et quid aeternaliter patietur cum corpore, quoniam in judicium sibi divina mysteria manducavit et bibit. Et quod subjungit, Si nosmetipsos dijudicaremus, non utique judicaremur (I Cor. XI, 31), hoc dicit, quia si nosmetipsi errores nostros corrigeremus, non a Domino [Col. 0712A] judicaremur, id est condemnaremur. Et ideo sacri canones sanxerunt, ut ad judicium sacerdotale removeantur vel resocientur peccantes sacro altario, dicente Domino ad leprosos, qui praesignabant lepra peccatorum in Ecclesia nunc perfusos, Ite, ostendite vos sacerdotibus (Luc. XVII, 14), ut secundum quod viderint magnitudinem vel multitudinem peccatorum in peccantibus, et consideraverint illorum dignam satisfactionem, ita et absque personarum acceptione tempora constituant poenitendi 649 et reconciliandi eos, ne in judicium et condemnationem sumant quod Dominus ad redemptionem et salutem credentibus contulit. At si peccator tardus ad recognoscendum, negligens ad id quod peccavit poenitendum, et confitendum, atque satisfaciendum [Col. 0712B] exstiterit, episcopalis cura eum commonere dissimulandum non ducat, memor sententiae sibi dicentis: Si spoponderis pro amico tuo, defixisti apud extraneum manum tuam (Prov. VI, 1), id est si animam fratris in periculo tuae conversationis acceperis, jam ligasti mentem apud curam sollicitudinis, quae ante deerat quam pastorale officium sumeres: illaqueatus es verbis oris tui, et captus propriis sermonibus, qui dum commissis tibi cogeris bona praedicando dicere, teipsum prius necesse est quae dixeris custodire. Fac ergo quod dico, fili mi, et temetipsum libera; quia incidisti in manum proximi tui, discurre, festina, suscita amicum tuum (ibid., 3): non tantum ipse benevivendo vigilare memento, sed et illum cui praees a peccati torpore paedicando disjunge. Ne dederis somnum [Col. 0712C] oculis tuis, nec dormitent palpebrae tuae (ibid., 4). Somnum dat oculis qui subditorum curam omnino negligit: dormitat autem, qui quidem reprehensibilia eorum gesta cognoscit, sed haec propter mentis taedium digna invectione non corrigit. Eruere quasi damula de manu, et quasi avis de insidiis aucupis (ibid., 5). Quantum avis de laqueo, vel damula de manu captantis quaerit evadere, tantum nitere ut auditore tuo salubriter instituto, ipse ab sponsione vitae ejus liber reddaris, ne non pastor sed mercenarius denoteris, si quemlibet ad luxuriam pertrahi, aut ad avaritiam accendi, vel in superbiam erigi, aut per iracundiam dividi conspexeris, et aut accipiendo personam divitis, timens ne tibi iratus munus subtrahat, quod blandus impendebat, aut [Col. 0712D] familiaritatis vel cujusquam temporalis emolumenti respectu tacens, pereuntibus animabus ipse de commodis terrenis laeteris, non pastor, sed mercenarius in divinis oculis computeris. Magis autem praedica, et insta opportune, importune. Si autem te, commonentem secundum Evangelium, non audierit, regiam adi ut constringatur potentiam. Et si nec ita ad effectum causam perduxeris, juxta divinam praeceptionem de commonito, nuntia Ecclesiae: si autem nec Ecclesiam audierit, sit tibi sicut ethnicus et publicanus: ne dissimulans, aut negligens arguere, sicut Heli sacerdos filios suos peccantes in Deum, ne amari essent hominibus, cum eo pereas. Unde constat, quoniam nulli est contra Deum personae [Col. 0713A] parcendum, ut et nobis et illi parcamus salubriter, cui diligenter non parcimus, sequentes pro modulo nostro, quantum Dominus dederit, beatum Ambrosium, qui non parcendo Theodosio, et illi meritum in coelis coram Domino, et sempiternum memoriale in terris coram hominibus, ut et de eo scriptum intelligi debeat, Memoria justi cum laudibus (Prov. X, 7), acquisivit. Nec perfunctorie episcopis, et regibus, et omnibus potestate humana praeditis, audienda est sententia beati Gregorii ad Brunichildem reginam, qua dicit (lib. IX, epist. 64): »Non enim, inquiens, dissimulanda sunt quae dicimus, quoniam 650 qui emendare potest peccata, et negligit, participem se procul dubio delicti constituit. Providete ergo animae vestrae, providete nepotibus, quos cupitis regnare [Col. 0713B] feliciter, providete provinciis, et priusquam creator manum suam ad feriendum excutiat, de correctione sceleris studiosissime cogitate, ne tanto postmodum acrius feriat, quantum modo diutius exspectat.« Et si forte quaecunque persona ori divino inobediens expellitur, praemisso ordine ab Ecclesia expellenda est, quia et ipsa expulsio, miserante Domino, poterit ei fieri ad salutem, sicut beatus Augustinus in libro de Correptione et Gratia dicit (cap. 15): »Corripiantur, inquiens, a praepositis suis subditi fratres correptionibus de charitate venientibus, pro culparum diversitate diversis, vel minoribus, vel amplioribus, quia et ipsa quae damnatio nominatur, quam facit episcopale judicium, qua poena in Ecclesia nulla major est, potest, si Deus voluerit, ad correctionem saluberrimam [Col. 0713C] cedere atque proficere. Neque enim scimus quid contingat sequenti die, aut ante finem vitae hujus de aliquo desperandum est, aut contradici Deo potest ne recipiat et det poenitentiam, et accepto sacrificio spiritus contribulati cordisque contriti, a reatu quamvis justae damnationis absolvat, damnatumque ipse non damnet. Pastoralis tamen necessitas habet, ne per plures serpant dira contagia, separare ab ovibus sanis morbidam, ab illo cui nihil est impossibile ipsa forsitan separatione sanandam.« Et si fortassis, quod absit, talis emerserit, qui supercilio terrenae potestatis elatus despiciat obedire, et rupto Christianitatis freno per praecipitia in barathrum damnationis excurrat, habebit episcopus, juxta Ezechielem prophetam, ad liberationem suam [Col. 0713D] sartaginem ferream (Ezech. IV, 3), id est zelum charitate ferventem, et beati Ambrosii memorandam sententiam. Ait enim in Epistola ad Corinthios: »Superbiam, inquiens, illorum in tantum humiliat beatus Paulus dicens: Et vos inflati estis, et non magis luctum habuistis, ut tolleretur de medio vestrum qui hoc opus fecit (I Cor. V, 2), ut non querulos jam, sed magis simplices faciat; erant enim et ipsi participes, dum paterentur tam ingentis facinoris secum incorreptum convenire, ut omnes uno concilio abjicerent eum, si negaret emendare se. Si autem quis potestatem non habet quem scit reum abjicere, aut probare non valet, immunis est, et judicis non est sine accusatore damnare: quia et Dominus Judam, [Col. 0714A] cum fur esset, quia non est accusatus, minime abjecit.« Et sanctus Spiritus per dignum et sibi placitum organum, beatum videlicet Benedictum, dicit: Tantumdem iterum erit rector liber, ut si inquieto et inobedienti gregi pastoris fuerit omnis diligentia attributa, et morbidis ovium actibus universa fuerit cura exhibita, pastor earum in judicio Domini absolutus, dicat cum propheta Domino: Justitiam tuam non abscondi in corde meo, veritatem tuam et salutare tuum dixi. Ipsi autem contemnentes spreverunt me (Psal. XXXIX, 11), et tunc demum inobedientibus curae suae ovibus poena sit eis praevalens ipsa mors.



651 INTERROGATIO XIV ET RESPONSIO.

De sacramenti autem proposita quaestione, beati [Col. 0714B] Gregorii verba ex libro Moralium trigesimo tertio (cap. 17) relegantur. Ait enim: »Ecce quidam, dum mundi hujus amicitias appetit, cuilibet alteri similem sibi vitam ducenti, quod secreta illius omni silentio contegat, se jurejurando constringit. Sed is, cui juratum est, adulterium perpetrare cognoscitur, ita ut etiam maritum adulterae occidere conetur: is autem qui jusjurandum praebuit ad mentem revertitur, et diversis hinc inde cogitationibus impugnatur, atque hoc silere formidat, ne silendo adulterii simul et homicidii particeps fiat, et prodere trepidat, ne reatu se perjurii obstringat. Perplexis ergo testiculorum nervis ligatus est, qui in quamlibet partem declinet, metuit ne a transgressionis contagio liber non sit.« Et post pauca: »Est tamen quod ad destruendas [Col. 0714C] versutias utiliter fiat, ut cum mens inter minora et maxima peccata constringitur, si omnino nullus sine peccato evadendi aditus patet, minora semper eligantur: quia et qui murorum undique ambitu ne effugiat clauditur, ibi se in fuga praecipitat, ubi brevior murus invenitur.« Et venerabilis presbyter Beda in homilia Evangelii secundum Matthaeum, quod describitur Herodis incauta juratio, ita dicit: »Quantum vero, inquiens, temeritatem jurandi vitare debeamus, et ipse in Evangelio Dominus, et Jacobus in epistola sua docet, dicens: Ante omnia autem, fratres mei, nolite jurare, neque per coelum, neque per terram, neque aliud quodcunque juramentum: sit autem sermo vester, Est, est, Non, non, ut sub judicio decidatis (Jac. V, 12); illo videlicet [Col. 0714D] judicio sub quo decidit Herodes, ut vel pejerare, vel perjurium cavendo aliud necesse haberet patrare flagitium. At si aliquid forte nos incautius jurasse contigerit, quod observatum scilicet pejorem vergat in exitum, libere illud in consilio salubriore mutandum noverimus, ac magis instante necessitate pejerandum nobis, quam pro vitando perjurio in aliud crimen gravius esse divertendum. Denique juravit David per Dominum occidere Nabal virum stultum et impium, atque omnia quae ad illum pertinerent demoliri: sed ad primam intercessionem Abigail feminae prudentis, mox remisit minas, revocavit ensem in vaginam, neque aliquid culpae se tali perjurio contraxisse doluit (I Reg. XXV). Juravit Herodes dare [Col. 0715A] saltatrici quodcunque postulasset ab eo, et ne perjurus diceretur a convivis, ipsum convivium sanguine polluit, dum prophetae mortem saltationis fecit praemium (Marc. VI). Non solum autem in jurando, sed in omne quod agimus, haec est moderatio solertius observanda, ut si talem forte lapsum versuti hostis inciderimus insidiis, ex quo sine aliquo peccati contagio surgere non possimus, illum potius evadendi aditum petamus, in quo minus periculi nos perpessuros esse cernamus: et juxta exemplum 652 eorum qui hostilibus clausi muris dum evadere desiderant, sed portarum omnium accessum sibi interdictum considerant, ibi necesse est desiliendi locum eligant, ubi muro existente breviore minimum periculi cadentes incurrant.« Et in concilio [Col. 0715B] Hilerdensi (can. 7) decernitur: »Qui sacramento se obligaverit, ut litigans cum quolibet ad pacem nullomodo redeat, pro perjurio uno anno a communione corporis et sanguinis Domini segregatus, reatum suum eleemosynis ac fletibus, et quantis potuerit jejuniis absolvat; ad charitatem vero, quae operit multitudinem peccatorum, celeriter redire festinet.«

Et quoniam hujusmodi de sacramento voluerunt interrogare quaerentes, non abs re forte putavimus de talibus scribere, quae solent in humana fragilitate accidere: neque ea quae scribimus in quemquam impingimus, sed si talis exstiterit, quem hoc consilium adjuvare potuerit, memores Scripturae dicentis: Quod supererogaveris reddam tibi (Luc. X, 35), de hoc [Col. 0715C] quod non sumus interrogati, ut quilibet noverit quid anceps inter duo eligere debeat, adjungendum putavimus. Non enim facile modo quisquam reperiet, imo nec quemquam quisque reperiet, qui David sanctior, Salomone sapientior, Samsone sit fortior, et illi, amore muliebrio capti, quoniam etiam mentes ferreas libido domat, nec pannos pauperum perhorrescens, nec regum purpuram pertimescens, talia egerunt quae non convenerant: et ad nos saepe feminae veniunt, reclamantes, quod juvenculi eis suam fidem promiserint, easque derisas reliquerint. Et interdum a nobis repertum est, quia viri legitimas reliquerunt uxores, et adulteris, ut servarent fidem pollicitam, adeo cohaeserunt, ut cum multis laboribus ab eis quiverint separari. De quo negotio [Col. 0715D] beatus Augustinus in libro de bono conjugali (cap. 4) dicit: »Huc, inquiens, accedit, quia in eo ipso quod sibi invicem conjuges debitum solvunt, etiam si id aliquanto intemperantius et incontinentius expetant, fidem tamen sibi invicem debent, cui fidei tantum juris tribuit Apostolus, ut eam potestatem appellaret dicens: Mulier non habet potestatem corporis sui, sed vir; similiter autem et vir non habet potestatem corporis sui, sed mulier (I Cor. VII, 4). Hujus autem fidei violatio dicitur adulterium, cum vel propriae libidinis instinctu, vel alienae consensu, cum altero vel altera contra pactum conjugale concumbitur, atque ita frangitur fides, quae in rebus etiam corporeis et abjectis magnum animi bonum est, et ideo [Col. 0716A] eam saluti quoque corporali, qua etiam vita nostra ista continetur, certum est debere praeponi. Etsi enim exigua palea prae multo auro pene res nulla est, fides tamen cum in negotio paleae sicut in auro sincera servatur, non ideo minor est quia in re minore servatur. Cum vero ad peccatum admittendum adhibetur fides, mirum si fides appellanda est. Verumtamen qualiscunque sit, si et contra ipsam fit, pejus fit, nisi cum propterea deseritur, ut ad veram 653 fidem ac legitimam redeatur, id est, ut peccatum emendetur voluntate pravitatis correcta. Tanquam si quisque, cum hominem solus exspoliare non possit, inveniat socium iniquitatis, et cum eo paciscatur, ut simul id faciant, spoliumque partiantur, quod facinore commisso totum solus auferat, dolet [Col. 0716B] quidem ille, sibi et fidem servatam non esse conqueritur: verum in ipsa querela cogitare debet, potius in bona vita ipsi humanae societati fuisse servandam, ne praeda iniqua ex homine fieret, si sentit quam inique sibi in peccati societate servata non fuerit. Ille quippe utrobique perfidus, pro peccato sceleratior judicandus est reus qui si ideo cum participe facinoris praedam dividere noluisset, ut homini cui ablata fuerat redderetur, eum perfidum nec perfidus diceret. Ita mulier, si fide conjugali violata fidem servat adultero, utique mala est, sed si nec adultero, pejor est. Porro si eam flagitii poeniteat, et ad castitatem rediens conjugalem pacta ac placita adulterina rescindat, miror si eam fidei violatricem vel ipse adulter putabit. Quod aeque intelligendum est de [Col. 0716C] adultero, quia si pactum cum adultera factum rescindit, nec ipsa adultera eum fidei violatorem juste dicere poterit.«



INTERROGATIO XV.

De hoc quod interrogatum est, si hoc verum esse possit, quod plures homines dicunt, quia sunt feminae quae maleficio suo inter virum et uxorem odium irreconciliabile possint mittere, et inenarrabilem amorem iterum inter virum et feminam serere: et de caeteris quae hinc ad quaestionem voluerunt quaerentes deducere.



RESPONSIO.

Relegant historiam libri Regum post peccatum David in Bethsabee uxorem Uriae, qualiter suggestione [Col. 0716D] diaboli filius ipsius David Amnon adamavit sororem suam Thamar, et consilio Jonadab figuram tenentis diaboli per Evam consilio peccandi occidentis Adam, concubuit cum eadem sorore sua. Quam tantum ante concubitum dilexit, ut deperiret in eam valde, et aegrotaret propter amorem ejus; post concubitum autem, exosam eam habuit odio magno nimis, ut majus esset odium quo oderat eam, amore quo ante dilexerat: quae diabolica operatio per fratricidium ad alia etiam mala, quae ibidem lectores inveniunt, decurrit (II Reg. XIII). Et beatus Ambrosius, psalmi centesimi decimi octavi versum (92) exponens: Nisi quod lex tua meditatio mea est, tunc forte periissem in humilitate mea, loquens de Joseph [Col. 0717A] perferente immissiones per angelos malos, dicit ad locum: »Fertur, inquiens, prophetae cuidam, et plerique ferunt quod Isaiae in carcere posito, cum mole imminentis urgeretur exitii, dixisse diabolum: 654 Dic quia non a Domino locutus es quae dixisti, et omnium in te mentes affectusque mutabo.«

Sed et in parochia cujusdam nostrum quod narramus acciderat: quoniam quidam nobilis genere juvenis non ignobilem natione feminam adamavit, quam a parentibus puellae legaliter expetens, apud patrem petitio ejus praevaluit, sed puellae mater eamdem petitionem omnimodis refutavit: pater vero, quod raro solet contingere, in juvenis precibus annuendo praevaluit, qui post desponsationem, et dotis titulum, ac nuptiarum celebritatem, puellam [Col. 0717B] secreta cubiculi introducens, nullo modo cum ea concumbere ex more praevaluit, et cum irremediabili odio taediosam vitam per biennium ducerent, ad episcopum, quia aliud jam inde consilium inveniri non poterat, hinc necessitate cogente concursum est, cum verbis suasoriis, precatoriis ac minatoriis, quia nisi permitteret dissolvi conjugium, ipse porrigeret gladium, quo fieret, si aliter dissolvi non poterat, homicidium. Isdem autem episcopus, inter alia plura jam de talibus Satana faciente saepe cribratus, et ad memoriam reducens quod dicit Dominus per prophetam: Fili hominis, perfode parietem, et vide abominationes quas faciunt isti hic. Et cum perfodissem parietem, apparuit foramen (Ezech. VIII), et reliqua quae ibi leguntur, de placito ad placitum, de [Col. 0717C] quaestione ad diffinitionem per frequentes tracta talia invitavit, usque dum operationes diabolicae Dei gratia dissolutae sunt, et concubitus in anteriore concubina cum delectatione possibilis, et cum legaliter sortita impossibilis, post poeniteniam et medicinam ecclesiasticam, juveni est cum uxore possibilis redditus, et, fugato odio diabolico, conjugalis amor inter conjuges integratus, nunc usque cum debito amore perseverat, atque conjugati sobole numerosa congaudent.

Turpe est fabulas nobis notas referre, et longum est sacrilegia computare, quae ex hujusmodi de ossibus mortuorum, atque cineribus carbonibusque exstinctis, et de capillis atque pilis locorum genitalium [Col. 0717D] virorum ac feminarum, cum filulis colorum multiplicium, et herbis variis, ac cocleolis et serpentium particulis composita, cum carminibus incantata deprehendentes comperimus, quibus homines liberati, et benedictione ecclesiastica medicati, gratia conjugali et debito naturali perfuncti sunt. Quidam etiam vestibus carminatis induebantur, vel cooperiebantur, alii potu, alii autem cibo a sortiariis dementati, alii vero tantum carminibus a strigis fascinati et quasi enerves effecti reperti sunt: quidam autem a lamiis sive genicialibus feminis debilitati, quaedam etiam feminae a Dusiis in specie virorum, quorum amore ardebant, concubitum pertulisse inventae sunt; quos et quas divina potentia, compressis et abjectis [Col. 0718A] phantasmatibus diabolicis, per exorcismos et antidota catholica restituit sanitati.

Sunt et alia quae nos dirimere ac judicare necessitas compulit, 655 quae propter nefariam turpitudinem dicere nolumus: et sunt hujusmodi scelerata atque facinorosa, quae ut ad notitiam malignorum, qui forte ea ignorant, pervenire non valeant, hic scribere supersedimus. Sunt praeterea et tam immania diabolicae operationis portenta per magicam artem facta, quae ad nos pervenerunt, ut credendi modum excedant. Sed non est mirum si in istis temporibus ultimis talia Antichristi adventum praecurrentia veniunt, qualia Dominus et apostoli ejus ventura descripserant, de quibus et Paulus dicit: Nam mysterium jam operatur iniquitatis secundum [Col. 0718B] operationem Satanae in omni potestate, et signis, et prodigiis mendacii (II Thess. II, 7); et item: Spiritus autem manifeste dicit, quia in novissimis temporibus recedent quidam a fide, attendentes spiritus fallaces, doctrinas daemoniorum (I Tim. IV, 1). Haec autem vanitas magicarum artium ex traditione angelorum malorum in toto terrarum orbe, auctore Zoroastre rege Bactrianorum, quem Ninus rex Assyriorum praelio interfecit, et propagatore Democrito, plurimis saeculis valuit. Sed apud Assyrios exculta per multos diabolicos viros fuit, quorum intantum prodiere maleficiorum artes, ut etiam, sicut supra diximus, Moysi simillimis signis resisterent, vertentes virgas in dracones, aquam in sanguinem (Exod. VII). Et eorumdem maleficiorum una impietas, [Col. 0718C] ut diversitate artium, ita et diversitate nominum constat, sicut et pagani doctores, et etiam Christiani referunt. Unde plura omittentes, quaedam commemoramus. Magi sunt, qui vulgo malefici ob facinorum magnitudinem nuncupantur. Hi et elementa concutiunt, turbant mentes hominum, ac sine ullo veneni haustu, violentia tantum carminis interimunt. Necromantii sunt, quorum praecantationibus videntur resuscitati mortui divinare, et ad interrogata respondere. Hydromantii sunt, qui in aquae inspectione umbras daemonum evocant, et imagines vel ludificationes eorum ibi videre, et ab eis aliqua audire se perhibent. Incantatores, qui artem verbis peragunt. Arioli, qui circa aras idolorum nefarias preces emittunt, et funesta sacrificia offerunt, hisque [Col. 0718D] celebritatibus daemonum responsa accipiunt. Aruspices, qui horas in agendis negotiis et operibus custodiunt, qui exta pecudum et fibras atque spatulas, vel caetera quaeque inspiciunt, et ex eis futura praedicunt. Augures sunt, qui volatus avium et voces attendunt, quorum unum genus ad oculos, id est volatus avium, alterum ad aures, id est vox avium pertinet. Sunt et pythonissae, quae et ventriloquae; sunt et astrologi, eo quod in astris augurentur. Sunt et qui dies natalium considerant, et qui siderum cursum in nascentibus observant, qui vulgo mathematici vocantur. Sunt et horoscopi, qui horas nativitatis speculantur dissimili et diverso fato. Sunt et sortilegi, qui sub nomine fictae religionis, per [Col. 0719A] quasdam quas sanctorum sortes vocant, divinationis scientiam profitentur, aut quarumcunque scripturarum inspectione futura promittunt. 656 Sunt et qui de saltu membrorum, dum eis aut oculi aut cujuscunque membri pars salierit, aliquid sibi exinde prosperum aut triste significari praedicunt. Sunt et praestigiatores, qui alio nomine obstrigilli vocantur, quod praestringant vel obstringant humanorum aciem oculorum, sicut isti qui de denariis quasi jocari dicuntur, quod omnino diabolicum est: et sicut legimus, primum diabolus hoc per Mercurium prodidit, unde et Mercurius inventor illius dicitur, quod diabolicum opus nemo Christianus sine peccato ante se agere permittit, vel si ei potestas in illo est qui talia agit, sine vindicta dimittit. Ad haec [Col. 0719B] omnia pertinent et ligaturae exsecrabilium remediorum, quae ars medicorum condemnat, sive in praecantationibus, sive in characteribus, vel in quibuscunque rebus suspendendis atque ligandis, vel quibuscunque mensuris mensurandis: et quas superventas feminae in suis lanifaciis vel textilibus operibus nominant; in quibus omnibus ars daemonum est, ex quadam pestifera societate hominum et angelorum malorum exorta. Unde cuncta vitanda sunt ab omni Christiano, et omni penitus exsecratione repudianda atque damnanda. Sunt etiam et qui dicant, quando in venationem pergunt, quod obvium sibi non debeant habere clericum. Sunt et qui faciunt canes ad truncum latrare sicut ad bestiam. Sunt et qui observant dies in motione itineris, [Col. 0719C] et in inchoatione aedificandae domus; quod pro tam magno peccato Paulus duxit apostolus, ut diceret: Dies observatis, et annos, et menses: timeo ne sine causa laboraverim in vobis (Gal. IV, 10); et Dominus in Evangelio dicit: Similiter sicut factum est in diebus Lot, edebant et bibebant, emebant et vendebant, plantabant et aedificabant (Luc. XVII, 28). Et praetermisso illo maximo et infando Sodomorum scelere, sola ea quae levia vel nulla putare poterant delicta commemorat, ut intelligas illicita quali poena feriantur, si licita, et ea sine quibus haec vita non ducitur, immoderatius acta, igne vel sulphure puniuntur.

Merito ergo beatus Augustinus, visis noxiae consuetudinis illecebris, ac justo dolore commotus exclamat: [Col. 0719D] Vae peccatis hominum, quae sola inusitata inhorrescimus, usitata vero, pro quibus abluendis Filii Dei sanguis effusus est, quamvis tam magna sint, ut omnino claudi contra se faciunt regnum Dei, saepe vitando omnia tolerare, saepe tolerando nonnulla etiam facere cogimur; atque utinam, o Domine! non omnia, quae non potuerimus prohibere faciamus! Sciendum est etiam quia, sicut in doctorum verbis legimus, sunt daemones qui quasi specialiter specialibus intendentes vitiis, cum in omnibus delectentur, ad ea quibus praesunt homines quasi specialiter provocent. Quapropter et de Maria, quae erat in civitate peccatrix, Marcus evangelista Dominum septem daemonia ejecisse [Col. 0720A] commemorat (cap. 16), ut ubi abundavit peccatum, superabundasse gratia monstraretur. Septenarius namque numerus pro universitate solet mystice poni. Ergo a septem daemonibus curata, hoc est, ab universis liberata 657 sceleribus debet intelligi. Unde inter caeteros daemones vitiorum magistros legimus de Mammona, de quo Dominus dicit, Non potestis Deo servire et Mammonae (Matth. VI, 24), quia qui servit Mammonae, id est divitiis, illi utique servit, qui rebus istis terrenis merito suae perversitatis praepositus est, et magistratus hujus saeculi a Domino dicitur: et de eo genere daemonum, qui in fervorem iracundiae, vel qui in voluptatem carnis resolvit per delicias, vel certe in ignem adulterii, quo adulterantium corda succensa sunt, et in aquas, quae solent [Col. 0720B] exstinguere charitatem, invasum mittunt, quod non potest ejici nisi in oratione et jejunio. Et primum patentem nostrum, sicuti notum est, antiquus hostis gula, vana gloria, et avaritia tentavit, ac tentando superavit, quia sibi eum per consensum subdidit. Sed quibus modis primum hominem stravit, eisdem modis secundo homini tentato succubuit.

In psalmo quoque cantamus, de sagitta volante in die (Psal. XC, 6), id est de sermone haereticorum et philosophorum, qui sunt diaboli organa, et non possunt decipere, nisi lucem promiserint; et hoc genus daemonum eos facile corrumpit qui suas negligunt actiones, et alienas curantes, extra habitum atque extra ordinem proprium vagantur, et se curis exterioribus immoderatius implicant. Et adeo deceptam [Col. 0720C] mentem talium per vanas spes ducit, ut ab intentione poenitentiae suspendatur, ostendens illi plures per lata et spatiosa gradientes, quatenus tunc bona nulla percipiat, quam nunc mala nulla contristant, et tunc plenius obruatur suppliciis, quae nunc etiam gaudet in delictis. De negotio etiam perambulante in tenebris, videlicet de praeposito negationis atque mendacii, de incursu videlicet praecipitationis atque timoris, et daemonio meridiano, accidiae scilicet, quod facit fervorem coeptae devotionis tepescere, vel haereticos simulationis rectae intentionis et operum lucis ambitionis amore ardere, de quo genere daemonum scriptum est: Sub umbra, inquit, dormit, in secreto calami, in locis humentibus (Job XL, 16). In umbra, videlicet tenebrosas conscientias, in calamo, [Col. 0720D] qui foris nitidus intus est vacuus, simulatrices, in locis humentibus, lascivas mollesque mentes insinuat. Quodque genus daemonum exiens ab homine baptismatis tempore, vel post poenitentiae fructus et reconciliationis gratiam, vadit, et assumit septem alios spiritus nequiores se, et veniens ad domum illam unde exierat, eam invenit vacantem, scopis mundatam, et ornatam (Luc. XVI, 26), mundatam videlicet a vitiis pristinis per baptismum vel poenitentiam, vacantem a bonis actibus per negligentiam, ornatam simulatis virtutibus per hypocrisin, ipsi et ab eo assumpti nequiores spiritus ingressi habitant ibi. Per septem enim malos spiritus universa vitia designantur. Quemcunque enim post baptisma, sive [Col. 0721A] pravitas haeretica, sive mundana cupiditas arripuerit, mox omnium prosternet in ima vitiorum. Unde recte nequiores tunc eum spiritus dicuntur ingressi, quia non solum habebit illa septem vitia, quae septem spiritalibus sunt contraria virtutibus, sed et per hypocrisin 658 ipsas se virtutes habere simulabit. Et quomodo in Isaia (cap. XI), super virgam de radice Jesse, et florem qui de radice conscendit, septem spiritus virtutum descendisse narrantur, ita et e contrario vitiorum numerus in diabolo est consecratus.

Sunt et alia etiam genera daemonum, quos legimus super singulis vitiis ab eorum principe constitutos, quae hic adnotare omittimus. Tantum de daemonibus qui super fornicationem sunt adnotare curamus, [Col. 0721B] monstraturi quoniam talia sunt etiam genera daemonum, qui tantum in fornicationibus delectantur, ut etiam humanum concubitum expetant: de quibus aliqua nostri temporis acta dicere poteramus, nisi ea brevitatis compendio transiremus. Et ut melius quod dicimus credi possit, legant quicunque de talibus dubitant, quod sanctus Amphilochius, Iconiensis civitatis episcopus, quem beatus Hieronymus in libro de Viris illustribus debita veneratione commemorat, inter virtutes mirandi Basilii Caesareae Cappadociae civitatis episcopi scribit dicens: »Elladius autem, ipsius sanctissimae memoriae visor et minister factus ab eo perfectorum miraculorum, et successor sedis post obitum jam dictae memoriae apostolicae Basilii, vir mirabilis, et in omni virtute [Col. 0721C] decoratus, enarravit mihi quia senator quidam fidelis, nomine Proterius, abiit ad sancta et venerabilia loca, et ibi filiam suam consecrare, ac in uno de bene actionalibus domibus monasteriorum mittere, atque sacrificium Deo offerre volens. Sed ab initio homicida diabolus, invidens divinae voluntati, movit unum de servis suis, et incendit ad puellae amorem. Is autem cum fuisset hujusmodi inchoationis indignus, et non audens appropinquare ad propositum, alloquitur unum abominandorum incantatorum, promittens se, si meruerit dominari ipsius puellae, multam ei tribuere auri quantitatem. Maleficus vero dixit ad eum: O homo, ego in istud non praevaleo, sed si vis mitto te ad meum procuratorem diabolum, et ipse perficiet tuam voluntatem. Qui [Col. 0721D] ait ad eum: Quaecunque dixeris mihi faciam. Et ait ad eum: Abrenuntias Christo in scripto? Dixit ei: Etiam. Iniquitatis autem operator dicit ei: Si in isto paratus exstiteris, cooperator fiam. Qui ait ad eum: Paratus sum, tantum consequar desiderium. Et faciens malignitatis minister epistolam ad diabolum, misit ad illum habentem sensum istum: Quoniam quidem, mi domine et procurator, oportet festinare me a Christianorum religione abstrahere, et tuae adducere voluntati, ut multiplicetur pars tua, misi tibi hunc qui praesentes meas defert litteras, cupiditate in puellam exarsum, et postulo eum actionem istam consequi, ut et in isto glorier, et cum multa alacritate congregem placitores tuos. Et dans [Col. 0722A] ei epistolam dixit: Vade secundum talem horam noctis, sta super monumentum gentilis, et exalte chartam in aere, et astabunt tibi qui debent ducere te diabolo. Qui alacriter hoc faciens, jactavit miseram vocem invocans diaboli auxilium. Et continuo astiterunt 659 ei principes potestatis tenebrarum spiritalia nequitiae, et apprehendentes errantem cum gaudio magno, duxerunt eum ubi erat diabolus, et ostenderunt ei ipsum sedentem in sede alta, et in circuitu ejus malignitatis spiritus stantes, et suscipiens missas a malefico litteras dixit ad miserum: Credis in me? Qui ait: Credo. Et: Negas Christum tuum? Qui respondit: Nego. Dicit ei diabolus: Perfidi estis vos Christiani, et quando quidem opus me habetis, venitis ad me; quandoquidem consequimini [Col. 0722B] desiderium vestrum, negatis me, et acceditis ad Christum vestrum, qui est benignus ac clementissimus, et suscipit vos. Sed fac mihi manuscriptam Christi tui et baptismatis abrenuntiationem voluntariam, et quae in me est in saecula voluntariam professionem, et quia mecum sis in die judicii condelectans mihi in praeparatis aeternis tormentis, et ego statim desiderium tuum adimpleo. Qui disposuit propria manu scriptum sicut quaesitus fuit. Statim autem animarum corruptor draco tortuosus misit qui sunt super fornicationem daemones, et inflammaverunt puellam in amorem juvenis, quae prospiciens in terram coepit clamare ad patrem: Miserere mihi, miserere, pater, quia dire torqueor propter talem istum nostrum puerum: miserere visceribus [Col. 0722C] tuis, ostende in me unigenitam tuam paternum amorem, et conjunge me puero quem amo. Si autem hoc non vis facere, videbis me post modicum morientem amara morte, et sermonem dabis pro me in die judicii Deo. Pater autem cum lacrymis dicebat: Heu mihi peccatori, quid convenit miserae meae filiae? quis meum thesaurum furatus est? quis meam iniquavit filiam? quis dulce lumen oculorum meorum exstinxit? Ego coelesti te volebam nubere sponso Christo, et angelorum cohabitatricem constituere, et in psalmis, et hymnis, et canticis spiritalibus canere Deo festinabam, et per te salvari sperabam, tu autem in amorem lascivietatis insanisti? Sine me, sicut volo, desponsare te Deo, non [Col. 0722D] ducas senectutem meam cum tribulatione ad inferos, neque nobilitatem parentum tuorum confusione operias. Illa autem, ad nihilum reputans quae a patre dicebantur, instabat clamans: Pater mi, aut fac desiderium meum, aut post modicum morientem videbis me. Pater ergo in magna defectione factus, ac immensurabilitate tristitiae absorptus, et amicorum consiliis credulus, hortantium ei deferre voluntatem ejus, aut seipsam exponere, concredens pater praecepit fieri desiderium puellae, ne exitiali se traderet morti. Et adduxit quaesitum puerum ad propriam filiam, dansque eis omnem substantiam suam dixit filiae suae: Vale, filia vere misera; multum enim planges poenitens in novissimo quando nihil habes proficere. Iniquo ergo conjugio facto, et diabolica [Col. 0723A] facinorositate completa, ac modico transeunte tempore, designatus est a quibusdam puer non introire in ecclesiam, neque appropinquare immortalibus et vivificis mysteriis. Et dicunt miserae 660 conjugi ejus: Scis quia vir tuus, quem elegisti, non est Christianus, sed peregrinus fidei et alienus? Tenebrarum ergo et dolorosae plagae repleta, prosternit se in humum, et coepit discerpere seipsam ungulis, et percutere pectus ac clamare: Nemo non obediens parentibus salvus fuit unquam. Quis annuntiabit patri meo meam confusionem? Heu mihi miserae, in quantam profunditatem perditionis descendi! Cur nata sum, et nata continuo rapta non fui? Ista ergo lamentari eam discens erratissimus vir ejus, accucurrit ad eam contendens non haberi ita veritatem. [Col. 0723B] Illa autem in consolationem veniente suadibilibus ejus sermonibus, dixit ad eum: Si vis satis mihi facere et miserae animae meae, crastina ego et tu unanimiter eamus ad ecclesiam, et coram me participa incontaminatorum mysteriorum, et sic satisfacta ero. Tunc coactus dixit ei sententiam capituli. Continuo ergo deponens illa muliebrem infirmitatem, et consilium bonum consilians illi, currit ad pastorem et discipulum Christi Basilium, adversus impietatem clamans: Miserere mihi miserae, sancte Dei, miserere mihi, discipule Domini, quae cum daemonibus causam egi; miserere mihi miserae proprium patrem non obaudienti. Et docet ei rerum gestarum ordinem. Sanctus autem Dei vocans puerum, sciscitatus est ab eo si ista in hunc [Col. 0723C] modum se habent. Qui ad sanctum cum lacrymis ait: Etiam, sancte Dei, si ego siluero, opera mea clamabunt, et enarrat ei etiam ipse a principio usque ad finem consequentem diaboli malam operationem. Tunc dicit ei sanctus: Vis reverti ad Dominum Deum nostrum? Ad quem puer: Utique volo, sed non valeo. Dicit ei: Quare? Respondit puer: Scripto abnegavi Christum, et professus sum diabolo. Dicit ei: Non sit tibi curae, benignus est Deus noster, et recipiet te poenitentem; compatitur enim malitiis nostris. Et jactans se puella ad pedes sancti, evangelice deprecata est eum dicens: Discipule Christi Dei nostri, quantum potes adjuva nos. Dicit ad puerum sanctus: Credis salvari? Qui ait: [Col. 0723D] Credo, Domine, adjuva incredulitatem meam. Et continuo apprehendens manum ejus, faciensque Christi signum in ipso et orans, reclusit eum in uno loco interioris sacri periboli. Et dans ei regulam, collaborabat ei per tres dies. Post quos visitavit eum, et dicit ei: Quomodo habes, fili? Dicit ad eum: In magna sum, domine, defectione, sancte Dei, non fero clamores eorum et terrores, ac jaculationes seu lapidationes eorum. Tenentes manuscriptam meam, causantur me dicentes: Tu venisti ad nos, non nos ad te. Et dicit ei sanctus: Noli timere, fili tantum crede; et dans ei modicam escam, faciensque super eum Christi iterum signaculum ac orans, reclusit eum. Et [Col. 0724A] post paucos dies visitavit eum, et dicit: Quomodo habes, fili? Dicit ei: Pater sancte, a longe clamores eorum audio et minas, sed non video eos. Et iterum dans ei escam et orans, claudensque ostium abiit. Et quadragesimo die rediit, et dicit ei: Quo modo 661 habes, frater? Respondens dicit ad eum: Bene habeo, sancte Dei. Vidi enim te hodie in visu pugnantem pro me, et vincentem diabolum. Mox ergo sanctus secundum consuetudinem faciens orationem, eduxit eum, et adduxit in dormitorium suum. Mane autem facto vocavit sacrum clerum, et monasteria, et omnem Christo amabilem populum, et dixit eis: Filioli mei dilectissimi, omnes gratias agatis Domino. Ecce enim ovem perditam debet pastor bonus in humeris reportare et offerre Ecclesiae. [Col. 0724B] Quapropter debitum est et nos vigiliam facere nocte, ac postulare ejus benignitatem, ut non vincat corruptor animarum etiam in hoc facto. Et alacriter populo coaggerato, per omnem noctem postulaverunt Deum cum bono pastore, cum lacrymis clamantes pro eo: Kyrie, eleison. Et mature cum omni multitudine populi accepit sanctus puerum, et tenens dexteram manum ejus, ducebat illum in sanctam Dei ecclesiam cum psalmis et hymnis. Et ecce diabolus omnium fascinans in tristem vitam, cum omni perniciosa virtute advenit, et invisibiliter apprehendens puerum, conabatur rapere eum de manu sancti. Et coepit clamare puer: Sancte Dei, adjuva me. Et tanta improbus instantia aggressus est, ut etiam memorabilem virum compelleret, trahens [Col. 0724C] puerum. Conversus ergo sanctus ad diabolum, dixit: Improbissime, et animarum corruptor, pater tenebrarum et perditionis, non sufficit tibi tua perditio, qua te et eos qui sub te sunt affecisti, nisi etiam et Dei mei tentes plasma? Diabolus autem dixit ad eum: Praejudicas me, Basili. Ita ut plurimi ex nobis audirent voces daemonum haec dicentium, clamante populo: Kyrie, eleison. Sanctus autem Dei ait ad eum: Increpat te Dominus, diabole. Qui respondens ait ad eum: Basili, praejudicas me, non abii ego ad eum, sed ipse venit ad me. Abnegavit Christum, et professus est mihi. Et ecce manuscriptum habeo, et in die judicii ad communem judicem eum duco. Sanctus Dei dixit: Benedictus Dominus Deus [Col. 0724D] meus, non deflectet populus iste manus de altitudine coeli, donec reddas manuscriptum. Et convertens se dixit populo: Erigite manus vestras in coelum, clamantes cum lacrymis: Christe Kyrie, eleison. Et stante populo in horam multam extensas habente manus in coelum, ecce manuscripta pueri per aerem delata, et ab omnibus visa venit, et imposita est manibus memorabilis nostri Patris et pastoris. Suscipiens autem eam, et gratias agens Deo, gavisus factus est valde, et coram omni populo dixit ad puerum: Cognoscis litterulas has, frater? Qui ait ad eum: Etiam, sancte Dei, manuscripta mea est. Et disrumpens manuscriptam sanctus Basilius, perduxit eum ad ecclesiam, et dignum fecit sancto ministerio, [Col. 0725A] et communione mysteriorum et munerum Christi. Et faciens susceptionem magnam, refrigeravit omnem populum, et ducens puerum ac instruens, seu dans ei regulam decentem, reddidit eum mulieri ejus intacibili ore glorificantem et laudantem Deum. Amen.

Et venerabilis presbyter Beda in tertio 662 libro Commenti Lucae evangelistae: Interrogavit, inquit, illum Jesus dicens: Quod tibi nomen est? At ille dicit, Legio, quia intraverant daemonia multa in eum (Luc. VIII, 30). Non velut inscius nomen inquirit, sed ut confessa coram peste, quam furens tolerabat, virtus curantis gratior emicaret. Sed et nostri temporis sacerdotes, qui per exorcismi gratiam daemones ejicere norunt, solent dicere, patientes non [Col. 0725B] aliter valere curari, nisi quantum sapere possunt, omne quod ab immundis spiritibus, visu, auditu, gustu, odoratu et tactu, vel alio quolibet corporis, vel animi sensu, vigilantes, dormientesve pertulerint, confitendo patenter exponant. Et maxime quando, vel viris in specie feminea, vel in virili habitu feminis apparentes, quos daemones Galli Dusios vocant, infando miraculo spiritus incorporei corporis humani concubitum petere se ac patrare confingunt, et nomen daemonis, quo se censeri dixerit, et dejerandi modos, quibus amoris sui foedus alterutrum pepigerunt, prodendos esse praecipiunt. Quae mendacio simillima res, sed adeo vera, et plurimorum attestatione notissima, ut quidam vicinus mihi presbyter retulerit se quamdam sanctimonialem feminam [Col. 0725C] a daemonio curare coepisse, sed quandiu res latebat, nihil apud eam proficere potuisse: confesso autem quo molestabatur phantasmate, mox et ipsum orationibus, caeterisque quae oportebat purificationum generibus effugasse, et ejusdem feminae corpus ab ulceribus, quae daemonis tactu contraxerat, medicinali studio, adjuncto sale benedicto, curasse. Sed dum unum de ulceribus, quod altius lateri infixum repererat, nullatenus posset quin continuo panderetur obducere, ab eadem ipsa, quam sanare volebat, consilium quo sanaretur accepisse. Si, inquit, oleum pro infirmis consecratum eidem medicamento asperseris, sicque me perunxeris, statim sanitati restituar. Nam vidi quondam per spiritum in quadam longius posita civitate, quam nunquam corporalibus [Col. 0725D] oculis vidi, puellam quamdam pari calamitate laborantem taliter a sacerdote curatam. Fecit ut illa suggesserat, statimque ulcus remedium, quod ante respuerat, accipere consensit. Haec contra fraudes daemonum paucis explicare curavi, ut quam non frustra Dominus nomen ejus, quem expulsurus erat, spiritus interrogarit, inteligas.



INTERROGATIO XVI ET RESPONSIO.

De eo autem quod interrogatum est, quae sit causa cur Deus, ut dicitur, saepe in legitimo conjugio permittat talia fieri, sciendum est quia ut a Deo institutum conjugium bonum est, et omne peccatum non ex propria natura subsistit; malum quippe sine substantia est, quod tamen utcunque fit, in boni natura, [Col. 0726A] ut supradiximus, coalescit, et peccatis exigentibus, in bono conjugii malum fit operatione diaboli, sicut Domini est terra, bona utique, ut a bono Deo creata, et iniquitates sunt nostrae, sed saepe nostris 663 iniquitatibus videmus et sentimus terram Domini tabescentem, qui promisit iratus futuram nobis terram ferream, et coelum aereum, et placatus daturum se nobis pluviam temporinam et serotinam terrae, et quia coelum dabit pluviam, et terra dabit fructum suum: non quo creaturarum immutetur natura, sed quia meritorum distantia, irato vel placato Deo, exinde a nobis vindicta sentiatur vel gratia. Et beatus Gregorius in libro secundo Moralium (cap. 4) dicit: »Occulta, inquiens, justitia Dei licentia malignis spiritibus datur, ut quos volentes [Col. 0726B] in peccati laqueo strangulant, in peccati poenam etiam nolentes trahant.« Et Augustinus in libro primo de Nuptiis et Concupiscentia (cap. 23): »Qui miratur quia creatura Dei subditur diabolo, non miretur. Subditur enim creatura Dei creaturae Dei, minor majori, quia homo angelo, nec tamen propter naturam, sed propter vitium, quia immundus immundo.« Quia et ipse diabolus spiritus immundus est. Et utique bonum quod spiritus, malum quod immundus: quoniam spiritus est natura, immundus est vitio, quorum duorum illud a Deo est, hoc ab ipso. Non itaque tenet homines, sive majoris sive infantilis aetatis, propter quod homines sunt, sed propter quod immundi sunt. Et in libro de Gratia et libero Arbitrio (cap. 21): »Fixum enim, inquit, [Col. 0726C] debet esse et immobile in corde vestro, quia non est iniquitas apud Deum. Ac per hoc quando legitis in litteris veritatis, a Deo seduci homines, aut obtundi vel obdurari corda eorum, nolite dubitare praecessisse mala merita eorum, ut juste ista paterentur, ne incurratis illud proverbium Salomonis: Insipientia viri violat vias ejus, Deum autem causatur in corde suo.«



INTERROGATIO XVII ET RESPONSIO.

De eo siquidem quod interrogatum est, ut si forte tales viri malefici, vel incantatrices feminae inventae fuerint, quid de hujusmodi fieri debeat, sanctus Leo scribens ad episcopos per universas provincias demonstrat (epist. 11, episcopis per Italiam): »Aliquanti, inquiens, malefici, qui ita se demerserant, [Col. 0726D] ut nullum his auxiliantis posset remedium subvenire, subditi legibus, secundum Christianorum principum constituta, ne sanctum gregem sua contagione polluerent, per publicos judices perpetuo sunt exsilio relegati.« Et post aliquanta: »Aliter enim nobis commissos regere non possumus, nisi hos, qui sunt perditores et perditi, zelo fidei Dominicae persequamur, et a sanis mentibus, ne pestis haec latius divulgetur, severitate qua possumus abscidamus. Unde hortor dilectionem vestram, obtestor, et moneo, ut qua debetis et potestis sollicitudine vigiletis, ad investigandos eos, necubi occultandi se reperiant facultatem. Ut enim habebit a Deo ingens remunerationis praemium, qui diligentius quod ad salutem [Col. 0727A] commissae sibi plebis proficiat fuerit exsecutus, ita ante tribunal 664 Domini de reatu negligentiae se non poterit excusare quicunque plebem suam contra sacrilegae persuasionis auctores noluerit custodire.«

Et sanctus Gregorius ad Cyprianum diaconum (lib. XII, epist. 13): »Vir sanctissimus Maximianus coepiscopus noster, Ecclesiam Dei pravis hominibus purgare desiderans, laudabiliter erga ecclesiasticorum vitam, sicut nosti, sollicitus fuit. Qui dum eorum actus vigilanter cura pastorali intenderet, maleficio, quod vulgo canterma dicitur, quosdam didicit maculatos, quos etiam, sicut et dilectionis tuae nuntiavit epistola, dedit in custodia retinendos. Sed quia peccatis nostris facientibus morte praeventus crimen ipsum ulcisci non valuit, necesse est ut dilectio tua [Col. 0727B] cum omni hoc subtilitate indagare festinet, atque ita in eos secundum immanitatem facinoris studeat vindicare, qualiter secundum leges supra scriptum episcopum zelo correctionis ac justitiae in hac ultione propter Deum novit potuisse si viveret commoveri. Omni ergo virtute, omnique instantia, tua dilectio in hac causa zelum suum erga omnipotentem Deum curet ostendere, et inimicis illius adversitatem dignam inflictis ultionibus exhibere, ut impleat quod scriptum erat: Nonne qui oderunt te, Domine, oderam, et super inimicos tuos tabescebam? (Psal. CXXXVIII, 21.) Si igitur hoc zelo dilectio tua accenditur, in eos qui Deum reliquerunt, et contra eum maleficiis aliquid egerunt, poena monstretur. Quod si recte illic exsequi non vales, nobis qui tales sunt [Col. 0727C] transmitti debent, si tamen hic monstrari potuerit, unde illic possunt absque difficultate convinci. Sed quia hoc impossibile esse existimo, illic per te debet districta atque fortis correctio provenire.« Et ad Januarium episcopum Sardiniae (lib. VII, ind. 11, epist. 66): »Contra idolorum quoque cultores, vel aruspicum atque sortilegorum, fraternitatem vestram vehementius pastorali hortamur invigilare custodia, atque publice in populo contra hujus rei viros sermonem facere, eosque a tanti labe sacrilegii, et divini intentione judicii, et praesentis vitae periculo, adhortatione suasoria revocare. Quos tamen si emendare se a talibus atque corrigere nolle repereris, ferventi comprehendere zelo te volumus: et si quidem servi sunt, verberibus cruciatibusque, quibus [Col. 0727D] ad emendationem pervenire valeant, castigare; si vero liberi, inclusione digna districtaque in poenitentiam sunt redigendi, ut qui salubria et a mortis periculo revocantia audire verba contemnunt, cruciatus saltem eos corporis ad desideratam mentis valeat reducere sanitatem.« Et item in Edicto canonico (Greg. II, in synod. Rom., c. 12): »Si quis ariolos, aruspices, vel incantatores observaverit, aut phylacteriis usus fuerit, anathema sit. Et responderunt omnes tertio: Anathema sit.« Et in concilio Ancyrano, capite vicesimo tertio: »Qui divinationes expetunt, et more gentilium subsequuntur, aut in domos suas hujusmodi homines introducunt exquirendi aliquid arte malefica vel expiandi causa, sub [Col. 0728A] regula quinquennio jaceant secundum gradus poenitentiae diffinitos.« Ex concilio Bracarensi (II) capite 70. »Si quis paganorum consuetudinem sequens, divinos et sortilegos 665 in domum suam introduxerit, quasi ut malum foras mittant, aut maleficia inveniant, vel lustrationes paganorum faciant, quinque annis poenitentiam agat.« Et capite 71: »Non liceat Christianis tenere traditiones gentilium, et observare vel colere elementa, aut lunae aut stellarum cursum, aut inanem signorum fallaciam pro domo facienda, vel propter segetes, vel arbores plantandas, vel conjugia socianda. Scriptum est enim: Omnia quaecunque facitis, aut in verbo, aut in opere, omnia in nomine Domini nostri Jesu Christi facite, gratias agentes Deo (Col. III, 17).« Et cap. 72: »Non liceat [Col. 0728B] in collectionibus herbarum, quae medicinales sunt, aliquas observationes, aut incantationes attendere, nisi tantum cum symbolo divino, et Oratione Dominica, ut tantum Deus creator omnium et Dominus honoretur.« Et cap. 73: »Non liceat mulieres Christianas aliquam vanitatem in suis lanificiis observare, sed Deum invocent adjutorem, qui eis sapientiam texendi donavit.« Et in concilio Cathaginensi (IV) cap. 89: »Auguriis vel incantationibus servientem a conventu Ecclesiae separandum, similiter et Judaicis superstitionibus vel feriis inhaerentem.« Et in libro primo de capitulis Augustorum (cap. 21: »Ut coclearii, malefici, incantatores fieri non sinantur, quos in Simone Mago terribiliter constat esse damnatos.« Et in concilio Eliberitano, [Col. 0728C] capite sexto: »Si quis maleficio interficiat alterum, eo quod sine idololatria perficere non potuit, nec in fine impertiendam esse illi communionem.« Sciendum tamen est quia haec districtionis severitas ex concilio Eliberitano erga eos qui non resipiscunt observari debebit. Caeterum, juxta beati Coelestini decreta, nulli est recognoscenti ultima poenitentia deneganda. Et sic Magnus Leo papa decrevit (epist. 59, ad Theod. Forojul.): »His qui in tempore necessitatis, et in periculi urgentis instantia, praesidium poenitentiae et mox reconciliationis implorant, nec satisfactio interdicenda est, nec reconciliatio ac communionis gratia deneganda, si eam etiam amissae vocis officio per indicia integri sensus quaerere comprobentur. Quod si ita aliqua vi aegritudinis fuerint [Col. 0728D] aggravati, ut quod paulo ante poscebant, sub praesentia sacerdotis significare non valeant, testimonia eis fidelium circumstantium prodesse debebunt, simulque et poenitentiae et reconciliationis beneficium consequantur, servata tamen regula canonum paternorum circa eorum personas, qui in Deum a fide discedendo peccarunt. Generaliter autem omni cuilibet in exitu posito, et poscenti sibi communionis gratiam tribui, non negetur, sicut Nicaena synodus definivit (can. 13). Cujus conversio mente potius est aestimanda quam tempore, quoniam apud Deum nullas veniae patitur moras vera conversio, Propheta hoc pariter attestante: Cum conversus ingemueris, tunc salvus eris.« Et in Nicaeno concilio (can. 13): [Col. 0729A] »Sed in his omnibus propositum et speciem poenitentium convenit explorare. Quotquot enim metu, et lacrymis, atque patientia, vel bonis operibus, rebus ipsis conversionem suam, non simulatione demonstrant.« Et post paululum: »Postmodum licebit episcopo de his 666 aliquid humanius cogitare.« Et in Ancyrano concilio (can. 4): »Penes episcopos, inquit, erit potestas, modum conversionis eorum probantes, vel humanius erga eos agere, vel amplius tempus adjicere.« Sed et quinto capitulo ejusdem concilii, et in aliis sufficienter inde lector inveniet. Et Innocentius papa ad Decentium Eugubinum episcopum scribit (epist. 29): »De poenitentibus qui sive ex gravioribus commissis, sive ex levioribus poenitentiam gerunt, si nulla interveniat [Col. 0729B] aegritudo, quinta feria ante Pascha eis remittendum Romanae Ecclesiae consuetudo demonstrat. Caeterum, de pondere aestimando delictorum, sacerdotis est judicare, ut attendat ad confessionem poenitentis, et ad fletus atque lacrymas corrigentis, ac tum jubere dimitti, cum viderit congruam satisfactionem. Sane si quis in aegritudinem inciderit, atque usque ad desperationem devenerit, ei est ante tempus Paschae relaxandum ne de saeculo absque communione discedat.«



INTERROGATIO XVIII.

Septimo capitulo rescribi nobis deposcimus, si saepefata femina iterum in judicium venerit, et innoxia reperta fuerit, utrum ad eam vir ejus redire [Col. 0729C] debeat, an alteri valeat sociari. Et remandate nobis, si ipsa criminibus obnoxia, de quibus reputatur, inventa fuerit, utrum idem rex alteri feminae conjungi valeat. Remandate etiam, si tales causae reputatae fuerint et ipsi regi, unde publicam poenitentiam agere debeat, postquam illa criminosa inventa fuerit, utrum ipse rex post publicam poenitentiam conjugem legitimam possit accipere. Et remandate, si et illa legaliter rejecta, ipse etiam post actam poenitentiam, si voluerit, concubinam, quam habuit, et cum qua post initum conjugium adulterasse dicitur, in conjugem possit accipere?



RESPONSIO.

De eo quod interrogatum est, si saepefata femina iterum in judicium venerit, et innoxia reperta fuerit, [Col. 0729D] utrum ad eam vir ejus redire debeat, an alteri valeat sociari, superfluum est iterare, quia supra ostendimus, quod si ante legaliter initum conjugium innoxia et legaliter nupta suo viro fidem servasse reperta fuerit, secundum evangelicam et apostolicam veritatem, et leges ecclesiasticas, atque catholicorum doctrinam, legitimum conjugium non valeat separari, et si separati fuerint, aut innupti permaneant, aut mutuo reconcilientur. Sed ne iterationem quaestionis relinquamus inanem, de hoc quod reputata est si fuerit immunis inventa, Dominus per Moysen dicit in libro Deuteronomii: Si invenerit vir puellam virginem, et sequentia usque dum dicitur, non poterit 667 dimittere eam cunctis diebus vitae suae. Quam [Col. 0730A] sententiam exponens beatus Augustinus dicit: »Merito quaeritur utrum ista poena sit, ut non eam possit dimittere per omne tempus, quam inordinate atque illicite violavit. Si enim ob hoc intelligere voluerimus, eam non posse, id est, non debere dimitti per omne tempus, quia uxor effecta est, occurret illud quod permisit Moyses dare libellum repudii, et dimittere. In his autem qui illicite vitiant, noluit licere, ne ad ludibrium fecisse videatur, et potius finxisse quod eam uxorem duxerit, quam vere placitoque duxisse. Hoc et de illa jussum est, cui fuerit vir calumniatus de virginalibus non inventis, de qua, sicut supra diximus, scriptum est: Habebit eam uxorem, et non poterit dimittere eam omni tempore vitae suae.« De qua item sententia beatus Augustinus dicit: [Col. 0730B] »Satis hinc apparet quemadmodum subditas feminas viris, et pene famulas, lex esse voluerit uxores, quod dicens adversus uxorem vir testimonium, unde lapidaretur, si hoc verum esse demonstraretur, ipse tamen non vicissim lapidatur, si hoc falsum esse constiterit, sed tantummodo castigatur et damnificatur, eique perpetuo jubetur adhaerere qua carere voluerat. In aliis autem causis, eum, qui testimonio falso cuiquam nocuerit, quo si probaretur jussit occidi, eadem poena plecti jubet, qua fuerat, si verum esset, iste plectendus.«



INTERROGATIO XIX.

De eo vero quod quaesitum est remandate nobis, si ipsa criminibus obnoxia, de quibus reputatur inventa [Col. 0730C] fuerit, utrum idem rex alteri feminae conjungi valeat.



RESPONSIO.

Partim jam supra respondimus, quae partim nunc iterare non piget. Videlicet, si secundum leges Christianas, forenses scilicet atque ecclesiasticas, inventum fuerit quod illa conjunctio legalis non fuerit, beati Gregorii ad Felicem Siciliensem episcopum teneatur sententia qua dicit: »Incestuosos nullo conjugii nomine deputandos, a sanctis Patribus dudum legimus constitutum.« Et sanctus Ambrosius in prima epistola ad Corinthios dicit: »Non est, inquiens, frater aut soror servituti subjectus in ejusmodi, hoc est, non debetur reverentia conjugii ei qui horret auctorem conjugii. Non enim ratum est [Col. 0730D] matrimonium quod sine Dei devotione est, ac per hoc non est peccatum ei qui dimittitur propter Deum, si alii se junxerit. Contumelia enim Creatoris solvit jus matrimonii circa eum qui relinquitur, ne accusetur alii copulatus. Infidelis autem discedens, et in Deum et matrimonium peccare dignoscitur, quia noluit sub Dei devotione habere conjugium. Itaque non est ei fides 668 servanda conjugii, qui ideo recessit ne audiret rectorem esse Christianorum Deum conjugii. Nam si Esdras dimitti fecit uxores, aut viros infideles, ut propitius fieret Deus (Esd. IX et X), nec iratus, si alias ex genere suo acciperent (non enim ita praeceptum his est, ut remissis istis alias minime ducerent), quanto magis si [Col. 0731A] infidelis discesserit, liberum habebit arbitrium, si voluerit nubere legis suae viro? Illud enim non debet imputari matrimonium, quod extra decretum Dei factum est, sed cum post cognoscit, et dolet deliquisse, emendat se ut veniam mereatur. Si autem ambo crediderint, per cognitionem Dei confirmatur conjugium. In pace autem vocavit nos Deus. Verum est quia non oportet litigare cum eo qui discedit, quia odio Dei discedit, ac per hoc nec dignus habendus est.« Et hinc sanctus Augustinus in libris ad Pollentium: »Merito quas duxerant,« quin uxores, »filii Israel Domino prohibente, Domino jubente dimiserunt, quia omne quod non est ex fide peccatum est.« Unde lector in eisdem libris latius invenire valebit. Et in concilio Agathensi scriptum est (can. 61): [Col. 0731B] »De incestis conjunctionibus nihil prorsus veniae reservamus, nisi cum adulterium separatione sanaverint. Incestos vero nullo conjugii nomine deputandos, quos etiam designare funestum est.« Et post aliquanta: »Sane quibus conjunctio illicita interdicitur, habebunt ineundi melioris conjugii libertatem.«



INTERROGATIO XX.

De eo vero quod requisitum est, si et ipsi regi, unde publicam poenitentiam agere debeat, postquam illa femina criminosa inventa fuerit, utrum ipse rex post publicam poenitentiam conjugem legitimam possit accipere.



RESPONSIO.

[Col. 0731C] Sanctus Leo papa ad Rusticum Narbonensem episcopum respondet dicens (epist. 95, cap. 25): »In adolescentia constitutus, si urgente aut metu mortis, aut captivitatis periculo, poenitentiam gessit, et postea, timens lapsum incontinentiae juvenilis, copulam uxoris elegit ne crimen fornicationis incurreret, rem videtur fecisse venialem, si praeter conjugem nullam omnino cognoverit: in quo tamen non regulam constituimus, sed quid sit tolerabilius aestimamus: Nam secundum veram cognitionem, nihil magis ei congruit, qui poenitentiam gessit, quam castitas perseverans mentis et corporis.« Sed et hinc in Toletano concilio (VI), capite octavo: »Antiqui et sanctissimi est patris sententia papae Leonis, ut is qui in aetate adolescentiae positus dum mortis [Col. 0731D] formidat casum, pervenerit ad poenitentiae remedium, si conjugatus forte fuerit incontinens, ne postea adulterii incurrat lapsum, redeat ad pristinum conjugium, quousque possit 669 adipisci temporis maturitate continentiae statum. Quos nos sicut de viris, ita et de feminis aequo modo censemus, non quidem hoc generaliter et legitime praeceptum, sed constat a nobis pro humana fragilitate indultum: ea duntaxat ratione, ut si is qui poenitentiae non est legibus deditus, ante ab hac vita discesserit, quam ex consensu ad continentiam eorum unde fuerit regressus, superstiti non liceat denuo ad uxorios transire amplexus. Si autem illius vita exstiterit superstes, qui non accepit benedictionem poenitentis, [Col. 0732A] nubat si se continere non potest, et alterius consortio fruatur uxoris. Quod de utroque sexu pari modo a nobis manifestum est decrevisse, ita videlicet, ut in his omnibus sacerdotis ordinatio exspectetur, ut juxta quod aetatem aptam prospexerit, continentiae absolutionis vel districtionis tribuat legem.«



INTERROGATIO XXI.

De hoc etiam quod in quaestionum fine subjunctum est, remandate, si et saepefata femina legaliter rejecta fuerit, et ipse rex, post poenitentiam actam, si voluerit concubinam quam habuit, et cum qua post initum conjugium adulterasse dicitur, in conjugem possit accipere.



RESPONSIO.
[Col. 0732B]

Quia una est lex viri et feminae, ut supra Scripturarum et catholicorum Patrum sententiis demonstravimus, si solutus fuerit a lege conjugis, sicut Paulus dicit de uxore: Nubat cui voluerit, tantum in Domino (I Cor. VII, 39), »hoc est, ut Ambrosius dicit, sine suspicione turpitudinis nubat et religionis suae viro nubat, hoc est in Domino nubere. Quae solutio et licita copulatio, duobus intelligitur, et duobus fit modis. Scilicet in his qui aut nunquam legale inierunt conjugium, aut morte intercedente soluti sunt a lege conjugii, sicut Paulus dicit: Dico autem non nuptis et viduis, bonum est illis si sic permaneant, sicut et ego. Quod si non se continent, nubant (I Cor. VII, 8).« Et item: Solutus es ab uxore? ne quaesieris uxorem: si autem [Col. 0732C] acceperis uxorem, non peccasti: et si nupserit virgo, non peccabit (ibid.). Quod aeque de masculo et femina intelligitur, communis et enim generis hic et haec virgo, et hoc demonstrat subsequenter Apostolus dicens: Tribulationes tamen carnis habebunt hujusmodi (ibid.). Quam sententiam et in viro et in femina exponit Ambrosius: »Fit etiam quod licet illicitum, in his qui sine culpa ad conjugium venire poterant, et majus bonum subire proponunt, bonumque minus, quod licuit, illicitum faciunt.« Unde scriptum est: Nemo ponens manum super aratrum et respiciens retro, aptus est regno coelorum (Luc. IX, 52). Qui igitur fortiori studio intenderat, retro conspicere convincitur, si, relictis bonis amplioribus, ad minima retorquetur. Fit et interdum, [Col. 0732D] causa non contemnenda interveniente, quod erat illicitum licitum, cum legaliter initum conjugium dissolvi permittitur 670 causa infidelitatis. Unde Paulus dicit: Si quis frater uxorem habeat infidelem, et haec consentit habitare cum illo, non dimittat illam. Et si qua mulier habet virum infidelem, et hic consentit habitare cum illa, non relinquat virum (I Cor. VII, 12); et post pauca: Quod si infidelis discedit, discedat (ibid.); vel cum causa fornicationis uxor relinquitur, de qua item Paulus dicit: His autem qui in matrimonio juncti sunt, praecipio non ego, sed Dominus, uxorem a viro non discedere; quod si discesserit, manere innuptam, et virum uxorem non dimittere (I Cor. VII, 10). Quod aequa lance pensatur, ut [Col. 0733A] si dimiserit, in caelibatu permaneat. Quae disjunctio inter fideles post initum conjugium fieri non potest, nisi causa fornicationis, et amore continentiae. Et fit quod erat illicitum indulgentia licitum, sicut idem Paulus in minoribus etiam de magnis demonstrat dicens: Hoc autem dico secundum indulgentiam, non secundum imperium (ibid., 6), cum vir et mulier propter fornicationem separati, si se continere non possunt, ad invicem reconcilientur. Illicitum enim erat ut ad unionem carnis, quam sociaverant fornicantes, revenirent qui in continentia permanere debuerant: praesertim cum dicat Scriptura: Qui tenet adulteram stultus et impius est (Prov. XVIII, 22). Sed, ut sanctus Augustinus in libro de Bono conjugali dicit: »Propter majus malum, toleratur [Col. 0733B] quod minus est pravum.« Dominus enim dicit (Matth. XIX, 1) quia vir et uxor propter fornicationem ab invicem separati, si aliis se conjunxerint, adulterant: et qui junxerint se aliis, moechantur. Hinc et in libro de Sermone Domini in monte, et in libris Retractationum apertissime dicit, quod et demonstrat Innocentius ad Exuperium Tolosanum episcopum, sicut supra posuimus: »Manifestum est enim, ut item Augustinus dicit, pejus esse adulterium quam fornicationem. Nec ideo bona erit fornicatio, quia pejus est adulterium, quoniam pejus est alienum matrimonium violare, quam meretrici adhaerere. Nec bonum est adulterium, quia est pejor incestus: pejus est enim cum matre quam cum aliena uxore concumbere, et donec ad ea perveniatur, [Col. 0733C] quae sicut ait Apostolus: Turpe est etiam dicere (Ephes. V, 12).« Et beatus dicit Gregorius: »Dum duorum vitiorum languor irruit, et hoc lenius, illud fortasse gravius premit, ei nimirum vitio rectius sub celeritate subvenitur, per quod festine ad interitum tenditur, et inter duo pericula quod levius est prudenter expetitur. Fit et illicitum venia licitum, cum publicam poenitentiam agens adolescens, ut Leo demonstrat, timens lapsum incontinentiae juvenilis, copulam uxoris eligit, ne crimen fornicationis incurrat, rem faciens venialem; si praeter conjugem nullam omnino cognoverit: in quo regula non constituitur, sed quid sit tolerabilius aestimatur.« Transitur et quasi illicite de illicito ad licitum, cum de incestibus nefariis, quos Agathense designat concilium [Col. 0733D] (can. 61), quando cum poenitentiae indulgentia ad complexus uxorios transiri permittitur. Sic et de concubinalibus modis dicendum est, qualiter non de bono ad bonum atque honestum, et non de bono ad bonum, 671 quanquam non satis honestum, et de malo ad aliquod bonum, sed non honestum transitur. Bonum est enim atque honestum ante innuptos, si in virginitate permanere nequiverint, sicut supra ostendimus ex apostolica traditione, sancto Evaristo scribente, nuptialem conjunctionem expetere. Et bonum atque honestum est, caelibes, si se continere non possunt, sicut sanctus Leo demonstrat, legale inire conjugium. Qualiter autem de non bono ad bonum atque honestum, id est de concubina ad uxorem [Col. 0734A] transitur, idem sanctus Leo ad Rusticum Narbonensem episcopum demonstrat dicens (epist. 95, cap. 18): »Non omnis mulier juncta viro uxor est viri, quia nec omnis filius haeres est patris. Nuptiarum autem foedera inter ingenuos sunt legitima, et inter aequales, multo prius hoc ipsum Domino constituente, quam initium Romani juris existeret. Itaque aliud est uxor, aliud concubina, sicut aliud ancilla, aliud libera. Propter quod etiam Apostolus ad manifestandam harum personarum discretionem, testimonium ponit ex Genesi, ubi dicitur Abrahae: Ejice ancillam, et filium ejus: non enim haeres erit filius ancillae cum filio meo Isaac (Gal. IV, 30; Gen. XXI, 10). Unde cum societas nuptiarum ita ab initio constituta sit, ut praeter sexuum conjunctionem haberet etiam in se [Col. 0734B] Christi et Ecclesiae sacramentum, dubium non est eam mulierem non pertinere ad matrimonium, in qua non docetur nuptiale fuisse mysterium.« Et item: »Ancillam vel concubinam a toro abjicere, et uxorem certae ingenuitatis accipere, non duplicatio conjugii, sed profectus est honestatis: quoniam paterno arbitrio viris junctae carent culpa, si mulieres, quae a viris habebantur, in matrimonio non fuerunt, quia aliud est nupta, aliud concubina.« De non bono autem ad bonum, quanquam non satis honestum, transitur, sicut idem Leo ubi supra demonstrat, quando concubina forte ingenua facta, si fuerat ante ancilla, et dotata legitime, et publicis nuptiis honestata videatur, sicut et omnis uxor legaliter conjugata, post desponsationem legitime dotari et publicis [Col. 0734C] honestari nuptiis debet. De malo autem ad aliquod bonum, sed non honestum, tolerabiliter festinatur, sicut sanctus Augustinus in primo libro de Nuptiis et Concupiscentia (cap. 1) dicit: »Sane non tantum fecunditas, cujus fructus in prole est, nec tantum pudicitia, cujus vinculum est fides, verum etiam quoddam sacramentum nuptiarum commendatur fidelibus conjugatis. Unde dicit Apostolus: Viri, diligite uxores vestras, sicut et Christus dilexit Ecclesiam (Ephes. V, 25). Hujus procul dubio sacramenti res est, ut mas et femina connubio copulati quandiu vivunt inseparabiliter perseverent, nec liceat, excepta causa fornicationis, a conjuge conjugem dirimi. Hoc enim custoditur in Christo et Ecclesia, ut vivens cum vivente in aeternum nullo divortio separetur. [Col. 0734D] Cujus sacramenti tanta observatio est in civitate Dei nostri in monte sancto ejus, hoc est in Ecclesia Christi, quibusque fidelibus congregatis, qui sunt sine dubio membra 672 Christi, ut cum filiorum procreandorum causa vel nubant feminae, vel ducantur uxores, nec sterilem conjugem fas sit relinquere, ut alia fecunda ducatur. Quod si quisquam fecerit, non lege hujus saeculi, ubi interveniente repudio, sine crimine conceditur cum aliis alia copulare connubia, quod etiam sanctum Moysen Dominus propter duritiam cordis illorum Israelitis permisisse testatur, sed lege Evangelii (Matth. XIX, 8) reus est adulterii, sicut etiam illa si alteri nupserit. Et usque adeo manent inter viventes semel inita [Col. 0735A] jura nuptiarum, ut potius sint inter se conjuges qui ab alterutro separati sunt, quam cum his quibus aliis adhaeserunt. Cum aliis quippe adulteri non essent, nisi ad alterutrum conjuges permanerent. Denique mortuo viro, vel femina, cum quo vel cum qua verum connubium fuit, fieri verum connubium [non] potest cum quo vel cum qua prius adulterium fuit.« Videlicet si cognatio, aut habitus religionis, vel impudicitia pessimi criminis, sive aliquid hujusmodi non obstiterit. Et item ubi supra Augustinus (ibidem): »Ita manet etiam inter viventes quidam conjugale, quod nec separatio, nec cum altero copulatio possit auferre. Manet autem ad noxam criminis, non ad vinculum foederis: sicut apostata anima velut de conjugio Christi recedens, etiam fide perdita [Col. 0735B] sacramentum fidei non amittit, quod lavacro regenerationis accepit: redderetur enim procul dubio redeunti, si amisisset abscedens. Habet hoc autem qui recesserit ad cumulum supplicii, non ad meritum praemii.« Et in libro de Bono conjugali (cap. 24): »Bonum igitur nuptiarum per omnes gentes atque omnes homines in causa generandi est, et in fide castitatis: quod autem ad populum Dei pertinet, etiam in sanctitate sacramenti, per quam nefas est etiam repudio discedentem alteri nubere, dum vir ejus vivit, nec saltem ipsa causa pariendi, quae cum sola sit qua nuptiae fiunt, nec ea re non subsequente propter quam fiunt, solvitur vinculum nuptiale, nisi conjugis morte. Quemadmodum si fiat ordinatio cleri ad plebem congregandam, etiam si plebis congregagatio [Col. 0735C] non subsequatur, manet tamen in illis ordinatis sacramentum ordinationis, et si aliqua culpa quisquam ab officio removeatur, sacramento Domini semel imposito non carebit, quamvis ad judicium permanente.« Et item in praefato libro de Nuptiis et Concupiscentia (lib. I, c. 11): »Quibus vero placuerit ex consensu ab usu carnalis concupiscentiae in perpetuum continere, absit ut vinculum inter illos conjugale rumpatur: imo firmius erit, quo magis ea pacta secum inierint, quae charius concordantiusque servanda sunt, non voluptariis corporum nexibus, sed voluntariis affectibus animorum.« His Scripturarum testimoniis, atque sanctorum dictis manifestatur, quomodo concubinam, cum qua adulterasse dicitur, si voluerit in conjugium sibi sociare [Col. 0735D] praevaleat. Videlicet, si aut uxor legaliter accepta, et innoxia erga illum inventa, mortua fuerit corpore, vel si inventa fuerit anima adeo mortua, ut ipsius cum ea copula incestus et nullo conjugii 673 nomine deputandus legaliter comprobetur. Nec tamen talis conjunctio, si hujusmodi concubinam in conjugem sumpserit, reprehensione atque offensionis macula carere videbitur, dicente beato Augustino in libro de Bono conjugali (cap. 13, 14, 15): »Quod ergo, inquiens, praecipiunt conjugatis apostoli, hoc est nuptiarum: quod autem venialiter concedunt, aut quod impedit orationes, non cogunt nuptiae, sed ferunt. Itaque si forte, quod utrum fieri possit ignoro, magisque fieri non posse existimo, [Col. 0736A] sed tamen si forte ad tempus adhibita concubina, filios solos ex eadem commistione quaesiverit, nec ista sic conjunctio vel eorum nuptiis praeponenda est, quae veniale illud operantur. Quid enim sit nuptiarum, considerandum est, non quid nubentium et immoderatius nuptiis utentium. Neque enim si agris inique ac perperam invasis ita quisque utatur, ut ex eorum fructibus largas eleemosynas faciat, ideo rapinam justificat. Neque enim, si alius ruri paterno vel juste quaesito avarus incumbat, ideo culpanda est juris civilis regula, qua possessor legitimus factus est. Nec tyrannicae factionis perversitas laudabilis erit, si regia clementia tyrannus subditos tractet: nec vituperabilis ordo regiae potestatis, si rex crudelitate tyrannica saeviat. Aliud est [Col. 0736B] namque injusta potestate juste velle uti, et aliud est justa potestate injuste uti. Ita nec concubinae ad tempus adhibitae, si filiorum causa concumbant, justum faciunt concubinatum suum: nec conjugatae, si cum maritis lasciviant, nuptiali ordini crimen imponunt. Posse sane fieri nuptias ex male conjunctis, honesto placito consequente, manifestum est. Semel autem initum connubium in civitate Dei nostri, ubi etiam ex prima duorum hominum copula quoddam sacramentum nuptiae gerunt, nullo modo potest, nisi alicujus eorum morte dissolvi. Manet enim vinculum nuptiarum, etiamsi proles, cujus causa initum est, manifesta sterilitate non subsequatur; ita ut jam scientibus conjugatis non se filios habituros, separare se tamen vel ipsa causa [Col. 0736C] filiorum, atque aliis copulare non liceat. Quod si fecerint, cum eis, quibus se copulaverint, adulterium committunt.«

Quoniam, ut sancti Patres de bono conjugali diffiniunt, bonum habent nuptiae, et quod bonum est, peccatum non est: ac per hoc qui contra bonum nuptiale facit, peccatum facit cum adulterium committit. Diffiniunt etiam, quod bonae et a Deo constitutae ac benedictae sunt nuptiae, quas etiam sua praesentia consecravit, in quibus est fides, proles, sacramentum. In fide attenditur, ne praeter vinculum conjugale cum altera vel cum altero concumbatur. In prole, ut amanter suscipiatur, benigne nutriatur, religiose educetur: nec tantum gaudeant parentes quia sobolem genuerunt, quantum ut soboles in [Col. 0736D] Christo regeneretur. In sacramento autem, ut conjugium non separetur, et dimissus aut dimissa nec causa prolis alteri conjungatur. Haec est regula nuptiarum, qua vel naturae decoratur fecunditas, vel incontinentiae regitur pravitas, sicut sanctus Augustinus in libro 674 de Bono conjugali, et in libris de Nuptiis et Concupiscentia latissime et facundissime satis ostendit. Unde omnimodis observandum est ne concubinae vel cujuslibet alterius feminae copulam conjugalem rex, super quo voluerunt consulere consulentes, aliquo modo expetat, antequam legali virorum illustrium judicio, et sacerdotali decreto conjux, quam legaliter accepit, ipso etiam conjugis nomine judicetur indigna, aut divino [Col. 0737A] judicio migret a corpore, quia sicut in libro Esther manifestissime legitur, regina Vasthi potentissimi regis Assueri, licet ferocissimus fuerit, cum ejus animos contemptu et contumacia offendisset, nequaquam sola illius indignatione et furore ex imperii honore deposita fuit, sed publico judicio et sententia principum ac judicum Medorum atque Persarum, et post depositionem illius reginae per judicium publicum factam, quaesitae sunt puellae quae placerent oculis regis, inter quas Esther pulchritudine et decore enituit, sicque regiam copulam meruit. Quod etiam antiqui Romani legitimo judicio fieri debere legibus suis antiquitus statuerunt et servaverunt, non solum jam effecti Christiani, sed etiam cum adhuc essent pagani, sicut apertissime ostendit [Col. 0737B] lex Antonini pagani imperatoris, quam beatus Augustinus in libro de adulterinis Conjugiis hoc modo commemorat et commendat dicens (lib. II, cap. 8): »Quibus displicet, ut inter virum et uxorem par pudicitiae forma servetur, et potius eligunt, maximeque in hac causa, mundi legibus subditi esse quam Christi, quoniam jura forensia non eisdem quibus feminas pudicitiae nexibus viros videntur obstringere, legant quid imperator Antoninus, non utique Christianus, de hac re constituerit, ubi maritus uxorem de adulterii crimine accusare non sinitur, cui moribus suis non praebuit castitatis exemplum, ita ut ambo damnentur, si ambos pariter impudicos conflictus ipse convicerit. Nam supra dicti imperatoris haec verba sunt, quae apud Gregorianum [Col. 0737C] leguntur: »Sane, inquit, litterae meae nulla parte causae praejudicabunt. Neque enim, si penes te culpa fuit ut matrimonium solveretur, et secundum legem Juliam Eupasia uxor tua nuberet, propter hoc rescriptum meum adulterii damnata erit, nisi constat esse commissum. Habebunt autem ante oculos hoc inquirere, an cum tu pudice viveres, illi quoque bonos mores colendi auctor fuisti. Periniquum enim videtur esse, ut pudicitiam vir ab uxore exigat, quam ipse non exhibet: quae res potest et virum damnare, non ob compensationem mutui criminis rem inter utrumque componere, vel causam facti tollere.« Si haec observanda sunt propter decus terrenae civitatis, quando castiores quaerit coelestis patria, et societas [Col. 0737D] angelorum.« Haec de legibus pagani imperatoris Antonini beatus Augustinus commemorat. Ita reges Medorum, ac Persarum, atque Romanorum, et judices saeculi, cum essent pagani et idolorum cultores, naturaliter quae legis sunt facientes, etiam in causis 675 conjugum non crudelitatem et saevitiam, sed aequitatem et justitiam decernere ac diffinire et tenere debere docuerunt. Quapropter timendum est regibus, episcopis et judicibus saeculi, quod in Evangelio dicitur de Ninivitis, et regina Austri, Quoniam surgent in judicio, et condemnabunt generationem pessimam (Matth. XII, 41). Condemnabunt utique non potestate judicii, sed comparatione melioris facti. Si reges illi ac judices idololatrae sic ordinem [Col. 0738A] judicii servaverunt, et nos sub Christo judice vivorum ac mortuorum quocunque intuitu minus debito a judiciii ordine deviamus. In Numeri quoque libro praecipitur (Num. V), ut si qua mulier vel adulterii rea, vel falsa suspicione fuerit appetita, et vir ejus zelo adversus eam fuerit concitatus, adducat illam ad sacerdotes, et divino judicio vel damnandam offerat, vel liberandam. Unde Susanna cum falso adulterii crimine accusaretur, et publico judicio condemnata, et publico legitur absoluta (Dan. XIII). Et illa mulier in Evangelio, quae veraciter in adulterio fuerat deprehensa, primum juxta legem ad Pharisaeos, qui potestatem judicii in populo exercebant, deinde etiam tentandi gratia ad Domini judicium perducta est, ubi ejus admirabili pietate, et [Col. 0738B] a lapidationis supplicio, et a criminis reatu meruit liberari (Joan. VIII). Sic et leges Christianae sunt inspirante Domino conditae, quibus legaliter initur conjugium, et sacerdotalis auctoritatis est sanctitas, qua benedictionem suam Dominus in paradiso primis parentibus per se datam conjugibus legaliter copulatis, vice sua per eos, qui illius os appellantur, dicente propheta: Os Domini locutum est (Isa. I, 20). Et ipso Domino: Cum separaveris pretiosum a vili, quasi os meum eris (Jer. XV, 19), viritim vult largiri, et infirmos poenitentiae medicamento sanare. Et liber dicit Ecclesiasticus de servo, quanto minus de uxore, Verum sine judicio nihil facias grave (Eccli. XXXIII, 30). Est et illi regi aliud observandum, ne ante legitimam poenitentiam, secundum [Col. 0738C] leges Ecclesiae susceptam atque peractam, et reconciliationem adeptam, conjugio, multo minus eidem, de qua agitur, concubinae se copulet: quoniam nec David rex (II Reg. XII, 15), sine talis excoctionis poenitentia, Bethsabee, cum qua adulteravit, in conjugem habuit, ut et filius, qui ex ipso adulterio natus fuerat, confestim divino judicio, licet pro eo multum jejunando et flendo petierit, sit percussus ac mortuus, et ipse postea gravissimis tribulationibus, ac regni sui amissione per filium suum Absalon ita afflictus est et vexatus, ac velut in fornace ignis excoctus atque purgatus, ut vere sola divina clementia evasisse videatur; et jam ei acerrime contrito corde poenitenti et confitenti misericors Dominus peccatum dimiserat: sed quia justus est, [Col. 0738D] et justitiam diligit, quod rex ab eo ad scelera ulciscenda constitutus egerat scelerate, digne atque justissime vindicavit.



676 INTERROGATIO XXII.

Octavo capitulo nobis rescribite, utrum sequendum sit quod quidam dicunt quosdam docere episcopos, ut sibi confessis viris vel feminis debeant patrocinium defensionis impendere, ne quisquam hujusmodi personas ad judicium reipublicae audeat pro criminibus unde eis confessae fuerant, etiamsi multis nota sunt crimina, provocare. Et si se, non ex consensu propter continentiam, sed propter discidium aliquod, separare voluerint, vel eorum [Col. 0739A] fragilitati, si separati se continere nequiverint, vel reconciliari noluerint, auctoritate sua posse consulere; dicentes quia secreta confessione ad ecclesiasticam confugerint pietatem, sicut Bosonis mulier, de qua in synodo apud Leucorum civitatem habita fuimus cum interpellatione commoniti, et ideo ab aliis quam ab episcopis, quibus confessae tales personae fuerant, non debeant judicari.



RESPONSIO.

Hoc quam absurdum sit, quilibet sensatus licet ignoret leges Ecclesiae recognoscit, quia ut beatus Gregorius ad Leontium exconsulem scribit (lib. VIII, epist. 51): »Debet, inquiens, gloria vestra meminisse quia nunquam meas epistolas pro commendatione [Col. 0739B] alicujus accepit, nisi ut protectionem vestram favente justitia praestaretis. Quia turpe est defendere quod prius non constiterit justum esse. Ego quidem homines propter justitiam diligo, non autem justitiam propter homines postpono.« Sicut enim, ut supra beatum docuisse Ambrosium scripsimus, non minus quam ante decem testes pactum potest firmari conjugii, sed et ipsum nomen nuptiae, quod singularitate caret, plurimorum expetere monstrat debere notitiam, et quod publice conjunctum est, in angulo separari non potest: et de secreta confessione, quam publicari non licet, conjugium legibus Christianis ac publicis conjugatum ab eodem conjugii jugo dissolvi non potest, neque tale colludium ad ecclesiasticam pietatem dici debet confugium. [Col. 0739C] Unde si nosse quiscunque desiderat quid auctoritas ecclesiastica de ad se ut ad matris sinum confugientibus moderate decernat, suggerimus, ut inter alia curiosus vel quilibet studiosus beati Gregorii revolvat epistolas, in quibus multoties, imo quoties convenientia se loci obtulerit, sive ad imperatores, vel ad quascunque personas, pro omnibus ad se confugientibus petens, litteris suis semper inseruit, salva aequitate, vel salva ratione, sive constante justitia, aut causa judiciali termino diffinita, sine sacerdotali invidia: et, »Ut electorum cum parte altera necesse est subire judicium, et ut veritas cognosci, et quod aequitatis ordo suaserit, 677 valeat diffiniri. Et, Ut mora cessante ad electorum accedere quisque compellatur judicium: [Col. 0739D] et, Quidquid veritate cognita sacrosanctis Evangeliis fuerit statutum, ita ad effectum exsecutionis omnimodis perducatur: et, Quidquid suadente justitia visum fuerit, scripto decernatur: et, Ut in nullo contra leges aut rationem quis patiatur aliquo modo praegravari, sed ut justitiam ei, sicut Christianitati convenit, in omnibus debeat custodire, quatenus ipse, qui ad pietatem ecclesiasticam confugit, quod ei ab eadem pietate promissum est, non debeat contra aequitatis ordinem praegravari: et iterum, Ubicunque confugienti necesse fuerit, salva ei ratione concurratur: et item, Solatiis vestris, quocunque usus exegerit, comitante justitia potiatur.« Et item ad Fantinum defensorem (lib. VI, ind. 2, epist. 83): [Col. 0740A] »Antefatae mulieri salva aequitate tuitionem impende, et eam contra rationis ordinem nullo modo gravari permittas.« Et iterum ad Anatolium Constantinopolitanum diaconum (lib. VII, ind. 51, epist. 82). »Hoc autem dilectionem tuam volumus sollicite attendere, ne se in quacunque causa ubi gravamen est pauperum, misceri consentiat, ne fortasse potentia personarum aliquatenus pressus, cogatur agere quod animae illius non possit expedire. Cuncta ergo cum Dei timore tractate, aeternam maxime mercedem perpendite.« Et ad Sabinum subdiaconum (lib. VIII, epist. 6): »Studii tui sit, ut nullis contra rationem dispendiis debeant subjacere. Quod si forte aliqua nititur excusatione defendere, mediis sacrosanctis Evangeliis causam subtiliter [Col. 0740B] perscrutari, et ita, ut justitia ac legis ordo suaserit, diffinire convenit, atque diffinitam effectui mancipare.« Et ad Romanum defensorem (lib. VII, ind. 2, epist. 24): »Patrocinia ecclesiastica, sive mea suscipiatis scripta, sive etiam minime fuerint directa, sub tanto moderamine debeatis impendere, quatenus hi qui furtis publicis implicati sunt, a nobis non videantur injuste defendi, ne opinionem male agentium ex indiscretae defensionis ausu in nos ullo modo transferamus: sed quantum decet Ecclesiam admonendo, et verbum intercessionis adhibendo, quibus valetis succurrite, ut et illis opem feratis, et opinionem sanctae Ecclesiae non inquinetis.«

Sed et de his qui ad septa ecclesiae, et etiam ad [Col. 0740C] ipsa sacraria confugerint sanctuarii, ad Januarium episcopum Caralitanae civitatis scribit (lib. VIII, epist. 38): »Si quis, inquiens, de quibus est quaestio, in ecclesiam fortasse refugerint, ita debet causa disponi, ut nec ipsi violentiam patiantur, nec hi qui dicuntur oppressi damna sustineant. Curae ergo vestrae sit, ut eis sacramentum, ab his quorum interest, de servanda lege et justitia promittatur, et per omnia commoneantur exire, atque suorum actuum reddere rationem.« Et in libro primo capitulorum domni Caroli et Ludovici Augustorum: »Si quis ad ecclesiam confugium fecerit, in atrio ipsius ecclesiae pacem habeat, nec sit ei necesse ecclesiam ingredi, et nullus eum inde per vim abstrahere praesumat, sed liceat ei confiteri quod fecit, et inde per [Col. 0740D] 678 manus bonorum hominum ad discussionem in publico producatur.« Et in concilio Aurelianensi capite primo, de homicidis, adulteris, et furibus, si ad ecclesiam confugerint, scriptum est, ut »sicut in in ecclesiasticis canonibus, et Romanae legis decretis constitutum est, ab ecclesiae atriis, vel domo episcopi eos non liceat abstrahi, sed datis sacramentis de morte, ac debilitate, ac omni poenarum genere, ne violentiam ante legalem satisfactionem patiantur, ab ecclesia exeant, ita ut ei cui reus fuerit criminosus de satisfactione conveniat.« Et in tertio capitulo (can. 5): »Si cujusquam servus ad ecclesiam confugerit pro qualibet culpa, accepto sacramento de impunitate ad servitium domini sui redire cogatur: [Col. 0741A] qui si post datum sacramentum redire noluerit, exire nolentem a domino liceat occupari: non observantes autem ea quae promiserint, a communione ecclesiastica jubentur abscidi.« Sed et in secundo capitulo ejusdem concilii scriptum est (can. 4), »Ut si ad ecclesiam raptor cum rapta confugerit, et feminam ipsam violentiam pertulisse constiterit, statim liberetur de potestate raptoris, et raptor, mortis vel poenarum impunitate concessa, aut serviendi conditioni subjectus sit, aut redimendi se liberam habeat facultatem. Si vero quae rapitur patrem habere constiterit, et puella raptori consenserit, potestati patris excusata reddatur.« Et in concilio Africano scriptum est (can. 29): »Ut si quis cujuslibet honoris clericus judicio episcoporum quocunque [Col. 0741B] crimine fuerit damnatus, non liceat eum, sive ab ecclesiis quibus praefuit, sive a quolibet homine defensari, interposita poena damni, pecuniae, atque honoris, quo nec aetatem, nec sexum excusandum esse legum promulgatores praecipiant.« Quanto minus episcopi, aequitatis videlicet praedicatores, quemquam sub specie pietatis injuste debeant defensare? praesertim cum relegant scriptum esse, Si recte offeras, recte autem non dividas, peccasti; et: Juste quod justum est exsequeris (Deut. XVI, 20). Verum si cui quiddam sonare videtur contrarium Aurelianensis synodus decretis apostolicae sedis, quoniam haec de impunitate, illa de aequitate servanda postulat sacramenta, sciendum est, quia beatus Gregorius de his personis dicit, quae se justificari [Col. 0741C] in judicio credunt, sed violentiam ante judicium timent: Synodus autem Aurelianensis de illis dicit, qui suam injustitiam non abscondunt, insuper et violentiam cum aequitate judicii pertimescunt: non autem de lege connubii, quam specialiter, vel ut dicamus singulariter Dominus in paradiso primis parentibus dedit: et in Evangelio etiam apostolis conquirentibus, quod si ita lex esset viri cum uxore, non expediret nubere, non mutavit; nec Paulus ad tertium coelum et in paradisum raptus scribere quiddam novi praesumpsit, aut aliquid de hujusmodi defensione dicere attentavit. Sed et observandum constat legentibus, ut quotiescunque concilium aliquod, pro temporis qualitate, vel periculi necessitate, quiddam consulendo, apostolicae sedi, vel [Col. 0741D] 679 veteribus regulis diversum, sed non fidei vel religioni adversum decrevisse legitur, secundum quod in Nicaeno concilio capitulo sexto legitur, De eo quod communi cunctorum decreto rationabili, et secundum regulam ecclesiasticam comprobato, duo aut tres contradicunt, quatenus obtineat sententia plurimorum. Ita, sicut scribit Gelasius (epist. 6, 6, 2), priscis pro sua reverentia manentibus constitutis, quae ubi nulla vel rerum vel temporum perurget angustia regulariter convenit custodiri, id potius sequendum esse dignoscitur quod apostolica sedes irrefragabiliter teneri decrevit, vel plura seu majoris auctoritatis concilia statuerunt.

Idem quoque beatus Gregorius urgendum ad justitiam [Col. 0742A] nolentem Venantio Lunensi episcopo scribit dicens (lib. VII, indict. 11, epist. 28): »Quoniam aequitatis censura admonet, ut maximum conversis, salva ratione, episcopale debeat adesse solatium, idcirco his fraternitatem vestram epistolis adhortamur, ut praedictam matrem ipsius Adeodatae ad se faciat evocari, et tranquilla ei adhortatione suadeat, ut facere sponte non desinat ad quod legali potest ratione compelli, quatenus nec illa affligi, nec haec videatur praejudicium sustinere. Quae si, ut non credimus, admonitionem vestram differre voluerit, praedictae Adeodatae religiosae contra eam tuitionem impendite, atque vestris eam solatiis apud judicem, vel quocunque usus exegerit, instantius adjuvate, et ita in exsequenda hac vos causa impendite, ut legali ratione [Col. 0742B] constricta, invita urgeatur facere quod sponte postponit. Memoratam vero latricem fraternitas vestra ita servata aequitate habeat, in omnibus commendatam, ut vobis ei tuitionem impendentibus, in eo quem assumpsit habitu sine aliqua, Deo protegente, concussione permaneat.« Et ad Januarium episcopum Sardiniae: »Ad hoc Redemptum defensorem nostrum praesentium portitorem illuc direximus, ut et partes in judicio observare compellat, et exsecutionis suae instantia ad effectum quae fuerint judicata perducat.« Et plura quae reperiuntur hujusmodi, et longum est a nobis enumerari. Contra haec enim petere, non Ecclesiae, neque ecclesiastici viri esse juris cognoscitur, ne forte indebita pietas impietas judicetur, sicut sanctus Coelestinus ad Nestorium [Col. 0742C] scribit: »Est enim, inquiens, talis frequenter pietas, ex qua nascatur impietas.« Et S. Augustinus in libro quarto contra Julianum (can. 3): »Forte dicturus es, inquit, misericors voluntas bona est. Recte istud diceretur, si quemadmodum fides Christi, id est fides quae per dilectionem operatur, semper est bona, ita misericordia semper esset bona. Si autem reperitur et misericordia mala, qua persona pauperis accipitur in judicio, propter quam postremo rex Saul meruit a Domino utique misericorde damnari, quia contra ejus praeceptum captivo regi per humanum pepercit affectum (I Reg. XV), attentius cogita, ne forte misericordia bona non sit, nisi quae hujus bonae fidei fuerit. Imo responde, ut hoc sine dubitatione perspicias, utrum bonam misericordiam [Col. 0742D] existimes 680 infidelem. Porro si vitium est male misereri, procul dubio vitium est infideliter misereri.« Nemo quippe sic misericors, quanto magis Deo misericordior poterit inveniri, quem Psalmista misericordiam voluit appellare dicens: Deus meus misericordia mea (Psal. LVIII, 18), qui justis judicibus de muliere in adulterio deprehensa sibique oblata, justum judicium noluit tollere (Joan. VIII). Unde sanctus Hieronymus versum psalmi exponens dicit: Propter veritatem, et mansuetudinem, et justitiam (Psal. XLIV, 5). Veritas ipse est Christus, unde de illa muliere dixit ad Judaeos: Qui sine peccato est vestrum, prior in eam lapidem mittat (Joan. VIII, 7). Mansuetudo, quando dixit: Nec ego te condemnabo [Col. 0743A] (Joan. VIII, 11). Justitia, quando dixit: Vade, mulier, et amplius noli peccare (ibid.).

Nam quod in tomo supra memorato relegimus de praefata muliere Bosonis hoc modo conscriptum: »Maritum vero illius cum pacto securitatis, dum advenit, vel immoratur nobiscum, sive recedit, evocavimus, ut ejus conjugem in ipsius praesentia examinemus, inexaminatam vero morti tradere ad nos confugientem, ut iniquum et crudele devitamus: quia cum nullus specialis accusator accedat, ipsa tamen admonita pariter et interrogata nihil aliud confitetur, quam quod solius Hucberti persecutionem mori timens declinet,« prudenter debent legentes advertere, utrum auctoritati, vel rationi valeat convenire. Auctoritas quippe de aequitate [Col. 0743B] atque justitia conservanda confugientibus ad ecclesiam postulat firmitatem, et non viro de uxore sua legaliter desponsata, legitime dotata, publicis nuptiis honestata, si suspicione contra eam motus fuerit, legitimam aufert penitus potestatem. Quod autem in Heptatico de zelotypia scribitur (Num. V), ut vir uxorem suam spiritu zelotypiae concitatus ad sacerdotes ducat examinandam, ideo praeceptum est, quia sacerdotis officium est, ut exorcismos aquis eluendos, quas mulier debet bibere, pro ministerio sibi imposito scribat: unde et sacri canones decreverunt (con. Agath. c. 25), ut saeculares suas conjuges, antequam ad episcopum provincialem discidii causam dixerint, non damnent, neque abjiciant. Caeterum legale judicium auctoritas divina [Col. 0743C] viris de suis non tollit uxoribus, sicut ex evangelica veritate supra ostendimus. Sed et diligentius advertamus quod in supra scripto volumine continetur, »Inexaminatam vero morti tradere ad nos confugientem, ut iniquum, et crudele, devitamus,« qui neque examinatos tradere morti debemus, nisi ut peccato mortui Deo vivant. Concedamus tamen ut episcopi eamdem feminam in sua potestate, ad quos confugisse dicitur, retinentes, coram marito suo, si quiddam sinistri ei reputat, examinare procurent, et quid agendum erit, si in examinatione episcopali inventa culpabilis fuerit? Si enim judicium legale de ea culpabili inventa episcopi sua auctoritate voluerint tollere, contra eum videbuntur agere cujus actio atque sermo perfecta auctoritas noscitur [Col. 0743D] esse, sicut scriptum est: Quae coepit Jesus facere et docere (Act. I, 1), quoniam isdem de muliere in adulterio deprehensa judicium non abstulit, qui per Moysen hujusmodi lapidari praecepit, 681 sed a justis judicibus fieri judicium legale praecepit dicens: Primus in illam lapidem mittat (Joan. VIII, 7). Si vero a se examinatam, et repertam culpabilem episcopi tradiderint puniendam, contra pietatem ecclesiasticam, et ipsum Ecclesiae caput, fontem videlicet pietatis, agere probabuntur, qui dixit: Nec ego te condemnabo, vade et amplius noli peccare (Joan. VIII, 11). His ita evidenter cognitis, et diligentissime ponderatis, de ad Ecclesiae pietatem confugientibus auctoritatem majorum sequamur [Col. 0744A] episcopi, et non deprehendemur reprehendendi. Quod denique ibidem scribitur, quia cum nullus specialis accusator accedat, ipsa tamen admonita pariter et interrogata, nihil aliud confitetur quam quod solius Hucberti persecutionem mori timens declinet: quid aliud restat, quoniam a nemine accusatur, si episcopi secundum tales canones, si forte habentur quos nondum legimus, et Christiani ac nobiles laici juxta leges, quas nequaquam didicimus, aliter non invenerint, nisi ut marito suo, et si forte necessitas et ratio pro aliquo ei objecto crimine postulat, cum firmitate de aequitate reddatur, et a marito suo, ne ab Hucberto occidatur, maritali defensione, ut justum est, tueatur, et sic demum maritus secundum Christianorum et ecclesiasticam [Col. 0744B] legem, ut vir de uxore debet, legitima atque legali ex ea potestate utatur?



INTERROGATIO XXIII.

De eo quod scriptum est a quibusdam dici, si se non ex consensu vir et mulier propter continentiam, sed propter discidium aliquod separare voluerint, vel eorum fragilitati, si separati se continere nequiverint, vel reconciliari noluerint, auctoritate sua episcopos posse consulere.



RESPONSIO.

Sciant quicunque haec dicunt, secundum quemdam modum, hujusmodi capitulum quartum erroris fuisse illorum, qui sanctae synodo Chalcedonensi derogare et contraire praesumpserunt, et ab apostolica [Col. 0744C] sede, atque unanimitate totius mundi episcoporum sunt ut erronei condemnati, sicut sanctus Leo multoties, et beatus Gregorius etiam in epistola ad Theoctistam patriciam, hinc inter alia scripsit, dicens (lib. IX, ep. 39): »Per se, inquit, Veritas dicit, Quod Deus junxit, homo non separet (Matth. XIX, 6). Quae etiam ait: Non licet dimittere uxorem, excepta causa fornicationis (Matth. V, 32). Quis ergo huic coelesti legislatori contradicat? Scimus quia scriptum est, Erunt duo in carne una (Gen. II, 24). Si igitur vir et uxor una caro sunt, et religionis causa vir dimittit uxorem, vel mulier virum in hoc mundo remanentem, vel etiam fortasse ad illicita vota migrantem, quae est ista conversio, in qua una eademque caro, et ex parte transit ad continentiam, et [Col. 0744D] ex parte remanet in pollutione? 682 Si vero utrisque conveniat continentem vitam ducere, hoc quis audeat accusare? quando certum est quod omnipotens Deus, qui minora concessit, majora non prohibuit. Et quidem multos sanctorum novimus, cum suis conjugibus et prius continentem vitam duxisse, et postmodum ad sanctae Ecclesiae regimina migrasse. Duobus enim modis sancti viri etiam a licitis abstinere solent: aliquando ut meritum sibi apud omnipotentem Deum augeant, aliquando vero ut ante actae vitae culpas detergant. Proinde cum boni conjuges, aut meritum augere desiderant, aut ante actae vitae culpas delere, ut se ad continentiam astringant, et meliorem vitam appetant, licet. Si [Col. 0745A] vero continentiam, quam vir appetit, uxor non sequitur, aut quam uxor appetit, vir recusat, dividi conjugium non licet, quia scriptum est: Mulier sui corporis potestatem non habet, sed vir: similiter vir non habet potestatem sui corporis, sed mulier (I Cor. VII, 4). Et in epistola ad Adrianum Panormi notarium, Urbicum abbatem culpat, quia maritum Agathosae contra voluntatem ejus in monasterio ad conversionem susceperit, et maritum ei, etiamsi jam tonsuratus fuerit, reddi praecepit (lib. IX, epist. 44): »Nisi, inquiens, quoddam fornicationis crimen, propter quod viro uxorem licet relinquere, praedictam mulierem commisisse cognoveris, ne illius conversio uxori relictae in saeculo fieri possit perditionis occasio, volumus ut maritum suum illi, vel si jam tonsuratus [Col. 0745B] est, reddere omnino debeas, excusatione cessante: quia postquam per copulationem conjugii, viri atque mulieris unum corpus efficitur, non potest ex parte converti, et ex parte in saeculo remanere.«

Et ne nobis quisquam succenseat, quia judicia ecclesiastica etiam laicis audienda proponimus, legat Patrum solutionem propositae quaestionis, cur Dominus, qui sancta mordacibus, et margaritas irreverentibus proponere vetuit, requisitus de resurrectione mortuorum (Matth. XIX et XXII), cum opposita turpi fabula de muliere septivira, infidelibus, invidis, ac tentatoribus secreta legis aperuerit, videlicet quoniam non eis, qui capere non poterant, sed eis qui poterant et simul aderant, quos propter aliorum immunditiam negligi non oportebat, secreta legis [Col. 0745C] aperuit; et cum eum tentatores interrogabant, respondebatque illis, ita ut quod contradicerent non haberent, quamvis venenis suis contabescerent potius quam illius cibo saturarentur, alii tamen, qui poterant capere, ex illorum occasione multa utiliter audiebant, et a nobis tantillis homullulis sufficientem satisfactionem accipiet. Sed et beatum Augustinum in libro de Bono perseverantiae pro nobis loquentem benigne suscipiat. Ait enim (cap. 16): »Alia est, inquiens, ratio verum tacendi, alia verum dicendi necessitas. Causas verum tacendi longum est omnes quaerere vel inserere, quarum tamen est et haec una, ne pejores faciamus eos qui non intelligunt, dum volumus eos qui intelligunt facere doctiores, qui nobis aliquid tale tacentibus [Col. 0745D] doctiores quidem non fiunt, sed nec pejores 683 fiunt. Cum autem res vera ita se habet, ut fiat pejor nobis eam dicentibus ille qui capere non potest, nobis autem tacentibus ille qui potest, quid putamus esse faciendum? Nonne dicendum est potius verum, ut qui potest capere capiat, quam tacendum, ut non solum id ambo non capiant, verum etiam qui est intelligentior, ipse fit pejor? qui si audiret et caperet, per illum etiam plures discerent: quo enim est capacior ut discat, eo magis est idoneus ut alios doceat.«



QUAESTIONES SEPTEM.

Denique septem quaestiones sequuntur, quas post [Col. 0746A] praemissas, evolutis sex circiter mensibus, ab eisdem a quibus et priores solvendas accepimus. Quarum textum viritim, sicut et praecedentium, solutionibus praeponemus, brevi prout poterimus respondentes sermone, ac si in buxea designantes, quae hinc, unde ea plenius pingere valeat, solers quisque intelligat, quatenus et fratrum petitionibus charitatis viscera non claudamus, et sapienti, secundum Scripturam, occasionem, cum ista plenius investigans intelligere procuraverit, sapientiorem effici praebeamus, et horulis, quas a multiplicibus et diversissimis occupationibus nostris extorquemus potius quam mutuamus, qui cogitationum ferias non habemus, quoquomodo possint sufficere, et legentibus non increscant, quia de propositarum ante quaestionum [Col. 0746B] responsis compendii pene modum excedit voluminis magnitudo. Harum autem quaestionum exordium habetur hujusmodi:

Quaesumus dilectionem vestram, ut non vos taedeat, si ad inquirenda nobis ad sciendum necessaria importuni persistimus, quae postquam nuper vobis ad solvendum quaestiones direximus, multa comperimus, de quibus singulariter singulis nobis ex auctoritate Scripturae, et regulis, ac doctrina ecclesiasticorum doctorum responderi deposcimus.



QUAESTIO I.

Dicunt quidam quoniam rex Lotharius habet in suo regno episcopos, et nobiles, ac fideles laicos, quorum consultu atque consilio causam inter se et [Col. 0746C] uxorem suam diffinivit, et non ad alterius regni episcopos, vel ad alios quoscunque inde aliquid pertinet retractare.


RESPONSIO.

Talibus respondendum est: Erratis, nescientes Scripturas, neque virtutem Dei (Matth. XXII, 29). Quando pars filiorum Israel aedificaverunt tumulum testis, pars altera zelo divino succensa pene ad arma cucurrit, ne 684 divideretur populus Domini, sicut postea divisus est in vaccis ab Jeroboam idololatriae flagitio fabricatis (III Reg. XII). Et nunc isti Domini regnum et catholicam Ecclesiam, quae una est columba atque dilecta, volentes scindere, quasi non tantum suadent, verum et cogunt dicere quod olim dixerunt [Col. 0746D] quidam: Non est tibi pars in David, nec haereditas in filio Isai, revertere in tabernacula tua Israel, tentantes tempori nostro pestilentissimo illud superinducere, quando neque rex, neque dux in populo illo erat, sed unusquisque faciebat quod sibi rectum videbatur. Et utinam non quod rectum, et non quod voluptuose placitum videatur, et tortum ac malum sit, sciens et prudens faciat! Non est ita ut isti malitiose componunt. Unus Dominus, una fides, unum baptisma, unus Deus et Pater omnium, qui super omnes, et per omnia, et in omnibus nobis (Ephes. IV, 5). Unum regnum, una Christi columba, videlicet sancta Ecclesia, unius Christianitatis lege, regni unius et unius Ecclesiae, quanquam per plures regni principes et ecclesiarum praesules gubernacula moderentur. [Col. 0747A] Sed et haec de qua agitur talis est causa, quae generaliter ad omnes Christiano nomine insignitos pertinere noscatur. De rege enim et regina, de Christiano viro et Christiana femina, de lege conjugii in Paradiso primis a Deo data parentibus, et in Ecclesia roborata, et divinis ac humanis legibus per Deum confirmatis cauta, et constituta benedictione per ministerium sacerdotale, et quorumcunque fidelium more celebrata, ratio versatur in medium, quod tam excellentissimum bonum ac donum, tantum diaboli figmentum commaculat, ut illius operatio esse non dubitetur, quem Scriptura appariturum praedicit: Ut in templo Dei sedeat, ostendens se quasi ipse sit Deus (II Thess. II, 4); et: Nam jam mysterium operatur iniquitatis (ibid., 7), cum licita [Col. 0747B] illicite respuuntur, et illicita quasi licite usurpantur, quibus non tantum illi episcopi, in quorum parochiis vel dioeceseon sollicitudinibus, vel illi fideles, in quorum oculis talia praesumuntur, ut ad se pertinentia commoveantur: verum universus ordo et omnium ordinum homines, hujusmodi portentuosa novitate moventur. Unde sanctus Coelestinus papa Romanus, sicut supra jam diximus, ad Venetium et caeteros Gallicanos episcopos dicit (epist. 8): »Universa Ecclesia quacunque novitate pulsatur.« Et ad Nestorium Constantinopolitanum episcopum (epist. 5): »Ab omnibus sciri debet quod agitur, quoties omnium causa tractatur.« Haec causa quasi est cunctis in specula. Quapropter sic eam necesse est diffiniri, vel diffinitam a cunctis agnosci, sicut debet [Col. 0747C] ab omnibus observari, ut et Dominus dicit: Quod vobis dico, omnibus dico: Vigilate (Marc. XIII, 37). Et Africano concilio est definitum (can. 95), ut causae, quae communes non sunt, in suis provinciis judicentur: quoties autem exegerit causa communis, generalis synodus congregetur, ut in ea generalis causa diffiniatur. Quoniam ut Innocentius papa ad Victricium Rhotomagensem scribit episcopum (epist. I, c. 1): »Integrum judicium est, quod plurimorum sententiis 685 confirmatur.« Quapropter necesse est, ut haec generalis causa ad omnes generaliter pertinens, in omnium notitiam veniat, et generali diffinitione determinetur, ne a minus eam scientibus dicatur. Omnis qui male agit odit lucem, et non venit ad lucem, ut non arguantur opera ejus: qui autem bona agit, venit ad lucem, ut manifestentur opera ejus, quia in Deo sunt facta: et quae inde, quantum ad generalitatem spectat, in tenebris dicta sunt, in lumine dicantur, et quae in aure locuta sunt in cubiculis, praedicentur super tecta, ut a nemine reprehendantur, qui ut omnibus verbo et opere luceant, et ab omnibus conspiciantur, ut lucerna super candelabrum et civitas super montem positae ab omnibus contemplantur.



QUAESTIO II.
[Col. 0747D]

Dicunt etiam quia non sit auctoritas neque ratio, ut causa, quae judicio episcoporum diffinita est, ad judicium debeat revenire: quia si fecerit, nullius [Col. 0748A] auctoritatis erunt de caetero isti episcopi qui illam diffinierunt, et quidquid in postmodum diffinierint, firmum esse non poterit, ut non valeat retractari.


RESPONSIO.

Haec vox imperitorum et nescientium regulas esse dignoscitur. Legite in Sardicensi concilio, quod Zosimus papa per Faustinum episcopum Carthaginensi synodo ex superscriptione Nicaeni direxit concilii, et sufficienter invenietis talia dicentes errare. Sed et Leo papa Romanus ac synodus Romae habita ad Theodosium Augustum de retractanda synodo Ephesina, cui periculose videbatur favere (epist. 27): »Ecce ego, inquit, Christiane et venerabilis imperator, cum consacerdotibus meis, implens erga reverentiam [Col. 0748B] clementiae vestrae sinceri amoris officium, cupiensque vos placere per omnia Deo, cui pro vobis ab Ecclesia supplicatur, ne ante tribunal Domini rei de silentio judicemur, obsecramus coram unius deitatis inseparabili Trinitate, quae tali facto laeditur, cum ipsa vestri sit custos et auctrix imperii, et coram sanctis angelis Christi, ut omnia in eo statu esse jubeatis, in quo fuerunt ante judicium, donec major ex toto orbe sacerdotum numerus congregetur, nec alieno peccato patiamini vos gravari: quia, quod necesse est nos dicere, veremur ne cujus religio dissipatur, indignatio provocetur.« Quod et in hac causa, quae non modica in fide et religione est portio, ab omnibus sacerdotibus, regibus, et principibus, atque cunctis generaliter simul fidelibus, si [Col. 0748C] negligenter ducitur, non mediocriter est verendum. Sed et sacris manifestatur canonibus, curam esse totius provinciae penes archiepiscopum vel primatem, qui coepiscoporum debet nosse judicia, de quibus necessaria fuerit reclamatio, et in quibus negotium expetierit, debet 686 electos judices designare. Quibus omnibus demonstratur, quia synodus comprovincialium episcoporum judicia, generalis autem synodus comprovincialium dijudicationes, sive dissensiones, vel probet vel corrigat, ut in Africana synodo demonstratur, quae nihil de Hipponiensi concilio statuit emendandum. Apostolica vero sedes et comprovincialium et generalium retractet, refricet, vel confirmet judicia, sicut epistolae Leonis, atque Gelasii, caeterorumque Romanorum pontificum, et Sardicensis synodus evidenter ostendunt, et episcoporum recte judicantium confirmatur, et secus judicantium corrigitur, et interdum funditus non perit auctoritas.



QUAESTIO III.

Et dicunt, quia non alii archiepiscopi, excepto apostolico, majoris auctoritatis sint, quam illi qui hanc causam diffinierunt: quae si iterum ad judicium [Col. 0748D] revenerit, et inventum fuerit quia persistere ita non debeat, isti episcopi, qui eam judicaverunt, amplius in episcopatu manere non poterunt.


RESPONSIO.

Econtra sanctus Coelestinus ad Nestorium scripsit, [Col. 0749A] Nos, inquiens, et quod contra fas est, etiam sacerdotes volumus esse correctos. Relegant qui haec dicunt Actus apostolorum, et videant, quia de quaestione circumcisionis et observatione legis, quidam descendentes ab Jerusalem in Antiochiam commoverunt seditionem adversus Paulum et Barnabam, adeo ut statuerint pro hac quaestione, missis cum eisdem etiam aliis, ascendere Hierosolymam ad apostolos et presbyteros, de qua itidem quaestio post adventum eorum mota est a quibusdam ex Pharisaeis in Jerusalem: et perpendant, quod aliter ex ea diffinitum a Petro, et sit judicatum a Jacobo, quam illi judicarent, et diffinirent, et nemo sit illorum damnatus (Act. XV). Videant quoque in Epistola Pauli ad Galatas, Petrum de simulatione ab eodem [Col. 0749B] Paulo reprehensum, correptum, atque correctum, et non damnatum: et eamdem correptionem a primo apostolorum adeo acceptatam, ut easdem Pauli Epistolas, in quibus se reprehensum legerat, magnis laudibus honoraret (Gal. II; II Petr. III). Et ne quis dicat, ut secundum Scripturam minor a majore benedicitur (Hebr. VII, 7), ita non major a minore judicabitur, legant Pauli Epistolas ad Corinthios, et invenient archiepiscopum et doctorem egregium redarguisse inobedientes, atque correxisse, non condemnasse episcopos, quia fornicatorem sine digna invectione permitterent inter se degere. Et quoniam pro hujusmodi excessu episcopos increpaverit, evidenter ipse demonstrat dicens: In nomine Domini nostri Jesu Christi, congregatis vobis et [Col. 0749C] meo spiritu (I Cor. V, 4). Et in secunda Epistola: Propter quod obsecro vos, ut confirmetis in illum charitatem. Ideo enim haec scripsi vobis, ut cognoscam 687 experimentum vestri, an in omnibus obedientes sitis. Cui aliquid donastis, et ego. Nam ego, quod donavi, si quid donavi, propter vos in persona Christi (II Cor. II, 8, 9, 10). Donavi enim dixit, indulsi; quod non aliorum est: de publico publice abjecto crimine, quam episcoporum, sicuti norunt qui regulas ecclesiasticas non ignorant. Unde et in Carthaginensi concilio scribitur (can. 15): Hoc etiam, inquit, placuit, ut a quibuscunque judicibus ecclesiasticis ad judices ecclesiasticos, ubi est major auctoritas, fuerit provocatum, non eis obsit, quorum fuerit soluta sententia, si convicti non fuerint vel [Col. 0749D] inimico animo judicasse, vel aliqua cupiditate aut gratia depravati. De hoc autem, quia non alii archiepiscopi majoris auctoritatis sunt quam isti, ut ante eos haec causa iterum ad judicium veniat, supra ostendimus, quia quod singularitas non habet, pluralitas obtinet. Quod et auctoritas Scripturae demonstrat dicens: Si duo ex vobis consenserint de omni re super terram, fiet illis; et: Ubi duo vel tres congregati fuerint in nomine meo, in medio eorum sum (Matth, XVIII, 19, 20). Et quando apostoli, cum caeteris fidelibus et Maria matre Jesu congregati, simul oraverunt, motus est locus, et super centum viginti in die Pentecostes congregatos Spiritus sanctus in igneis linguis apparuit (Act. II). Et Paulus, [Col. 0750A] ut supra diximus, demonstrat dicens, Congregatis vobis et meo spiritu (I Cor. V, 4). Et apostolorum princeps, multa donorum gratia repletus, maxima miraculorum potestate suffultus, quando per admonitionem Spiritus ad Cornelium gentilem fuit ingressus, contra eum a fidelibus quaestione facta, cur ad gentiles intrasset, et comedisset cum eis, cur eos in baptismate recepisset, non ex potestate, sed ex ratione querelae respondit, causam per ordinem exposuit, humili eos ratione placavit, atque in causa reprehensionis suae etiam testes adhibuit, dicens: Venerunt autem mecum et sex fratres isti (Act. X, et XI). Si igitur pastor Ecclesiae, et apostolorum princeps, signa et miracula singulariter faciens, non dedignatus est in causa reprehensionis suae [Col. 0750B] rationem humiliter reddere, quanto magis nos peccatores, cum de aliqua re reprehendimur, reprehensores nostros ratione humili placare debemus, etiamsi majoris auctoritatis in aliquo judicemur? Et haec dicimus, non quo fratres et consacerdotes nostros in aliquo secundum regulas ecclesiasticas judicantes reprehendamus, sed ut quae agenda nobis sunt, qui aliquid esse dicimur, cum nihil simus, ut dicit Apostolus (Gal. VI), non nosmetipsos seducamus, manifestius demonstremus: et si in causa, de qua disceptatio nascitur, quiddam emendatione dignum exstiterit, salva charitate mutetur in melius, sicut de non circumcidendis gentibus, et non de jugo legis eis gravandis sensit Paulus, consensit Petrus, adjudicavit Jacobus (Act. XV). Et sicut sacrum [Col. 0750C] Nicaenum decrevit concilium (can. V), ut communiter omnibus simul episcopis congregatis provinciae discutiantur hujusmodi quaestiones, et facta discussione, aut ita ut acta sunt maneant, aut in melius mutetur sententia (can. 6). Et si communi cunctorum decreto rationabili, et secundum regulam 688 ecclesiasticam comprobato, duo aut tres, non propter fidei veritatem, vel auctoritatis sinceritatem, sed propter contentiones proprias contradicunt, obtineat sententia plurimorum (can. 9). Si autem ex superfluo, ut solet accidere, fraterna diffinitio retractanda visa quibusdam fuerit, sicut de suscipiendis gentibus supra meminimus, et plena fide atque auctoritate ratio reddita fuerit, Actuum apostolorum sententia in medium veniat, qua prosequente [Col. 0750D] Petro de gentibus dicitur: Si ergo eamdem gratiam dedit illis Deus, sicut et nobis, qui credidimus in Dominum Jesum Christum, ego quis eram, qui possem prohibere Deum? His auditis, tacuerunt, et glorificaverunt Deum dicentes: Ergo et gentibus poenitentiam dedit Deus ad vitam (Act. XI, 17, 18). Si etiam minus necessaria forte emerserit quaestio, fraterni motus animi ad pacis charitatisque custodiam componantur, sicut demonstrat auctoritas evangelica, quando facta est quaestio inter discipulos quis eorum videretur esse major (Luc. XXII, 24). Et si aliquis contra subjectos violenter ac negligenter, sive in sacro ministerio secus quam debeat egerit, secundum regulas sancto Spiritu promulgatas, [Col. 0751A] ab his quorum interest corrigatur et emendetur, sicut et Nicaenum concilium (can. 5) de excommunicatis, et Sardicense (can. 17) de iracundo episcopo, quod esse non debet, qui presbyterum vel diaconem suum exterminare voluerit, et Chalcedonense (can. 25) de neglecta ordinatione episcoporum, et caetera quaeque concilia, atque epistolae Leonis sive Gregorii manifeste demonstrant. Si denique fidei, quod absit, aut ecclesiastico dogmati, vel sacrae auctoritatis statutis, quilibet temerario ausu obloqui, vel conculcare tentaverint, et hi secundum praeceptum Dominicum moneantur, et si, quod longe faciat Dominus rebelles, ac contentiosi contemptoresque perstiterint, necesse est ut dignis invectionibus, secundum sacros canones, et exempla [Col. 0751B] atque statuta majorum, feriantur et comprimantur, sicut sanctus Leo in epistola ad universas decrevit provincias (epist. ad episc. Ital.): »Omnia, inquiens, quae de ecclesiasticis ordinibus, et canonum promulgata sunt disciplinis, ita a vestra dilectione custodiri debere mandamus, ut si quis in illa commiserit, veniam sibi deinceps noverit denegari: et qui contra constituta venire tentaverit, et prohibita fuerit ausus admittere, a suo se noverit officio submovendum, nec communionis nostrae futurum esse consortem, qui socius esse noluit disciplinae.« Et beatus Gelasius: »Nec ambigant qui haec exercere sunt ausi, seu etiam qui hactenus cognita siluerunt, sub honoris proprii jacere dispendio, si non quanta possunt celeritate [Col. 0751C] festinent ut lethalia vulnera competenti medicatione curentur.« Et sanctus Caelestinus ad Nestorium (epist. 5): »Quibus praemissa conventione consulimus, in hos necesse est damnationis sententiam, si abutantur nostra salubri admonitione, firmemus.« Et ad Cyrillum Alexandrinum: »Haec ideo dicimus, ne volenti corrigere forsitan deesse videamur. Nam et si nobis sustinentibus uvam, spinas sibi addiderit, impleatur, et manentibus statutis 689 prioribus, sui fructu judicii colligat quod sulco diabolico seminavit, non nostro consilio sed se periturus auctore.«



QUAESTIO IV.

Dicunt nihilominus quia si isti regi non licuerit aliam uxorem accipere, aut suam concubinam sicut nunc habet tenere, quod velit nolit illa sua uxor judicabitur [Col. 0751D] ad illum redire: et ille tale ingenium de illa inveniet, ut ab illa liberetur, et ulterius non debeat ad judicium inde venire.


RESPONSIO.

Non hujusmodi judicium ex evangelica veritate, et apostolica auctoritate, vel sacrorum canonum promulgatione didicimus: sed sicut Africana synodus diffinivit (can. 69): Placuit, inquiens, ut secundum evangelicam et apostolicam disciplinam, neque dimissus ab uxore, neque dimissa a marito, alteri conjungantur, sed ita maneant, aut sibimet reconcilientur. Reconcilientur enim dixit, non cogantur: et qui sanum sapit, qualiter reconciliatio fiat intelligit. Et [Col. 0752A] item Paulus, commemorans de eo per quem reconciliati sumus Deo, et ministerium reconciliationis accepimus: Obsecramus, inquit, pro Christo, reconciliamini Deo (II Cor. V, 18). Quae reconciliatio fit gratia vocantis non cogentis Dei, et libero non coacto arbitrio hominis. Et de justo viro scriptum est: In tempore iracundiae factus est reconciliatio (Eccli. XLIV, 17), videlicet ut non reputentur delicta. Qui enim novit unde concilio et reconcilio componitur, reconciliationis modum et ordinem non ignorat. Diversa siquidem morborum genera diversa medicamentorum quaerunt experimenta. Et legimus in sacra auctoritate, quosdam redigi et cogi ad poenitentiam, quosdam vero excommunicari donec ad pacem redeant, quosdam vero partim suae voluntatis libertati [Col. 0752B] relinquere, sicuti supra ostendimus ex epistola sancti Gregorii de Leonis chartularii muliere, quae eum pro fornicationis crimine, induta religiosa veste ad tempus reliquerat, sed post praestitum sacramentum, agnita mariti innocentia, ad eum sponte reversa est. De qua, quid erga eam debeat observari, Secundino Taurominitano scribit episcopo. In quibusdam vero ex toto libertatis est exspectandum arbitrium, sicut et in hac causa, quia conceditur ut causa fornicationis vir et mulier separentur, vel separati reconcilientur. Cogitur autem, ablato penitus voluntatis arbitrio, et non conceditur, ut vir et mulier, excepta causa fornicationis, separentur, et ut separati aliis nullo modo conjungantur. Hinc sanctus Augustinus in secundo libro de adulterinis conjugiis dicit (cap. 13): [Col. 0752C] »Non est, inquiens, ad quod exhortemur eos qui reconciliari timent conjugibus adulteris poenitendo sanatis, nisi ad custodiendam continentiam: quoniam mulier alligata est, quandiu 690 sive moechus sive castus vir ejus vivit, moechatur si alteri nupserit; et vir alligatus, quandiu sive moecha sive casta uxor ejus vivit, moechatur si alteram duxerit (I Cor. VII, 39). Haec namque alligatio quandoquidem non solvitur, etiamsi per repudium conjux a casta conjuge separetur, multo minus solvitur, si non separata moechetur: ac per hoc non eam solvit nisi mors conjugis, non in adulterium corruentis, sed de corpore exeuntis. Quapropter si recesserit mulier ab adultero viro, et ei reconciliari non vult, maneat innupta; et si dimiserit vir adulteram mulierem, et eam non [Col. 0752D] vult recipere nec post poenitentiam, custodiat continentiam, et si non ex voluntate eligendi potioris boni, certe ex necessitate vitandi perniciosi mali. Ac per hoc ad hoc exhortarer, etiamsi uxor esset in languore insanabili atque diuturno, aut etiamsi alicubi esset corpore separata, quo maritus non posset accedere: postremo ad hoc exhortarer, etiamsi mulier volens vivere continenter, quandiu contra disciplinam, quia non ex consensu, tamen pudicum pudica dimitteret. Puto enim Christianum neminem reluctari, illum adulterum esse, qui, vel diu languente, vel diu absente, vel continenter vivere cupiente sua uxore, alteri commistus est feminae. Sic ergo et dimissa adultera, adulter est cum adultera, quoniam [Col. 0753A] non ille aut ille, sed, omnis, qui dimittit uxorem suam et ducit alteram, moechatur (Luc. XVI, 18).« Et item in eodem (cap. 18): »Illis viris et gratiam, videlicet baptismatis, et medicinam siquidem poenitentiae negabimus, quandiu cum adulteris vivunt, si, prioribus uxoribus praeter causam fornicationis repudiatis, alteras duxerint. Nisi forte quis dicat neminem posse uxorem suam moechari facere, si pudica est: et tamen Dominus: Omnis qui dimiserit, inquit, uxorem suam praeter causam fornicationis, facit eam moechari (Matth. V, 33). Utique propterea, quia cum esset pudica cum viro, tamen dimissa cogitur per incontinentiam, vivo priore viro, alteri copulari, et hoc est moechari. Quod si hoc ista non fecerit, tamen ille, quantum in ipso est, facere compulit, [Col. 0753B] et hoc ei Deus peccatum, etiamsi illa casta permaneat, imputabit.« Et item (ibid.): »Haec autem me de utroque sexu memineris dicere.« Et item (ibid.): »Tunc quippe ibi erunt, qui viventibus conjugibus pristinis non conjugibus propriis, sed adulteris adhaerebunt. Et si a regno coelorum aberunt, ubi erunt, nisi ubi salvi non erunt?« Unde constat, quia sicut supra auctoritate Scripturarum, et magistrorum doctrina monstravimus, vir et uxor separari non possunt, nisi aut propter continentiam connubii, quo amplius, quia spiritualius, conjuncti perseverant, aut propter fornicationem, quia unum corpus et unam carnem quisque eorum diviserit: propter quam causam si digne poenitentes simul permanere vel reconciliari noluerint, separari si voluerint [Col. 0753C] possunt, cogi autem ut simul maneant vel ut reconcilientur, omnino non debent, persuaderi si possunt debent: quia reconciliatio voluntatem quaerit, amorem expetit, quae sicuti fides et 691 pura confessio suaderi potest, extorqueri non potest, cogi autem ut simuletur potest, ne vero aliis propter fornicationem disjuncti conjungantur, prohiberi omnimodis debent: quod si contempserint, debent ad poenitentiam redigi. Et quoniam de simulatione quiddam tetigimus, si forte simulatio, quod absit, in quocunque homine fuerit, qui propter fornicationem manifeste ab uxore, ne illi iterum conjungatur, potest rejici, ut eam persuasam, non autem coactam, recipiat, quia illa vivente alteram non valebit accipere, nisi forte talis inventa fuerit ratio, [Col. 0753D] cui sacra non contradicat auctoritas, meditetur eam quoquo modo perdere, talis firmitas debet ab eo quaeri, sicut sanctus Gregorius ab his praecipit exigi, aequitate illis servanda, qui vim injustitiae metuentes, ad sacraria sacra confugiunt, quam firmitatem si convictus quisque fuerit temerasse, publicis et ecclesiasticis debet subjacere judiciis. Si autem clanculo egerit, ut legaliter convinci non possit, habebit sacerdotali suasione commonitus conscientiae suae testem, quem habebit et judicem. Nam episcopalis providentia absoluta in judicio illi dicet, quod Elias Elisaeo studuit demonstrare: Quod, inquit, meum fuit, feci tibi (III Reg. XIX, 20). Et Domino: Justitiam tuam non abscondi in corde meo, veritatem [Col. 0754A] tuam et salutare tuum dixi (Psal. XXXIX, 11). Et in his, atque aliis omnibus, in doctrina sua sacerdotalis auctoritas apostolicam debet illam semper formam servare, in qua dicit, Argue, obsecra, increpa (II Tim. IV, 2), id est, miscens temporibus tempora, terroribus blandimenta, dirum magistri, pium patris ostendat affectum, id est, indisciplinatos et inquietos debet durius arguere, obedientes autem, et mites, et patientes, ut in melius proficiant, obsecrare, negligentes vero et contemnentes corripere et increpare, neque debet peccata delinquentium dissimulare, sed mox ut coeperint oriri, radicitus ea ut praevalet amputare.



QUAESTIO V.

[Col. 0754B] Sed et de Bosonis muliere, de qua idem Boso apud Confluentes reclamavit, quae postea ad istum regem venit, et in illius potestate fuit, quidam dicunt, quod malum facit, quia cum possit, eam suo marito non reddit. Et quidam dicunt, quia non decet ut suam propinquam, quae ad illius fidem venit, ad mortem tradat, nec convenit ut francam feminam opprimat, et sicut ancillam constringat, et alteri illam nolentem reddat. Et quidam dicunt, quia si eam reddere voluerit, ad Normannos ibit: et melius est ut eam inter Christianos habitare permittat, et inter eos vitam, quam alter illi vult tollere, liberet.


RESPONSIO.

Capitula sunt legalia imperatorum et regum praedecessorum suorum, quid sustinere debeat qui post [Col. 0754C] bannum latronem receperit, 692 et in chirographo regum nostrorum hinc expresse decernitur, cujus ministerium est agere ut illa observentur, sicut sanctus Ambrosius ad Valentinianum scribit; Leges enim imperator ferat, quas primus ipse custodiat, quas si ipse fregerit, timendum est ne audiat ab Apostolo: Qui praedicas non furandum, furaris; qui abominaris idola, sacrilegium facis (Rom. II, 11). Propterea salubriter et convenienter a Domino audiat, Medice, cura temetipsum (Luc. IV, 23). Timeat etiam quod scriptum est, dicente Domino cuidam regi: Quia dimisisti virum morte dignum, erit anima tua pro anima illius, et populus tuus pro populo illius (III Reg. XX, 42). Et item: Impio praebes auxilium, et his qui oderunt me amicitia jungeris: propterea iram quidem [Col. 0754D] Domini merebaris (II Paral. XIX, 2). Et item scriptum est: Anathema in medio tui, non poteris stare coram inimicis tuis (Jos. VII, 13). Et: Qui tetigerit picem, inquinabitur ab ea. (Eccli. XIII, 1). Nemo enim abscondit ignem in sinu suo, et vestimenta ejus non exuruntur (Prov. VI, 27). Si de misericordia agitur, legat et videat quam impia misericordia impie offendit Saul, quia pepercit Agag, sed illum non liberavit, et ipse regnum etiam perdidit (I Reg. XV). Et sanctus Coelestinus dicit: Est pietas, de qua nascatur impietas. Si de propinquitate, audiat scriptum: Qui dixerunt Patri suo et matri suae, Non novi vos, et fratres suos in causa Dei non cognoverunt, hi custodierunt testamentum tuum, Domine (Deut. XXXIII, [Col. 0755A] 9). Et Dominus: Qui amat patrem suum et matrem suam plus quam me, non est me dignus (Matth. X, 37), et caetera quae ibi sequuntur. Si de libertate, judicio legis et divinae et mundanae illius esse dignoscitur qui eam reperit, contra quem ut dicitur fornicata, de fornicatione conqueri non valet. Si pro liberatione vitae ut dicitur eam retinet, supra ostendimus quam firmitatem de aequitate servanda exigi ab eo ecclesiastica jubet auctoritas. Si, ut dicitur, ob hoc eam retinet, ne apud Nortmannos pereat, respondeat inde Apostolus: Infidelis si discedit, discedat (I Cor. VII, 15). Et: Auferte malum ex vobis (I Cor. V, 13), ne una ovis morbida totum gregem contaminet. Et non est rex iste justior Domino, qui nec Judam, ne ad Judaeos, vel sicut Petrus dicit: In locum suum [Col. 0755B] iret (Act. I, 25), invitum prohibuit, nec pueros Herodem per potentiam occidere vetuit, neque Petrum, ne milites pro eo occiderentur in carcere, de quo eum, quando producturus erat, in ipsa nocte eripere destitit (Act. XII). Sed et Dominus, qui proximum quemque sicut seipsum diligere docuit, neminem peccare, ut alter a peccato liberaretur, rogavit. Et qui animam suam, id est vitam corporis etiam pro inimicis posuit, et ponendam pro amicis praedicavit, neminem debere aeternaliter perire docuit, ne alter in aeterna damnatione periret. Providere etiam debet quisque sui talibus se commiscet, et talia opponit, ne reputetur intendere ad excusandas excusationes in peccatis, quia non solum qui faciunt, sed et qui consentiunt facientibus digni sunt [Col. 0755C] morte: a qua consensione liber non erit, qui cum malum possit avertere non avertit, vel cum malos possit reprimere, in sua eos libertate dimittit: Judex enim, sicut scriptum est, qui non sine causa gladium portat, constitutus est ad vindictam 693 malefactorum, laudem vero bonorum (Rom. XIII, 4). Cui in libro Deuteronomii dat regulam judicii et punitionis Dominus dicens: Vir autem, aut mulier, qui faciunt mala in conspectu Domini Dei tui, et transgrediuntur pactum illius, ut vadant et serviant diis alienis, et adorent eos, solem, et lunam, et omnem militiam coeli, quae non praecepi, et hoc tibi fuerit nuntiatum, audiensque inquisieris diligenter, et verum esse repereris, quia abominatio facta est in Israel, educes virum ac mulierem, qui [Col. 0755D] rem sceleratissimam perpetrarunt, ad portas civitatis tuae, et lapidibus obruentur. In ore duorum aut trium testium peribit qui interficietur. Nemo occidatur uno contra se dicente testimonium. Manus testium prima interficiet eum, et manus reliqui populi extrema mittetur, ut auferas malum de medio tui (Deut. XVII, 2-7). Et ne quis dicat, Haec sententia non pertinet ad mulierem Bosonis, quia de idololatris scribitur, legat Scripturam dicentem: Quorum Deus venter est, et gloria in confusione ipsorum qui terrena sapiunt (Philip. III, 19). Sed et haec sententia ad rem nefariam pertinet, quae Hucberto, et regis mulieri, ut dicitur, reputatur: quoniam in libro Levitico abominationes singillatim designatae morte multantur, [Col. 0756A] adultera lapidibus praecipitur obrui: salva legum latione, quae eisdem profertur legibus, quas illi condiderunt, qui auctore Domino leges justa decernentes condiderant. Unde sanctus Augustinus in secundo libro de adulterinis conjugiis, post praedicamenta, quibus persuaderi viris jubet, ut a sanguine adulterarum se abstineant conjugum, dicit (cap. 15): Postremo, inquiens, quaero abs te, utrum marito Christiano liceat, vel secundum veterem Dei legem, vel Romanis legibus, adulteram occidere? Si licet, melius est ut ab utroque se temperet, id est, et a licito illa peccante supplicio, et ab illicito illa vivente conjugio. Quod si alterutrum eligere perseverat, satius est ei facere quod licet ut adultera puniatur, quam id quod non licet ut ipsa viva ille moechetur. [Col. 0756B] Si autem, quod verius dicitur, non licet homini Christiano adulteram conjugem occidere, sed tantum dimittere, ea videlicet conditione, ut aut continenter vivat, aut ei reconcilietur: quia si illa vivente alteram duxerit, et ipse adulterii sine dubio reus erit.«



QUAESTIO VI.

Dicunt quoque etiam. aliqui sapientes, quia iste princeps rex est, et nullorum legibus vel judiciis subjacet, nisi solius Dei, qui eum in regno, quod suus pater illi dimisit, regem constituit, et si voluerit pro hac vel alia causa ibit ad placitum, vel ad synodum, et si noluerit, libere et licenter dimittet: et sicut a suis episcopis, quidquid egerit, non debet [Col. 0756C] excommunicari, ita ab aliis episcopis non potest judicari, quoniam solius Dei principatui debet subjici, a quo solo potuit in principatu constitui: et quod facit, et qualis est in regimine, divino sit nutu, sicut scriptum est: Cor regis in manu Dei quocunque voluerit vertet illud (Prov. XXI, 1).


694 RESPONSIO.

Haec vox non est catholici Christiani, sed nimium blasphemi, et spiritu diabolico pleni. David rex et propheta peccans, etiam a minore suo Nathan increpatus audivit quoniam vir mortis erat, et per validissimam poenitentiam est salvatus (II Reg. XII). Saul a Samuele percepit quia de regno esset dejectus (I Reg. XIII et XV). Roboam a propheta aeque suscepit, quia de manu illius regnum, quod bene [Col. 0756D] pater suus tenuerat, esset scindendum (III Reg. XI). Quando peccaverunt reges, et filii Israel, et traditi sunt in manus gentium, sicut Manasses et Sedechias, vel timuerunt a facie Domini sicut Ezechias, per prophetas vel iram a Domino susceperunt, vel misericordiam meruerunt. Et in Deuteronomio scriptum est: Si difficile et ambiguum apud te judicium esse perspexeris inter sanguinem et sanguinem, causam et causam, lepram et non lepram, et judicum intra portas tuas videris verba variari, surge et ascende ad locum quem elegerit Dominus Deus tuus, veniesque ad sacerdotes Levitici generis, et ad judicem qui fuerit in illo tempore, quaerensque ab eis, qui indicabunt tibi judicii veritatem, et facies quodcunque dixerint qui [Col. 0757A] praesunt loco, quem elegerit Dominus, et docuerint te juxta legem ejus, sequeris sententiam eorum, nec declinabis ad dexteram vel ad sinistram. Qui autem superbierit nolens obedire sacerdotis imperio qui eo tempore ministrat Domino Deo tuo, et decreto judicis, morietur homo ille, et auferes malum de Israel, cunctusque populus audiens timebit, ut nullus deinceps intumescat superbia (Deut. XVII, 8-13). Per sacerdotes enim dicit Dominus: Et nunc, reges, intelligite; erudimini, qui judicatis terram. Servite Domino in timore, et exsultate ei cum tremore. Apprehendite disciplinam, ne quando irascatur Dominus, et pereatis de via justa (Psal. II, 10, 11, 12). Et apostolica auctoritas commonet, ut et reges etiam obediant praepositis suis in Domino, qui pro animabus eorum [Col. 0757B] invigilant, ut non cum tristitia hoc faciant (Heb. XIII). Et beatus Gelasius papa ad Anastasium imperatorem scribit (epist. 10): »Quia duae sunt personae, quibus principaliter hic regitur mundus, scilicet pontificalis auctoritas, et regia dignitas, et tanto majus est pondus pontificum, quanto de ipsis etiam regibus reddituri sunt Domino rationem.« Ambrosius Theodosium imperatorem ab ecclesia culpis exigentibus segregavit, et per poenitentiam revocavit. Nostra aetate pium Augustum Ludovicum a regno dejectum, post satisfactionem episcopalis unanimitas, saniore consilio, cum populi consensu, et Ecclesiae et regno restituit. Quod dicitur, quia rex nullorum legibus vel judiciis subjacet, nisi solius Dei, verum dicitur, si rex est sicuti nominatur. Rex enim a regendo [Col. 0757C] dicitur, et si seipsum secundum voluntatem Dei regit, et bonos in viam rectam dirigit, malos autem de via prava ad rectam corrigit, tunc rex est, et nullorum legibus vel judiciis nisi solius Dei subjacet: quoniam arbitria possunt dici, leges autem non sunt, nisi 695 illae quae Dei sunt per quem reges regnant, et conditores legum justa decernunt. Et quicunque rex veraciter rex est, legi non subjacet, quia lex non est posita justo, sed injustis, et non subditis, impiis et peccatoribus, sceleratis, contaminatis, parricidis, et matricidis, homicidis, fornicariis, masculorum concubitoribus, plagiariis, mendacibus, et si quid aliud sanae doctrinae adversatur, et his qui operibus carnis serviunt, de quibus dicit Apostolus: Manifesta autem sunt opera carnis, quae sunt fornicatio, immunditia, [Col. 0757D] luxuria, idolorum servitus, veneficia, inimicitiae, contentiones, aemulationes, irae, rixae, dissensiones, sectae, invidiae, homicidia, ebrietates, comessationes, et his similia, quae praedico vobis, sicut praedixi, quoniam qui talia agunt regnum Dei non consequentur (Gal. V, 19, 20, 21). Qui autem se et alios secundum fructus Spiritus regit, qui sunt charitas, gaudium, pax, longanimitas, patientia, bonitas, benignitas, mansuetudo, fides, modestia, continentia, castitas, legi non subjacet, quia adversus hujusmodi non est lex (ibid., 22-23). Sed solo judicio Christi subjacet, a quo et remunerabitur cujus est qui carnem suam crucifigit cum vitiis et concupiscentiis. Alioquin adulter, homicida, injustus, raptor, et aliorum vitiorum [Col. 0758A] obnoxius quilibet, vel secrete, vel publice judicabitur a sacerdotibus, qui sunt throni Dei, in quibus Deus sedet, et per quos sua decernit judicia, quibus et in apostolis suis, quorum locum in Ecclesia tenent, Dominus dixit: Si peccaverit frater tuus, corripe eum inter te et ipsum solum. Si te non audierit, adhibe unum vel duos: quod si nec te audierit, dic Ecclesiae. Quod si nec Ecclesiam audierit, sit tibi sicut ethnicus et publicanus (Matth. XVIII, 15, 16). Et ne quis in hoc sacerdotem parvipendat adjunxit Dominus: Amen dico vobis, quaecunque alligaveritis super terram, erunt ligata et in coelo, et quaecunque solveritis super terram, erunt soluta in coelo (ibid., 18). Et item dicit. Qui vos audit, me audit, et qui vos spernit, me spernit (Luc. X, 16). Quod dicitur, quia [Col. 0758B] a solo Deo in regno, quod pater suus illi dimisit, constitui potuit: sciant qui hoc dicunt, quia quidam a Deo in principatu constituuntur, ut Moyses, Samuel, et Josias, de quo scriptum est antequam nasceretur, Ecce filius nascetur domui David, Josias nomine (III Reg. XIII, 2), et reliqua quae ibi sequuntur. Quidam vero a Deo per hominem, ut Josue, et David. Quidam autem per hominem, non sine nutu divino, quia nihil fit, ut Augustinus dicit, nisi quod aut ipse facit, aut fieri ipse permittit, et quidquid agitur, ministerio angelorum et hominum agitur, ut Salomon jussu patris David per Sadoch sacerdotem, et Nathan prophetam (III Reg. I). Et multi civium vel militum fulti auxilio reges constituuntur vel dejiciuntur de principatu, et etiam sancti, sicuti Samuel [Col. 0758C] (I Reg. VIII). Successione etiam paterna quidam regnant, sicut de his omnibus in historiis et chronicis, et etiam in libro, qui inscribitur Vita Caesarum, invenitur. Quidam siquidem tyrannica usurpatione obtinent principatum, propter sua complenda, vel populi ulciscenda peccata, de quibus scriptum est, Ipsi regnaverunt, et non ex me, principes exstiterunt, et non cognovi (Ose. VIII, 4). Et 696 item: Qui facit regnare hypocritam propter peccata populi (Job XXXIV, 30). Quod tale est sicut et necesse est ut veniant scandala, vae autem homini per quem scandalum venit: quia vae illi est, ut quod fiendum est, talem se suo vitio efficit, ut per illum quod ad vae pertinet exsequatur. Quod de regno dicitur, quia pater suus ei illud dimisit, vereri hinc potius rex iste debet divina, [Col. 0758D] et verecundari humana judicia, quam de regni adeptione forte gloriari, si tamen patris bonos mores, et sanctam vitam, et aequum ac justum regimen imitatus non fuerit, vel si, quod absit, illius pravos mores, aut injustam vitam, quam illum habuisse non dicimus, sive indignum regimen sequi delegerit. Quid enim filios Samuelis necessitudo juvit parentis, cujus non fuerunt virtutis haeredes? Quid etiam Moysi liberis paterna profuit cura justitiae, cujus eos imitatio non successit? Itaque neque ad illos patris potestas quasi ex successione defertur, qui illum vocabulo tantum signabant parentem, et ad eum migravit qui illius erat filius virtute non genere, quod et iste debet timere. E regione vero [Col. 0759A] quid Timotheo nocuisse creditur quod fuerit patre gentili? Siquidem et sanctus Abraham impium habuit patrem, neque tamen haeres illius impietatis effectus est. Et Ezechias profanissimi Achaz filius fuit, sed Dei amicus esse promeruit. Quid autem e diverso Noe filius de patris virtute lucratus est, qui ex ingenuo factus est servus? Et Joseph in media quondam servivit Aegypto, sed gloriosam sibi texuit castitatis coronam. Et tres pueri et Daniel in Babylone fuerunt principibus celsiores. Videmus certe quam non sufficiat ad suffragium liberis paterna nobilitas. Vitia siquidem vicerunt naturae privilegia, et peccantem non modo de nobilitate patris, verum de ipsa etiam libertate pepulerunt. Esau quoque nonne sancti Isaac erat filius, magno etiam patris favore [Col. 0759B] munitus? Qui licet studeret atque cuperet nempe ei benedictionem donare, propter quod etiam ille omnia patris jussa faciebat, sed tamen quia pravis moribus erat, nihil ex his omnibus prorsus adjutus est, sed juxta naturae ordinem prior, et de patris voluntate securior, quia tamen displicebat Deo, omnia quae jam tenere videbatur amisit. Quae omnis rex, sed et iste attendat, et non omnia quae ei libent libenter faciat, quia non omnia quae licent expediunt. Et juxta quod scriptum est, Magnates humiliet caput suum in honore Regis regum, cujus est regnum, et per quem reges regnant (Eccli. IV; Prov. VIII): qui dicit, Honorantes me honorificabo, et hi qui contemnunt me erunt ignobiles (I Reg. II, 30). Et sacerdotibus suis dicit: Qui vos recipit me recipit, et qui vos audit me audit, [Col. 0759C] et qui vos spernit me spernit (Luc. IX et X). Exemplum denique Scripturae, Cor regis in manu Dei, quocunque voluerit vertet illud (Prov. XXI, 1) ad confirmandum quia quod facit et qualis in regimine populi, nutu divino fiat, male, sicut et diabolus abusus est ad Salvatorem, Angelis suis mandavit de te (Matth. IV, 6), interpretatus est iste illius discipulus. Caeterum cor regis in manu Dei est, quia, sicut supra ostendimus, ille veraciter 697 rex est, qui se suasque cogitationes, verba, et actus sub divino rexerit nutu. Et cor illius in manu est Dei, ut in hac convalle lacrymarum ascensus disponat in corde suo, ambulans de virtute in virtutem, donec videatur Deus in Sion, id est in aeternae felicitatis et divinae visionis contemplatione. [Col. 0759D] Econtra autem, cor ejus, qui sessore diabolo male regitur, in illius est potestate: adeo ut si aliquid de mandatis Dei audierit, veniens ipse diabolus tollat verbum de corde ejus, ne credens, vel in his quae crediderat operando perseverans, salvus fieri valeat: et sic traditus in reprobum sensum facit quae non conveniunt, quia cum cognoverit Deum, non sicut Deum dignis obsequiis honoravit. De eo quod dicitur, Quia Rex, si noluerit venire ad synodum, libere etiam compellatus dimittet: sancta Scriptura, sacrique canones monstrant, in judicio personam non debere accipere, sed causae qualitatem discernere. Et Hucbertus, postquam certo crimine in sororem suam perpetrato denotatus, et litteris synodalibus ad [Col. 0760A] synodum exstitit provocatus, jam in tribus synodis per legatos et litteras ad rationem reddendam, tantum ut cum servandae sibi aequitatis securitate venire valeret, suam praesentiam obtulit, et causidicus ac reputator criminis toties defuit, aut libertatem reddendae rationis negavit. Unde Bonifacius papa ad Gallicanos scribit episcopos (epist. 11): »Probat, inquiens, vera esse illa quae adversum se dicta sunt, qui ad ea confutanda adesse minime vult. Et nullus dubitat, quod ita judicium nocens subterfugit, quemadmodum ut absolvatur qui est innocens quaerit. Confitetur enim de omnibus quisque subterfugere judicium dilationibus putat. (ibid.): Unde congregari decrevimus synodum, ut si adesse voluerit, praesens si confidit ad objecta respondeat, si adesse neglexerit [Col. 0760B] dilationem sententiae non lucretur. Nihil enim interest, utrum in praesenti examine omnia quae dicta sunt comprobentur, cum ipsa quoque pro confessione procurata toties constat absentia.«



QUAESTIO VII.

Et quoniam ita ut diximus a quibusdam sapientibus dicitur, utrum aliquod periculum inde habeant episcopi, et alii Christiani, qui illi adulteranti communicant, vel, si periculum est, quomodo erunt liberi ante Dominum de communicationis periculo?


RESPONSIO.

Scriptum est: Qui converti fecerit peccatorem ab errore viae suae, salvabit animam ejus a morte, et operiet multitudinem peccatorum suorum (Jac. V, 20). Ita e contrario, quotquot quisque exemplo suae pravitatis [Col. 0760C] destruit, pro tantis, nisi digne poenituerit, damnatus erit. Idcirco enim publice 698 poenitens publicam poenitentiam agit, non quo Dominus secreta confessione et privata poenitentia de criminalibus etiam peccatis digne poenitenti indulgentiam non largiatur, quia etiam David coram uno redarguente se ex Domini auctoritate poenituit, et confessus est, et peccati indulgentiam meruit, cujus postea publice vindictam sustinuit. Sed qui plures suo pravo exemplo destruxit, plures humilitatis suae poenitentia ad salutem aedificet, quatenus sicut et de Paulo dicitur (Act. IX), qui eum pridem viderant persequentem Ecclesiam, et postea aedificantem eam, in eo Dominum glorificabant. Sed et publice peccans, et ad poenitentiam redire nolens, idcirco publica [Col. 0760D] excommunicatione ab episcopis de Ecclesiae societate dejicitur, non quo jam excommunicatus coram eo non sit, qui leges ecclesiasticas per suum loquens spiritum promulgavit: sed ideo sacerdotes et apostolorum atque apostolicorum virorum successores suum officium exsequuntur, ne a subditis negligere ministerium suum putentur, et sicut peccantis culpa innotuit, ita et redargutio corrigentis omnibus innotescat, et qui aliter suum peccatum non vult intelligere, vel quia ab omnibus repellitur, et a nullo suscipitur, quia saepe bona praestantur invitis, vel coactus ad poenitentiam redeat, et necessitas in devotionem revertatur, et correctus per humilitatem, qui per superbiam peccaverat, incorporari per sacerdotalem [Col. 0761A] reconciliationem Ecclesiae mereatur. Attendendum est etiam cunctis regibus et principibus saeculi, quia princeps et rex pravus, quantis in regimine praeest in saeculo, sub tantis modo plagali ad vindictam erit in flammarum damnatione. Unde necesse est, ut incessanter suos actus consideret, et cum alios suo exemplo perdit, metuat, quia non solus perit, qui plurimos exemplo suae pravitatis occidit, pro quibus sine dubio rationem Domino reddet. Et non solum per se, sed et per eos qui eum imitati fuerint, vel ejus exemplo seu auctoritate delinquunt, multiplicius ipse delinquit: maxime cum ipse, quasi licite delinquens, aliis delinquendi fomes existit. Unde et de alia re loquens dicit Apostolus: Videte ne forte licentia vestra offendiculum fiat infirmis [Col. 0761B] (I Cor. VIII, 9). Et rursus: Peribit infirmus in tua scientia frater, propter quem Christus mortuus est. Sic autem peccantes in fratres et percutientes conscientiam eorum, in Christum peccatis (ibid., 11, 12). Et Dominus dicit: Qui scandalizaverit unum de pusillis istis, qui in me credunt, expedit ei ut suspendatur mola asinaria in collo ejus, et demergatur in profundum maris (Matth. XVIII, 6): quia melius profecto tali fuerat, ut in privata vita degeret, quam in principatu positus se imitabilem in culpa caeteris demonstraret, et pro tantis poenas lueret, quantis quasi licite peccans, suo exemplo ad vitia dux et auctor erroris existit. Cujus tanto est culpa gravior, et erit cruciatio durior, quanto excedenti est facultas liberior. Quia nemo amplius delinquit in populis, [Col. 0761C] quam qui perverse agens ordinem principatus usurpat. Delinquentem namque hunc redarguere nullus praesumit, et in exemplum culpa 699 vehementer extenditur, quando pro reverentia principatus peccator honoratur. Et ut honores et beneficia adulantibus tribuat, laudatur peccator in desideriis animae suae, et qui iniqua agit benedicitur, et mortuus a mortuis in morte pessima sepelitur, quia scriptum est: Videbas furem, et currebas cum eo, et cum adulteris portionem tuam ponebas (Psal. XLIX, 18). Currit enim cum fure, et portionem suam ponit cum eo, quando ei quis, vel in adulteris laudibus, vel in consentaneis voluptatibus illi se jungit, et portionem suam, quam cum Deo et angelis habere debuerat, in inferno cum illo ponit, [Col. 0761D] cujus os abundavit malitia, et lingua concinnabat dolum (Psal. XLIX, 19): quando illo male agente nequiter ac dolose laudabat, vel suis pravis actionibus assensum praebebat, quia non solum qui faciunt, sed et qui consentiunt facientibus, digni sunt morte (Rom. I, 32). Unde sanctus Ambrosius: »Cum enim, inquit, videt honorari se (quin is qui talia agit) ab his qui non sunt tales, crescit in mala, et gloriatur forte se talem, idcirco dignum est una hos poena multandos. Sed et is qui talia judicat, sicut idem Paulus dicit, et facit ea, non effugiet judicium Dei. Per se enim judicaturus est, apud quem adulatio cessat et personarum acceptio (Rom. II).« Consilium autem hujusmodi periculum devitandi [Col. 0762A] sanctus Augustinus nobis dat dicens (serm. 18 de Verb. Dom.): »Duobus modis non te maculat malus, si non consentias, et si redarguas; hoc est, non communicare, non consentire. Communicatur quippe, quando facto ejus consortium voluntatis vel approbationis adjungitur. Hoc ergo nos admonens Apostolus ait: Nolite communicare operibus infructuosis tenebrarum (Ephes. V, 11). Et quia parum erat non consentire, si sequeretur negligentia disciplinae, Magis autem, inquit, et redarguite (ibid.). Videte quemadmodum utrumque complexus est, Nolite communicare, magis autem et redarguite. Quid est autem, nolite communicare? nolite consentire, nolite laudare, nolite approbare. Quid est autem, magis et redarguite? reprehendite, corripite, [Col. 0762B] coercete. Deinde in ipsa correptione vel coercitione alienorum peccatorum cavendum est, ne se extollat qui alterum corripit, et qui se putat stare, videat ne cadat. Foris terribiliter personet increpatio, intus lenitatis teneatur dilectio. Neque ergo consentientes sitis malis, ut approbetis, neque negligentes, ut non arguatis, neque superbientes, ut insultanter arguatis.« Et sanctus Gregorius in epistola ad Felicem Siciliensem episcopum omnibus donat episcopis, dicens (lib. XII, epist. 32): »Sunt enim mali segregandi a bonis, et iniqui a justis, ut saltem rubore suo conscientias suas recognoscant, et convertantur a pravitatibus suis, et si incorrigibiles apparuerint, segregentur a fidelibus usque ad satisfactionem, juxta Domini Salvatoris sententiam, [Col. 0762C] qua inter caetera de peccante in se fratre praecipiendo ait: Si peccaverit in te frater tuus, corripe eum inter te et ipsum solum. Si te audierit, lucratus eris fratrem tuum. Si autem te non audierit, adhibe tecum unum, aut duos, ut in ore duorum vel trium testium stet omne verbum. Quod si non audierit eos, 700 dic Ecclesiae. Si autem et Ecclesiam non audierit, sit tibi sicut ethnicus et publicanus (Matth. XVIII, 15-17). His ergo et multis aliis sanctorum Patrum auctoritatibus segregandi sunt mali a bonis, ne pereant justi pro injustis, sicut scriptum est: Perit justus pro impio (Eccle. VII, 16). Debet enim semper discretio fieri inter bonos et malos, sicut est inter haedos et oves. Manifesta quoque peccata non sunt occulta correctione purganda, sed palam sunt arguendi qui [Col. 0762D] palam nocent, ut dum aperta objurgatione sanantur, hi qui eos imitando deliquerant corrigantur. Dum enim unus corripitur, plurimi emendantur. Et melius est, ut pro multorum salvatione unus condemnetur, quam per unius licentiam multi periclitentur. Nec mirum si inter homines haec ratio custoditur, cum et inter jumenta haec fieri persaepe cognovimus, et ea quae scabiem aut impetiginem habere videntur, separantur a sanis, ne illorum morbo caetera damnentur vel pereant. Satius est enim, ut mali manifeste corrigantur, quam pro illis boni pereant. Unde volumus vos omnes in unum convenire episcopos, ut de incidentibus causis fiat disceptatio, et salubris de ecclesiastica observatione collatio, quatenus dum [Col. 0763A] per hoc et praeterita corriguntur, et regulam futura suscipiunt, omnipotens ubique Dominus fratrum concordia collaudetur, cujus vobis adesse praesentiam si haec observabitis scitote, quia scriptum est: Ubi fue int duo vel tres congregati in nomine meo, ibi sum in medio eorum (Matth. XVIII, 20). Si ergo adesse dignatur ubi duo vel tres sunt, quanto magis non deerit ubi plures conveniunt sacerdotes? Et quidem, quia adhibendum bis in anno concilium Patrum sit regulis institutum, non latet. Sed ne forte aliqua excusatio sit, semel decernimus congregare, ut exspectatione concilii nihil pravum, nihil praesumatur illicitum. Nam plerique, et si non amore justitiae, metu examinationis abstinentur ab hoc quod omnium notum est posse displicere judicio.« [Col. 0763B] Et sanctus Ambrosius in epistola ad Theodosium imperatorem dicit: »Exercitiis semper, et jugibus fere curis sum, imperator beatissime, deditus. Sed nunquam tanto in aestu fui, quanto nunc, cum video cavendum ne quid sit quod ascribatur mihi etiam de sacrilegii periculo. Itaque peto ut patienter sermonem meum audias. Nam si indignus sum qui a te audiar, indignus sum qui pro te offeram, cui tua vota, cui tuas committas preces. Ipse ergo non audies eum, quem pro te audiri velis? Non audies pro se agentem, quem pro aliis audisti? Nec vereris judicium tuum, ne cum indignum putaris quem audias, indignum feceris qui pro te audiatur? Sed neque imperiale est libertatem dicendi negare, neque sacerdotale quod sentias non dicere. [Col. 0763C] Nihil enim in vobis imperatoribus tam populare et tam amabile est, quam libertatem etiam in his diligere, qui obsequio militiae vobis subditi sunt. Siquidem hoc interest inter bonos et malos principes, quod boni libertatem amant, servitutem improbi. Nihil etiam in sacerdote tam periculosum apud Deum, tam turpe apud homines, quam quod sentiat non libere 701 denuntiare. Siquidem scriptum est: Et loquebar in testimoniis tuis in conspectu regum, et non confundebar (Psal. CXVIII, 46). Et alibi: Fili hominis, speculatorem te posui domui Israel, in eo, inquit, ut si avertatur justus a justitiis suis, et fecerit delictum, quia non distinxisti ei, hoc est non dixisti quid sit cavendum, non retinebitur memoria justitiae ejus, et sanguinem ejus de manu tua exquiram. Tu autem si [Col. 0763D] distinxeris justo ut non peccet, et ipse non peccaverit, justus vita vivet, quia dixisti ei, et tu animam tuam liberabis (Ezech. III, 17-19). Malo igitur, imperator, bonorum mihi esse tecum quam malorum consortium: et ideo clementiae tuae displicere debet sacerdotis silentium, libertas placere. Nam silentii mei periculo involveris, libertatis bono juvaris. Non ergo importunus indebitis me intersero, alienis ingero: sed debitis obtempero, mandatis Dei nostri obedio. Quod facio primum tui amore, tui gratia, tuae studio conservandae salutis: si id mihi vel non creditur, vel interdicitur, dico sane divinae offensae metu. Nam si meum periculum te exueret, patienter me pro te offerrem, sed non libenter. Malo enim [Col. 0764A] te sine meo acceptum Deo esse et gloriosum periculo. Sin autem, silentii mei dissimulationisque culpa et me ingravat, nec te liberat, malo importuniorem me, quam inutiliorem aut turpiorem judices. Siquidem scriptum est, dicente sancto apostolo Paulo, cujus non potes doctrinam refellere: Insta opportune, importune, argue, obsecra, increpa in omni patientia et doctrina (II Tim. IV, 2). Habemus ergo et nos cui displicere plus periculi sit: praesertim cum etiam imperatoribus non displiceat suo quemque fungi munere, et patienter audiatis unumquemque pro suo suggerentem officio, imo corripiatis si non utatur militiae suae ordine. Quod ergo in his libenter accipitis qui vobis militant, num hoc in sacerdotibus potest molestum videri, cum id loquamur, non quod volumus, [Col. 0764B] sed quod jubemur? Scis enim lectum: Cum stabitis ante reges et praesides, nolite cogitare quid loquamini. Non enim vos estis qui loquimini, sed spiritus Patris vestri qui loquitur in vobis (Matth. X, 19). Et tamen si in causis reipublicae loquar, quamvis etiam illic justitia servanda sit, non tanto astringar metu, si non audiar. In causa vero Dei, quem audies, si sacerdotem non audies, cujus majore peccatur periculo? Quis tibi verum audebit dicere, si sacerdos non audeat? Novi te pium, clementem, mitem atque tranquillum, fidem ac timorem Domini cordi habentem, sed plerumque aliqua nos fallunt. Habent aliqui zelum Dei, sed non secundum scientiam. Ne igitur hoc etiam fidelibus animis obrepat, cavendum arbitror. Novi pietatem tuam erga Deum, lenitatem in homines: [Col. 0764C] obligatus sum beneficiis tuarum indulgentiarum, et ideo plus metuo. Amplius sollicitor ne etiam ipse tuo me postea judicio condemnes, quod mea aut dissimulatione, aut adulatione, prolapsionem non evitaveris. Si in me peccari viderem, non deberem tacere. Scriptum est enim: Si frater tuus in te peccaverit, corripe illum primo, deinde increpa coram duobus aut tribus testibus. Si te non audierit, 702 dic Ecclesiae (Matth. XVIII, 16, 17). Causam ergo Dei tacebo?« Et item ad locum: »Ego certe quod honorificentius fieri potui, feci, ut me magis audires in regia, ne si necesse esset audires in ecclesia.« Et item in altera epistola ad eumdem dicit ad locum: »Tacerem, sed quod miserrimum omnium foret, alligaretur conscientia, vox eriperetur. Et ubi est illud, [Col. 0764D] Si sacerdos non dixerit erratus, qui erraverit in sua culpa morietur, et sacerdos reus erit poenae, quia non admonuit errantem?« Et item ad locum: »Factum est in urbe Thessalonicensium quod nulla memoria habet, quod revocare non potui ne fieret, imo quod ante atrocissimum fore duxi cum toties rogarem, et quod ipse revocando grave factum putasti. Hoc factum extenuare non poteram, quando primum auditum est, quia propter adventum Gallorum episcoporum synodus convenerat: nemo non ingemuit, nullus mediocriter accepit. Non erat facti tui absolutio in Ambrosii communione, imo etiam amplius commissi exaggeratur invidia, si nemo diceret Dei nostri reconciliationem fore necessariam. An pudet [Col. 0765A] te, imperator, hoc facere quod rex et propheta auctor Christi secundum carnem prosapiae fecit David? Cognito quod ipse in parabola argueretur, ait: Peccavi Domino (II Reg. XII, 13). Noli ergo impatienter ferre, imperator, si dicatur tibi: Tu fecisti istud, quod David regi dictum est a propheta. Si enim hoc sedulo audieris et dixeris: Peccavi Domino; si dixeris et illud propheticum: Venite adoremus, et procidamus ante eum, et ploremus ante Dominum qui fecit nos (Psal. XCIV, 6), dicetur et tibi, quoniam poenitet te, dimittet tibi Dominus peccatum tuum et non morieris.« Et item ad locum: »Itaque poenituit Dominum, et jussit angelo ut parceret plebi, sacrificium autem offerret David. Erant enim tunc sacrificia pro delictis, et nunc sunt sacrificia poenitentiae. [Col. 0765B] Itaque rex ea humilitate acceptior Deo factus est. Non enim mirandum peccare hominem, sed illud reprehensibile, si non se cognoscat errasse, si non se humiliet Deo. Job sanctus et ipse potens in saeculo ait: Peccatum meum non abscondi, sed coram plebe omni annuntiavi (Job XXXI, 33).« Et item ad locum: »Haec ideo scripsi, ut non te confundam, sed ut regum exempla provocent, ut tollas hoc peccatum de regno tuo. Tolles autem humiliando Deo animam tuam. Homo es, et tibi venit tentatio, vince eam. Peccatum non tollitur nisi lacrymis et poenitentia, nec angelus potest, nec archangelus: Dominus ipse, qui solus potest dicere: Ego sum qui deleo iniquitates tuas (Isa. XLIII, 25), si peccaverimus, nisi poenitentiam deferentibus non relaxat.« Et item ad locum: [Col. 0765C] »Vince diabolum, dum habes adhuc unde possis vincere. Noli peccatum addere, ut usurpes quod usurpasse multis obfuit.« Et post pauca: »Ego, inquam, causam in te contumaciae nullam habeo, sed habeo timoris: offerre non audeo sacrificium, si volueris assistere. Postremo scribo manu mea quod solus legas. Ita me Dominus ab omnibus tribulationibus liberet, quia non ab homine, neque per hominem, sed aperte mihi interdictum 703 adverti. Cum enim essem sollicitus ipsa nocte, qua ad te, sicut petieras, proficisci parabam, venisse quidem visus es ad ecclesiam, sed mihi sacrificium offerre non licuit. Alia praetereo, quae potui tacere, sed pertuli amore tuo, ut arbitror. Dominus faciat ut omnia cum tranquillitate cedant. [Col. 0765D] Multifarie de his nos admonet signis coelestibus, prophetarum praeceptis, visionibus etiam pectorum. Vult nos intelligere, quo rogemus eum, ut perturbationes auferat, pacem vobis imperantibus servet, fides Ecclesiae et tranquillitas perseveret, cui prodest Christianos et pios esse imperatores. Certe vis probari Deo. Omni rei tempus, ut scriptum est: Tempus, inquit, faciendi, Domine (Eccle. III, 1); et: Tempus beneplaciti, Deus (Psal. CXVIII, 126). Tunc offeres, cum sacrificandi acceperis facultatem, quando hostia tua accepta sit Deo. Omnino me delectaret habere gratiam imperatoris, ut secundum voluntatem tuam agerem, si causa pateretur. Et simplex oratio sacrificium est: haec veniam refert [Col. 0766A] illa offensionem: quia haec habet humilitatem, illa contemptum: Dei enim vox est, quod malit ut fiat mandatum ejus, quam deferatur sacrificium. Clama istud Deus ad populum, Moyses annuntiat, apostolus Paulus praedicat. Id facito quod intelligis in tempore plus placere. Misericordiam, inquit, malo quam sacrificium (Matth. IX, 13). Quasi non illi magis sint Christiani, qui peccatum condemnant suum, quam qui defendendum putant. Justus enim in exordio sermonis accusator est sui (Prov. XVIII, 17). Qui se accusat cum peccaverit, justus est, non ille qui se laudaverit. Et tu praeventus es, et ego non declinavi, non quod cavere debueram. Sed gratias Domino, quia vult servulos suos castigare, ne perdat. Istud mihi commune est cum prophetis, et tibi erit commune [Col. 0766B] cum sanctis.«

Quomodo autem isdem beatus imperator publice poenitens haec obaudierit monita, isdem beatus Ambrosius inter alia in Sermone quadragesimi diei defunctionis ipsius coram Honorio Augusto filio ejus demonstrat. Qualiter etiam caeteri Christiani atque fideles Dei de communicatione hujusmodi periculum evadere valeant, et Dominus in Evangelio de eo qui pro peccato correptus emendare noluerit demonstrat (Matth. XVIII), et Paulus in Epistola ad Corinthios dicit: Nolite errare; neque fornicarii, neque idolis servientes, neque adulteri, neque molles, neque masculorum concubitores, neque avari, neque ebriosi, neque maledici, neque rapaces regnum Dei possidebunt (I Cor. VI, 9, 10). Et item: Nunc [Col. 0766C] autem scripsi vobis, ne commisceamini. Si quis frater nominatur et est fornicator, aut avarus, aut idolis serviens, aut maledicus, aut ebriosus, aut rapax, cum hujusmodi nec cibum sumere. Auferte malum ex vobis (I Cor. V, 11 et 13). Et sanctus Joannes evangelista et Apostolus: Et nunc antichristi multi sunt (I Joan. II, 18). Et item: Omnis qui recedit, et non permanet in doctrina Christi, Deum non habet. Qui permanet in doctrina, hic Filium et Patrem habet. Si quis venit ad vos, et hanc doctrinam non affert, nolite recipere eum in domum, nec Ave ei dixeritis: qui enim dicit illi Ave, communicat operibus illius malignis (II Joan., 9-11). Et ne quis dicat, 704 Rex est, quomodo me ab illius potero communicatione subtrahere? sciat sanctum Joannem Baptistam ideo martyrio coronatum, [Col. 0766D] quia dicebat Herodi: Non licet tibi habere eam (Marc. VI, 18), quin adulteram mulierem. Et Paulus, ut praemisimus, cum hujusmodi nec cibum sumere vetuit, qui et alibi dicit: An experimentum quaeritis ejus qui in me loquitur Christus? (II Cor. XIII, 3.) Et ipse Dominus in Evangelio clamat: Qui est ex Deo, verba Dei audit: propterea vos non auditis, quia ex Deo non estis (Joan. VIII, 47). Et item: Si diligitis me, mandata mea servate: qui non diligit me, mandata mea non servat (Joan. XIV, 15 et 24). Et apostolus Joannes: Qui dicit quia diligo Deum, et mandata ejus non custodit, mendax est (I Joan. IV, 20). Et Psalmus de Domino. Perdes omnes qui loquuntur mendacium (Psal. V, 7). Et item apostolus [Col. 0767A] Joannes in Apocalypsi: Nec intrabit in ea, id est in coelesti Jerusalem, aliquid coinquinatum, faciens abominationem, et mendacium (Apoc. XXI, 27). Et item: Timidis autem, et incredulis, et exsecratis, et homicidis, et fornicatoribus, et veneficis, et idololatris, et omnibus mendacibus, pars illorum erit in stagno ardenti igne et sulphure, quod est mors secunda (ibid., 8). Sed et eos terribilis increpatio evangelica invehit, qui dilexerunt gloriam hominum magis quam Dei (Joan. XII, 43), et eos increpant ac persequuntur qui se subtrahere volunt ab omni fratre ambulante inordinate. De quibus videlicet persecutoribus dicitur in Apocalypsi: Habeo adversus te, quia permittis mulierem Jezabel, quae se dicit prophetas docere, et seducere servos meos, fornicari et manducare de idolothytis. [Col. 0767B] Et dedi illi tempus ut poenitentiam ageret, et non vult poenitere a fornicatione sua. Ecce ego mitto eam in lectum, et qui moechantur cum ea in tribulationem maximam, nisi poenitentiam egerint ab operibus suis, et filios ejus interficiam in mortem, et scient omnes Ecclesiae, quia ego sum scrutans renes et corda, et dabo unicuique secundum opera sua (Apoc. II, 20-23). Eos autem qui redarguunt iniquitatem, quia hujusmodi non consentiunt, blande consolatur dicens: Scio tribulationem tuam et paupertatem tuam, sed dives es; et blasphemaris ab his qui se dicunt Judaeos esse, et non sunt, sed sunt synagoga Satanae. Nihil horum timeas quae passurus es. Ecce missurus est diabolus aliquos ex vobis in carcerem, ut tentemini; et habebitis tribulationem diebus decem. Esto [Col. 0767C] fidelis usque ad mortem, et dabo tibi coronam vitae: qui vicerit, non laedetur a morte secunda (ibid., 9, 10). His vero, qui auctoritate ordinis, aut dignitate potestatis, vel fortitudine virtutis, tali facto non possunt resistere, consulit divina clementia, dicens in eadem Apocalypsi: Vobis autem dico caeteris qui Thyatirae estis: Quicunque non habent doctrinam hanc, qui non cognoverunt altitudinem Satanae, quemadmodum dicunt non mittam super vos aliud pondus: tamen id quod habetis tenete, donec veniam. Et qui vicerit, et qui custodierit usque in finem opera mea, dabo illi potestatem super gentes, et reget illas in virga ferrea; tanquam vas figuli confringentur, sicut et ego accepi a Patre meo, et dabo illi stellam matutinam (ibid., 24-28). Et sanctus Ambrosius in Epistolam [Col. 0767D] ad Corinthios dicit: »Si quis potestatem non habet quem scit reum abjicere, aut probare non valet, immunis est: et judicis non est sine accusatore 705 damnare, quia et Dominus Judam, cum fur esset, quia non est accusatus, minime abjecit. Hanc autem excusationem ante Deum sacerdotes et principes ac primores terrae habere non poterunt.« Unde et isdem beatus Ambrosius in eodem loco Epistolae dicit: Et vos inflati estis, et non magis luctum habuistis, ut tolleretur de medio vestrum qui hoc opus fecit (I Cor. V, 2). »Superbiam, inquiens, illorum in tantum humiliat, ut non querulos jam sed magis supplices faciat. Erant enim et ipsi participes, dum paterentur reum tam ingentis facinoris [Col. 0768A] secum incorrectum convenire, ut omnes uno consilio abjicerent eum si negaret emendare se. Cognito enim opere isto, pellendum illum fuisse de coetu fraternitatis dicit Apostolus; omnes enim crimen ejus sciebant, et non arguebant: publice enim novercam suam loco uxoris habebat. In qua re neque testibus opus erat, neque tergiversatione aliqua poterat tegi crimen. Ego quidem sicut absens corpore, praesens autem spiritu, id est absens facie, praesens autem auctoritate spiritus, qui nusquam abest, jam judicavi, ut praesens, eum qui hoc admisit (ibid., 3).« Hic advertendum est, quia quicunque criminalia admisit peccata, unde jam sunt terminata judicia ab illis Christi organis, qui cum illo in coelo regnant, et in terris miraculis coruscant, apud quorum [Col. 0768B] mortuos natura cineres, sed Deo vivos, meritorum miraculis demonstratur quia etiam in dictis et suis promulgationibus vivunt, jam judicati sunt, et nisi poenitentiam egerint, praedamnati: quamvis inertia nostra, ea, ad quae ordinati et constituti sumus, in nostro et nobis commissorum periculo exsequi negligamus. Unde magnus Leo papa ad Anatolium Constantinopolitanum episcopum loquens de sancto Nicaeno concilio, quod et de aliis intelligendum fides tenet Catholica, scribit (epist. 56): »Sancti, inquiens, illi et venerabiles Patres, qui in urbe Nicaena, sacrilego Ario cum sua impietate damnato, mansuras usque in finem mundi leges ecclesiasticorum canonum condiderunt, et apud nos, et in toto orbe terrarum, in suis constitutionibus vivunt, et si [Col. 0768C] quid usquam aliter quam illi statuere praesumitur, sine cunctatione cassatur, ut quae ad utilitatem perpetuam generaliter instituta sunt, nulla commutatione varientur, nec ad privatum trahantur commodum quae ad bonum sunt commune praefixa.«

His denique perpensis, et aliis, quae propter prolixitatem omisimus ponere, sanctarum Scripturarum, et regularum ecclesiasticarum auctoritatibus, considerato etiam periculo quisque suo, sed et is de quo agitur, ad se redeat, et aut actum suum rationi et auctoritati evidenter concordare demonstret, ne ipse peccans, sicut de Jeroboam Scriptura dicit (III Reg. XII), unde gravius Deum offendit alios peccare faciat, aut salubri consilio et auctoritati divinae, quia aliter salvari non potest, se subdat, et considerans quoniam [Col. 0768D] adolescentia et voluptas vana sunt, pro brevi et misera delectatione, quia pretium scorti vix unius est panis (Prov. VI, 26), non det alienis honorem suum, et annos suos crudeli, nec det carnem suam, ut peccare faciat animam suam, neque exhibeat 706 membra sua arma iniquitatis peccato (Rom. VI, 13), et gemat in novissimis, quando consumpserit carnes et corpus suum, quando emendare non poterit, cum anima quae per corpus gessit cuncta reddere compelletur. Sicque cogitans vias suas, et convertens pedes suos in testimonia Domini, de his quae perperam egit, per dignos poenitentiae fructus Domino et Ecclesiae satisfaciat, et de caetero gressus suos dirigat secundum eloquia Domini per gratiam [Col. 0769A] ejus, ut non dominetur illi omnis injustitia (Psal. CXVIII, 133) imitans conversum Paulum, qui de se dicit: Et in me glorificabant Deum (Act. IX); sicut Dominus jubet: Luceat lux vestra coram hominibus, ut videant opera vestra bona, et glorificent Patrem vestrum qui in coelis est (Matth. V, 16).

Tandem de his, quae in hac epistola pervenisse ad nos memoravimus, quantum Domino inspirante, ex sanctarum Scripturarum atque catholicorum Patrum doctrina, pro nostra mediocritate sensimus, compellente veritate et superimposito ministerio diximus, nullius sanae praejudicantes sententiae, nec dehonorantes auctoritatem. »Nequeenim quisquam nostrum, ut olim sanctus Cyprianus dixerat (conc. Carthag. I), episcopum se esse episcoporum constituit, [Col. 0769B] aut tyrannico terrore ad obsequendi necessitatem collegas suos adigit, quando habeat omnis episcopus (salvo per omnia privilegio sanctae et apostolicae primae in toto orbe terrarum Romanae sedis, atque ipsius pontificis domni Nicolai papae, et decreto sanctorum canonum sancto Spiritu conditorum), pro licentia libertatis et potestatis suae arbitrium proprium, tam qui judicari ab alio non possit, quam nec ipse potest alterum singulariter judicare: sed sicut dicit Apostolus (Rom. XIV), unusquisque in suo sensu abundans, exspectemus universi judicium Domini nostri Jesu Christi, qui unus et solus habet potestatem, et praeponendi nos in Ecclesiae suae gubernatione, et de actu nostro judicandi.«

Hoc tantum omnes dominos et consacerdotes nostros, [Col. 0769C] et nos cum illis pariter admonemus, ut secundum praeceptionem magni Leonis papae ad Rusticum Narbonensem episcopum (epist. 95): »In his quae dubia fuerint vel obscura, id noverimus sequendum, quod nec praeceptis evangelicis contrarium, nec decretis sanctorum inveniatur adversum.«

Porro quia Redemptor noster, qui rex nobis pariter et sacerdos fieri dignatus est, sacerdos videlicet, ut nos a peccatis hostia suae passionis emundet, rex, ut regnum nobis perenne tribuat, regnumque nos Deo et sacerdotes faciat, ac solus utrumque dignitate et nomine, rex scilicet, et sacerdos essentialiter fieri potuit, duo providentia sua constituit, ut sanctus Gelasius ad Anastasium imperatorem scripsit, quibus [Col. 0769D] principaliter mundus hic regitur, id est auctoritatem sacram pontificum, et regiam potestatem, in quibus tanto gravius pondus est sacerdotum, quanto etiam pro ipsis regibus hominum in divino reddituri sunt examine rationem, de his duabus 707 excellentissimis dignitatum personis, beati Cypriani pontificis et martyris gloriosi sententias huic opusculo subnectere dignum duximus, ut attendentes ad formam sui nominis, quantum patitur humana fragilitas, in nullo exorbitent a regula sibi ab eodem pontifice pontificum, et rege regum traditae dignitatis. Ait enim in libro de duodecim saeculi abusivis, primo de rege, et postea de episcopo, quia quanto gradus est celsior, tanto casus est gravior, [Col. 0770A] et quanto est dignitas spiritalior, tanto ascensus sublimior. »Nonus, inquit (cap. 9), abusionis est gradus, rex iniquus. Etenim regem non iniquum, sed correctorem iniquorum esse oportet: unde in semetipso nominis sui dignitatem custodire debet. Nomen enim regis intellectualiter hoc retinet, ut subjectis omnibus rectoris officium procuret. Sed qualiter alios corrigere poterit, qui proprios mores, ne iniqui sint, non corrigit? quoniam justitia regis exaltatur solium, et veritate solidantur gubernacula populorum. Justitia vero regis est, neminem injuste per potentiam opprimere, sine acceptione personarum inter virum et proximum suum judicare: advenis, et pupillis, et viduis defensorem esse, furta cohibere, adulteria punire, iniquos non exaltare, [Col. 0770B] impudicos et histriones non nutrire, impios de terra perdere, parricidas et perjurantes vivere non sinere, ecclesias defendere, pauperes eleemosynis alere, justos super regni negotia constituere, senes et sapientes et sobrios consiliarios habere, magorum, et hariolorum, pythonissarumque superstitionibus non intendere, iracundiam differre, patriam fortiter et juste contra adversarios defendere, per omnia in Deo vivere, prosperitatibus non elevare animum, cuncta adversa patienter ferre, fidem catholicam in Deum habere, filios suos non sinere impie agere, certis horis orationibus insistere, ante horas congruas non gustare cibum. Vae enim terrae, cujus rex est puer, et cujus principes mane comedunt (Eccle. X, 10). Haec regni prosperitatem in praesenti faciunt, [Col. 0770C] et regem ad coelestia regna meliora perducunt. Qui vero secundum hanc legem non dispensat, multas nimirum adversitates imperii tolerat. Idcirco enim saepe pax populorum rumpitur, et offendicula etiam de regno suscitantur, terrarum quoque fructus diminuuntur, et servitia populorum praepediuntur: multi etiam dolores prosperitatem regni inficiunt, charorum et liberorum mortes tristitiam conferunt, hostium incursus provincias undique vastant, bestiae armentorum et pecorum greges dilacerant, tempestates veris et hyemis terrarum fecunditatem et maris ministeria prohibent, et aliquando fulminum ictus segetes et arborum flores et pampinos exurunt. Super omnia vero regis injustitia, non solum praesentis imperii faciem fuscat, sed etiam filios [Col. 0770D] suos et nepotes, ne post se regni haereditatem teneant, obscurat. Propter piaculum enim Salomonis regnum domus Israel Dominus de manibus filiorum ejus dispersit, et propter justitiam David regis, lucernam de semine ejus semper in Jerusalem reliquit (III Reg. XI, 15). Ecce quantum justitia regis saeculo valet, intuentibus perspicue patet. Pax populorum est tutamentum patriae, immunitas plebis, munimentum gentis, cura languorum, gaudium hominum, temperies aeris, serenitas maris, terrae fecunditas, solatium pauperum, haereditas filiorum, et sibimetipsis spes futurae beatitudinis. 708 Attamen sciat rex quod, sicut in throno hominum primus constitutus est, sic et in poenis, si justitiam non fecerit, [Col. 0771A] locum primatus habiturus est. Omnes namque, quoscunque peccatores sub se in praesenti habuit, supra se modo plagali, in illa futura poena habebit.

(Cap. 10.) »Decimus abusionis gradus est episcopus negligens, qui gradus sui honorem inter homines requirit, sed ministerii sui dignitatem coram Deo, pro quo legatione fungitur, non custodit. Primum namque ab episcopo, quid sui nominis dignitas tenet, inquiratur. Quoniam episcopus, cum Graecum nomen sit, speculator interpretatur. Quare vero speculator ponitur, et quid a speculatore requiritur, Dominus ipse denudat, cum sub Ezechielis prophetae persona episcopo officii sui rationem denuntiat, ita inquiens: Speculatorem dedi te domui Israel. Audiens [Col. 0771B] ergo ex ore meo sermonem, nuntiabis eis ex me. Si autem videris gladium venientem, et tu non annuntiaveris ut revertatur impius a via sua, ipse quidem impius in impietate sua morietur, sanguinem autem ejus de manu tua requiram. Si autem tu annuntiaveris, et ille non fuerit reversus, ipse quidem in iniquitate sua morietur, sed tu animam tuam liberasti (Ezech. XXXIX, 17-19). Decet ergo episcopum, omnium enim speculator positus est, peccata diligenter intendere. Audiens ergo, et postquam attenderit, sermone si potuerit et actu corrigere, et si non potuerit, juxta Evangelii regulam, scelerum operarios declinare. Si enim, inquit in Evangelio, peccaverit in te frater tuus, corripe illum inter te et ipsum solum. Si te audierit, lucratus es fratrem tuum. Si te [Col. 0771C] non audierit, adhibe tecum adhuc unum vel duos, ut in ore duorum vel trium testium stet omne verbum. Si illos non audierit, dic Ecclesiae: si Ecclesiam non audierit, sit tibi sicut ethnicus et publicanus (Matth. XVIII, 15-17). Tali ordine expellendus est, qui cuicunque doctori vel episcopo adhaerere contemnit. Et qui tali ordine expulsus fuerit, ab alio aliquo doctore sive episcopo recipi non debet. Qui ergo illum excommunicatum a catholico, illo non permittente, sibi jungit, jura sacerdotii sancti, quod Christianorum genus electum est, excedit. Hac ratione episcopum ad eos, quibus in speculationem positus est, esse oportet. Caeterum vero, qualis in semetipso esse debeat, in lege de sacerdote scribitur: Viduam aut repudiatam non accipiat uxorem (Levit. XXI, 7). Et [Col. 0771D] Paulus apostolus exponit, ut ad gradum episcopi veniens, sit sobrius, prudens, castus, sapiens, modestus, et hospitalis, filios habens subditos cum omni castitate, testimonium habens bonum ab his [Col. 0772A] qui foris sunt, proferens doctrinarum fidelem sermonem; ante episcopatum non plures habens uxores quam unam; non percussor, non bilinguis, non ebriosus, non neophytus, ut per haec ipse prius ostendat in opere, quod alios docet in sermone doctrinae (I Tim. III, 2-7). Caveant ergo negligentes episcopi, quod in tempore vindictae Dominus per prophetam conqueritur: Pastores multi demoliti sunt populum meum (Jer. XII), et non pascebant pastores gregem meum, sed pascebant pastores semetipsos (Ezech. XXXIV). Sed potius procurent hi, quos constituit Dominus supra familiam suam, dare illis cibum in tempore suo mensuram tritici (Luc. XII), puram scilicet, et probatam doctrinam, quatenus, veniente Domino, mereantur audire: Euge, serve bone [Col. 0772B] et fidelis, quia supra pauca fuisti fidelis, supra multa te constituam; intra in gaudium Domini tui (Matth. XXV, 23).« Haec denique duo alia abusiva sequuntur, quae ab istorum 709 negligentia, et periculo secreta esse non possunt. Plebs videlicet sine disciplina, quod ad negligentis episcopi reatum; Populus sine lege, quod ad regis iniqui pravitatem non dubium est pertinere. Sed et octo numero, quae haec capitanea duo praecedunt, id est, sapiens et praedicator sine operibus, senex sine religione, adolescens sine obedientia, dives sine eleemosyna, femina sine pudicitia, dominus sine virtute, Christianus contentiosus, pauper superbus, ad ista duo capitula, quibus principaliter mundus hic regitur, sive cum laude et gloria, sive cum vituperatione et judicio, respicere dignoscuntur. [Col. 0772C] Quoniam episcopalis auctoritas praedicando vita et verbo, et regia dignitas regendo et corrigendo, praeesse ac prodesse omnibus debent, qui disciplinam, id est ordinatam correctionem, et majorum praecedentium regularem observationem sequi et observare cupiunt. Eos autem qui divina dicta et legum scita contemnunt, episcopus medicinali mucrone, ut membrum putridum a sanis abscidere, et rex judiciali gladio impios debet de terra perdere, quatenus a summo Pastore et Rege regum cum sibi creditis ovibus et subjectis in futuro ac tremendo judicio mereantur audire, ut boni et fideles servi in ministerio in quo fuerant constituti, ab ipso qui eos constituit Domino fideles inventi, Venite, benedicti Patris mei, percipite regnum quod vobis paratum est [Col. 0772D] ab origine mundi (Matth. XXV, 34), quod promisit qui non mentitur Deus diligentibus se, et vivit et regnat ante omnia, et per omnia, et in omnia saecula saeculorum. Amen.




[Col. 0773]
HINCMARI ARCHIEPISCOPI RHEMENSIS CAPITULA SYNODICA.



I. 710 CAPITULA PRESBYTERIS DATA ANNO 852.

[Col. 0773A] Anno 852 Kalendis Novembris conventu habito presbyterorum in metropoli civitate Rhemorum, inter caetera monita saluberrima, dum de legibus atque rebus ecclesiasticis ab Hincmaro praesule tractaretur, haec in ultimo prolata sunt memoriae commendanda, et summopere observanda.



CAP. I.---Ut presbyteri discant expositionem Symboli et orationis Dominicae, etc., cum Symbolo Athanasii.

Ut unusquisque presbyterorum expositionem Symboli, atque orationis Dominicae, juxta traditionem orthodoxorum Patrum plenius discat, exinde praedicando populum sibi commissum sedulo instruat. Praefationem quoque canonis, et eumdem canonem intelligat, et memoriter ac distincte proferre [Col. 0773B] valeat, et orationes missarum, apostolum quoque et Evangelium bene legere possit: Psalmorum etiam verba et distinctiones regulariter, et ex corde, cum canticis consuetudinariis pronuntiare sciat. Nec non et sermonem Athanasii de fide, cujus initium est: Quicunque vult salvus esse, memoriae quisque commendet, et sensum illius intelligat, et verbis communibus enuntiare queat.



711 CAP. II.---De scrutinio et ordine baptizandi.

Ut scrutinium, et omnem ordinem baptizandi, nulli penitus liceat ignorare.



CAP. III.---De exorcismis catechumenorum, et de baptismo infirmorum. Item de fontibus, ac vasis ad corporalia et pallas abluendas.

Exorcismos et orationes ad catechumenos faciendum, [Col. 0773C] ad fontes quoque consecrandum, et caeteras preces super masculos et feminas, pluraliter atque singulariter, distincte et rationabiliter memoriae commendet. Similiter et ordinem baptizandi ad succurrendum infirmis. Et qui fontes lapideos habere nequiverit, vas conveniens ad hoc solummodo baptizandi officium habeat, et similiter ad corporale lavandum, et ad pallas altaris, propria vasa habeantur, in quibus nihil aliud fiat.



CAP. IV.---De ordine reconciliandi, et ungendi infirmos: deque exsequiis defunctorum, et de benedictione salis et aquae.

Ordinem reconciliandi, juxta modum sibi canonice reservatum, atque ungendi infirmos, orationes quoque [Col. 0773D] eidem necessitati competentes memoriter discat. [Col. 0774A] Similiter ordinem et preces in exsequiis atque agendis defunctorum, nec minus exorcismos et benedictiones aquae et salis.



CAP. V.---De aqua omni die Dominico ante missam benedicenda.

Ut omni Dominico die quisque presbyter in sua ecclesia ante missarum solemnia aquam benedictam faciat in vase nitido et tanto ministerio convenienti, de qua populus intrans ecclesiam aspergatur: et qui voluerit in vasculis suis nitidis ex illa accipiant, et per mansiones, et agros, et vineas, super pecora quoque sua, atque super pabula eorum, nec non et super cibos et potum suum conspergant.



CAP. VI.---De thuribulo et incenso.

Ut omnis presbyter thuribulum et incensum habeat, [Col. 0774B] ut tempore quo Evangelium legitur, et finito offertorio, super oblationem incensum, ut in morte videlicet Redemptoris, ponat.



CAP. VII.---De pane ad eulogias benedicendo.

Ut de oblatis, quae offeruntur a populo, et consecrationi supersunt, 712 vel de panibus, quos deferunt fideles ad ecclesiam, vel certe de suis, presbyter convenienter partes incisas habeat in vase nitido et convenienti, ut post missarum solemnia, qui communicare non fuerunt parati, eulogias omni die Dominico, et in diebus festis, exinde accipiant. Et illa, unde eulogias presbyter daturus est, ante in haec verba benedicat, et sic accepturis distribuat, et micas ne incaute defluant custodiat: Domine sancte [Col. 0774C] Pater, omnipotens aeterne Deus, benedicere digneris hunc panem tua sancta et spiritali benedictione, ut sit omnibus cum fide, et reverentia, ac gratiarum tuarum actione sumentibus salus mentis et corporis, atque contra omnes morbos, et universas cunctorum inimicorum insidias tutamentum. Per Dominum nostrum Jesum Christum Filium tuum, panem vitae, qui de coelo descendit, et dat vitam ac salutem mundo, et tecum vivit, et regnat Deus in unitate Spiritus sancti, per omnia saecula saeculorum. Amen.



CAP. VIII.---De homiliis S. Gregorii, et de computo, cantuque ecclesiastico.

Homilias quadraginta Gregorii quisque presbyter [Col. 0774D] studiose legat, et intelligat; et ut cognoscat se ad [Col. 0775A] formam septuaginta duorum discipulorum in ministerio ecclesiastico esse promotum, sermonem praedicti doctoris de septuaginta duobus discipulis a Domino ad praedicandum missis plenissime discat, ac memoriae tradat. Computo etiam necessario, et cantu per anni circulum, plenissime instruatur.



CAP. IX.---De matutinali officio, et horis explendis: et post missam quid agere presbyter debeat ante prandium.

(Ivo, p. VI, 181, ex C. Namn., de celebrat. Missarum, c. 1, ex Agathensi.) Mane matutinali officio expleto, pensum servitutis suae canendo primam, tertiam, sextam, nonamque persolvat: ita tamen, ut postea horis competentibus, juxta possibilitatem, aut a se, aut ab scholasticis publice compleatur. [Col. 0775B] Deinde peractis missarum solemniis, et fessis infirmis visitatis, ad opus rurale, et quod sibi competit, exeat jejunus: ut iterum necessitatibus peregrinorum hospitum, sive diversorum commeantium, infirmorum quoque atque defunctorum, succurrere possit, usque ad statutam horam pro qualitate temporis et opportunitate.



CAP. X.---De cura hospitum et peregrinorum.

(Ivo, p. V, 257, ex Concil. Namnetensi.) Ut curam hospitum, maxime pauperum atque debilium, orphanorum quoque atque peregrinorum habeat, hosque ad prandium suum quotidie juxta possibilitatem convocet, eisque hospitium competenter tribuat.



713 CAP. XI. De sacris ministeriis ad wadium non dandis.

[Col. 0775C] (De pignoribus et aliis caut., c. 1, ex conc. Rhem.) Ut nullus presbyter praesumat calicem, vel patenam, aut pallam altaris, vel vestimentum sacerdotale, aut librum ecclesiasticum, tabernario vel negotiatori, aut cuilibet laico, vel feminae, in vadimonium dare: quia tanta est sanctitas sacri ministerii, ut salva altioris mysterii intelligentia, etiam per prophetam Dominus prohibuerit, ne cum sanctis vestimentis sacerdos procedat ad populum, sed intra sancta illa dimittat ad eum a colloquio divino rediens (Ezech. XLIV). Et cui in tabernas ad bibendum a sacris canonibus ingredi prohibetur, sanctificata sacro ministerio nec ad contingendum immundis, quanto minus in vadimonium, [Col. 0775D] exhibere debet? sicut Stephanus sanctus papa et martyr ad sanctum Hilarium in suis decretalibus docuit (epist. 1).



CAP. XII.---Ut in ecclesia sine consultu episcopi nullus sepeliatur, et ut pro sepeliendis nihil exigatur.

Ut nemo presbyterorum quemquam in ecclesia sepeliat sine consultu episcopi, exceptis hujusmodi duntaxat personis, quas singillatim et privatim in synodo signavimus: nec pro sepeliendis quiddam exenii exigat vel extorqueat. Si quid autem altari, vel ecclesiae, aut sibi gratis oblatum fuerit a devotis quibuslibet, cum benignitate recipere non interdicimus.



CAP. XIII.---Ut presbyteri a publice peccantibus, vel a poenitentibus, quo eis faveant, munera non accipiant.
[Col. 0776A]

(De simonia, cap. 14, ex Alexandro III.) Ut nemo presbyterorum exenium, vel quodcunque emolumentum temporale, imo detrimentum spiritale, a quocunque publice peccante vel incestuoso accipiat, ut nobis vel ministris nostris peccatum illius reticeat: nec pro respectu cujusque personae, aut consanguinitatis, vel familiaritatis, alienis peccatis communicans, hoc nobis vel ministris innotescere detractet: nec a quocunque poenitente aut gratiam, aut favorem, aut munus suscipere praesumat, ut minus digne poenitentem ad reconciliationem adducat, et ei testimonium reconciliationis ferat, et quocunque [Col. 0776B] livore alium quemlibet dignius poenitentem a reconciliatione removeat: quia hoc simoniacum et Deo et hominibus abominabile est.



CAP. XIV.---Quomodo in conviviis defunctorum aliarumve collectarum gerere se debeant.

(D. 44, Nullus presbyterorum, ex Namnetensi.) Ut nullus presbyterorum ad anniversariam diem, vel tricesimam tertiam, vel septimam alicujus defuncti, aut quacunque vocatione 714 ad collectam presbyteri convenerint, se inebriare praesumat, nec precari in amore sanctorum vel ipsius animae bibere, aut alios ad bibendum cogere, vel se aliena precatione ingurgitare: nec plausus et risus inconditos, et fabulas inanes ibi referre aut cantare praesumat, nec turpia joca cum urso vel tornatricibus [Col. 0776C] ante se facere permittat, nec larvas daemonum, quas vulgo talamascas dicunt, ibi anteferre consentiat: quia hoc diabolicum est, et a sacris canonibus prohibitum. Sed cum honestate et religione prandeat, et ad tempus ad suam ecclesiam redeat. Summopere etiam quisque cavens, sicut de statu suo vult gaudere, ut non quacunque occasione, aut parem suum, aut alium quemlibet, ad iram et rixam vel contentionem, quanto magis ad pugnam vel ad caedem aliquo verbo irritet, seu provocet, nec provocatus ad hoc quisque prosiliat: quia in talibus comessationibus et potationibus, sicut irreligiosi faciunt, semper se immiscet diabolus (D. 44, Quando presbyteri ex Namnetensi.) Quando autem convenerint presbyteri ad aliquod convivium, decanus, aut [Col. 0776D] aliquis prior illorum, versum ante mensam incipiat, et cibum benedicat: et tunc secundum suum ordinem consedeant, alter alterius honorem portantes, et per vicissitudines cibum et potum benedicant, et aliquis de illorum clericis aliquid de sancta lectione legat; et post refectionem similiter sanctum hymnum dicant, ad exemplum Domini et Salvatoris ac discipulorum ejus, sicut illum in coena fecisse legimus (Matth. XXVI). Et sic se contineant omnes presbyteri in omni loco, maxime in talibus, ne sicut dicit Apostolus, vituperetur ministerium nostrum (II Cor. VI).



CAP. XV.---Quid cavendum sit presbyteris, quando per Kalendas inter se conveniunt.
[Col. 0777A]

(D. 44. Quando presbyteri, ex Namnetensi.) Ut quando presbyteri per Kalendas simul convenerint, post peractum divinum mysterium, et necessariam collationem, non quasi ad prandium ibi ad tabulam resideant, et per tales inconvenientes pastellos se invicem gravent, quia inhonestum est et onerosum. Saepe enim tarde ad ecclesias suas redeuntes majus damnum de reprehensione conquirunt, et de gravedine mutua contrahunt, quam lucrum ubi faciant. Nam de hujusmodi conventu, qui sub religionis obtentu agebatur, Paulus apostolus convenienter reprehendit Corinthios (I Cor. XI), qui inconvenienter coenam Dominicam manducare conveniebant. Sic et [Col. 0777B] qui ad coenam Dominicam, id est ad collationem verbi sub occasione conveniunt, et ex veritate ventris causa conjunguntur, reprehensibiles et coram Deo et coram hominibus habentur. Et ideo peractis omnibus, qui voluerint, panem cum charitate et gratiarum actione in domo confratris sui simul cum fratribus suis frangant, et singulos biberes accipiant maxime autem ultra tertiam vicem poculum ibi non contingant, et ad ecclesias suas redeant.



715 CAP. XVI.---De confratriis, earumque conventibus, quomodo celebrari debeant.

Ut de collectis, quas geldonias vel confratrias vulgo vocant, sicut jam verbis monuimus, et nunc scriptis expresse praecipimus, tantum fiat, quantum ad auctoritatem et utilitatem atque rationem pertinet: [Col. 0777C] ultra autem nemo neque sacerdos, neque fidelis quisquam, in parochia nostra progredi audeat. Id est in omni obsequio religionis conjungantur: videlicet in oblatione, in luminaribus, in oblationibus mutuis, in exsequiis defunctorum, in eleemosynis, et caeteris pietatis officiis: ita ut qui candelam offerre voluerint, sive specialiter, sive generaliter, aut ante missam, aut inter missam antequam Evangelium legatur, ad altare deferant. Oblationem autem, [Col. 0778A] unam tantummodo oblatam, et offertorium pro se suisque omnibus conjunctis et familiaribus offerat. Si plus de vino voluerit in butticula vel canna, aut plures oblatas, aut ante missam aut post missam presbytero vel ministro illius tribuat, unde populus in eleemosyna et benedictione illius eulogias accipiat, vel presbyter supplementum aliquod habeat. Pastos autem et comessationes, quas divina auctoritas vetat, ubi et gravedines, et indebitae exactiones, et turpes ac inanes laetitiae et rixae, saepe etiam, sicut experti sumus, usque ad homicidia et odia et dissentiones accidere solent, adeo penitus interdicimus ut qui de caetero hoc agere praesumpserit, si presbyter fuerit, vel quilibet clericus, gradu privetur, si laicus, vel femina usque ad satisfactionem [Col. 0778B] separetur. Conventus autem talium confratrum, si necesse fuerit ut simul conveniant, ut si forte aliquis contra parem suum discordiam habuerit, quem reconciliari necesse sit, et sine conventu presbyteri et caeterorum esse non possit, post peracta illa quae Dei sunt, et Christianae religioni conveniunt, et post debitas admonitiones, qui voluerint eulogias a presbytero accipiant, et panem tantum frangentes, singuli singulos biberes accipiant, et nihil amplius contingere praesumant, et sic unusquisque ad sua cum benedictione Domini redeat.



CAP. XVII.---Ut, defuncto presbytero, nullus sine consultu episcopi ecclesiam illius aut capellam appetat.

Ut si quilibet presbyterorum defunctus fuerit, [Col. 0778C] vicinus presbyter apud seniorem saecularem nulla precatione, vel aliquo exenio, ecclesiam illam obtineat, quae titulus per se constans antea exstitit, sed neque capellam, sine consultu nostro. Quod si fecerit, diffinitam sententiam sibi prolatam suscipiat, sicuti de episcopo canonica decrevit auctoritas, ut qui per ambitionem majorem civitatem appetierit, et illam perdat quam tenuit, et illam nequaquam obtineat, quam usurpare tentavit.



II. 716 CAPITULA QUIBUS DE REBUS MAGISTRI ET DECANI PER SINGULAS ECCLESIAS INQUIRERE, ET EPISCOPO RENUNTIARE DEBEANT.
[Col. 0777]

Haec omni anno investiganda sunt a magistris et decanis presbyteris per singulas matrices ecclesias, et per capellas parochiae nostrae, et nobis Kalendis Juliis renuntianda. Similiter etiam investigandum et renuntiandum est nobis qualiter observentur et custodiantur illa quae capitulatim observanda presbyteris dedimus.

[Col. 0777D] I. Inquirendum in qua villa, aut cujuslibet sancti honore, praetitulatus sit presbyter, vel a quo fuerit ordinatus.

II. Si habeat mansum habentem bunnuaria duodecim, praeter coemeterium, et cortem, ubi ecclesia et domus ipsius continetur, aut si habeat mancipia quatuor.

III. Quot mansos habeat in sua parochia ingenuiles et serviles, aut accolas, unde decimam accipiat.

[Col. 0778D] IV. Qualia sint indumenta altaris, quot nova et quot vetusta, qualiter nitida: quo metallo sint capsae et cruces coopertae, aut si diligenter reconditae sunt reliquiae in altari: si ipsae capsae seris munitae sunt.

V. Quos et quot libros habeat, aut si bene sint recitati.

VI. Qualia aut quot sacerdotalia vestimenta habeat, et qualiter sint nitida, aut in nitido loco collocentur.

[Col. 0779A] VII. Si habeat locum praeparatum, ubi effundi possit aqua quando abluuntur vasa altaris, aut os vel manus post perceptionem sacrae communionis. Aut si ipse presbyter propriis manibus, aut diaconus, aut subdiaconus ejus, lavet primo corporale.

VIII. Quo metallo sit calix et patena, aut qua diligentia custodiantur, aut si habeat pyxidem, ubi congrue possit recondi sacra oblatio reserunda ad viaticum infirmis.

IX. Ut chrisma et oleum consecratum sub sera recondantur.

X. Si ipse presbyter visitet infirmos, et inungat oleo sancto, et communicet per se, et non per quemlibet, et ille ipse communicet populum, nec tradat communionem cuiquam laico ad deferendum in domum [Col. 0779B] suam causa cujuslibet infirmi.

XI. Si habeat clericum qui possit tenere scholam, aut legere epistolam, aut canere valeat, prout necessarium sibi videtur.

XII. Investigandum nihilominus de luminaribus ecclesiae, aut quot cerarios habeat ipse titulus.

717 XIII. Qualiter sit cooperta ecclesia, aut si sit camerata, et ut ibi columbae vel aliae aves non nidificent, propter immunditiem vel importunitatis inquietudinem.

XIV. Quo metallo habeant ibidem signa.

XV. Si atrium habeat munitum, aut si cellam propriam habeat juxta ecclesiam, aut si suspiciosa in circuitu ostiola sint.

XVI. Ut ex decimis quatuor portiones fiant juxta [Col. 0779C] institutionem canonicam, et ipsae sub testimonio duorum aut trium fidelium studiose et diligenter dividantur: et ut de duabus portionibus, ecclesiae et episcopi, ratio reddatur per singulos annos quid inde profecerit in ecclesia.

XVII. Ut matricularios habeat juxta qualitatem loci, non bubulcos aut porcarios, sed debiles et pauperes, et de eodem dominio. Nisi forte ipse presbyter habeat fratrem, aut aliquem propinquum debilem, aut pauperrimum, qui de eadem decima sustentetur: reliquos autem propinquos, si juxta se habere voluerit, de sua portione vestiat atque pascat.

XVIII. (De peculio clericorum, cap. 1, Ivo, part. III, cap. 94.) Investigandum similiter, si nihil patrimonii habens, quando provectus est ad ordinem ecclesiasticum, [Col. 0779D] postea emerit praedia, cujus juris sint: quoniam ecclesiae, ad quam de nihil habentibus promotus est, esse debent juxta canonicae auctoritatis decretum.

XIX. (De peculio clericorum, cap. 4.) Inquirendum, si occasione hujus praecedenti capituli aliquis presbyterorum abhinc de reditibus ecclesiae, vel oblationibus ac votis fidelium, alieno nomine res comparaverit, et ibi structuras fecerit, vel quae ad ecclesiam pertinent ibi collocaverit, et mulierum frequentationem inibi fieri permiserit, vel, quod turpius est, tales mulieres ibi habuerit, quae lanificium suum exerceant, et curam domus agant, et ad eadem loca presbyter incongrue recurrerit, frequentaverit, vel [Col. 0780A] manserit: quoniam contra decreta canonum hoc malum agitur a quibus perpetratur; quia sicut nec suo, ita nec alieno nomine presbyter, vel quilibet sub regula, foenus exercere debet, multo minus autem fraudem facere de facultatibus ecclesiasticis: quoniam hoc agere sacrilegum est, et par crimen Ananiae et Saphirae, atque Judae furis, qui sacras oblationes, quae ad usus fidelium ac pauperum mittebantur, asportabat et furabatur. Nam aliud est sine dispendio ecclesiae amicis vel parentibus pauperibus, aut quibuslibet necestuosis, ex charitate cum mensura et ratione subvenire, vel adjutorium ferre, et aliud cum destructione ecclesiae, vel dissipatione facultatum ecclesiasticarum, quasi furtim, imo furtim, quae ecclesiae esse debuerant, et usibus, [Col. 0780B] illius ac pauperum seu hospitum impendi, carnalium carnaliter usibus sine divino respectu inservire. Et de nihil habentibus promotus presbyter non praesumat quae de facultatibus ecclesiae comparaverit vendere, vel quasi 718 ad casam Dei tradere, nisi ad ecclesiam cujus propriae esse debent, sine consultu episcopi.

XX. Inquirendum, si de tabernis et de comessationibus, et de familiaritate indebita mulierum se custodiant presbyteri, sicut saepissime interdiximus et interdicimus: quia ad contumeliam nostram laici me petunt, ut si evidenter cum testibus, quo negari non possit a quoquam, presbyterum in tabernis invenerint, caballum et cappam inde eis habere liceat. Quapropter si abhinc presbyteri se de talibus non [Col. 0780C] caverint, quia divinum non timent judicium, temporalem illis inveniemus contumeliam, et saeculare illorum incorrigibilitati adinveniemus detrimentum.


De illicito clericorum accessu ad feminas, et qua ratione de illo arguendi vel purgandi sint.

XXI. (Conc. Trosleianum, cap. 9.) De accessu autem, et frequentatione, ac cohabitatione clericorum cum feminis, unde secundum sacros canones in omnibus synodis specialiter interdiximus, firmiter et expresse atque sollicite a nobis et a comministris nostris est inquirendum. Sicut enim his qui Domini in carne adventum praecesserunt, et his qui subsequentur, pro temporum ratione sunt sacramenta disparia, ad religionem tamen unius ejusdemque fidei et salutis recurrentia, [Col. 0780D] et, ut scriptum est, Pertransibunt plurimi, et multiplex erit scientia (Dan. XII, 4), per incrementa temporum, tam per seipsum, quam et per angelos in Veteri Testamento, in Novo autem similiter per se, et per doctores catholicos et magistros Ecclesiae, qui et attestante propheta angeli nominantur, aucta est subtilitas et multiplicatio praeceptorum. Per se quidem Dominus in paradiso Adae, et post diluvium Noe et Abrahae de circumcisione dedit praecepta: legem autem per angelos Moysi mediatori et populum, ut ostendit Apostolus. In Novo autem inter se Testamento incarnatus per se dicens, Audistis quia dictum est: Diliges proximum tuum, et odio habebis inimicum tuum. Ego autem dico vobis [Col. 0781A] Diligite inimicos vestros (Matth. V, 45). Et: Nisi abundaverit justitia vestra plusquam Scribarum et Pharisaeorum, non intrabitis in regnum coelorum (ibid., 20). Et: Dictum est antiquis: Qui occiderit, reus erit judicio. Ego autem dico vobis, quia omnis qui irascitur fratri suo, reus erit judicio (ibid., 21, 22). Et per sanctos suos, de quibus dictum est: Non vos estis qui loquimini, sed Spiritus Patris vestri qui loquitur in vobis (Matth. X, 20), per incrementa temporum virtutem castitatis excrescere, maxime autem apud ministros Ecclesiae docuit, decernens hoc modo per mysticam Nicaenam synodum (can. 3): »Interdixit per omnia magna synodus, non episcopo, non presbytero, non diacono, nec alicui omnino qui in clero est, subintroductam habere mulierem, nisi forte matrem, [Col. 0781B] aut sororem, aut amitam, vel eas tantum personas quae suspiciones effugiunt.« Et inde lex a Christianis 719 imperatoribus est promulgata hoc modo (Cod. Theod., de episc. Eccl., etc., l. 44): »Quicunque clericatus utuntur officio, extranearum mulierum familiaritatem habere prohibentur: matrum, sororum, vel filiarum sibi solatia intra domum suam noverint tantum esse concessa.« Sed quia sub occasione istarum personarum aliae mulieres subintroduci coeperunt, sancti Africani canones decreverunt (conc. Afr., can. 5), ut »nec ipsi episcopi, aut presbyteri, soli habeant accessum ad viduas, vel virgines, vel ad quascunque feminas: sed ubi aut clerici praesentes sint, aut graves aliqui Christiani.« Unde, sicut beatus Gregorius ad [Col. 0781C] ministros Ecclesiae Romanae scripsit (epist. 39. ind. II, lib. VII), beatus Augustinus nec cum sorore habitare consenserit dicens: »Quae cum sorore mea sunt, sorores meae non sunt.« Et ex hoc dicit sanctus Gregorius: »Docti ergo viri cautela magna nobis esse debet instructio. Nam inhonestae praesumptionis est, quod fortis pavet, minus validum non timere. Sapienter enim illicita superabit, qui didicerit etiam non uti concessis.« Et hinc Christiani imperatores legem decreverunt dicentes (Novella Justiniani 125, c. 29): »Presbyteris, et diaconis, et subdiaconis, et aliis in clero scriptis, non habentibus uxores, secundum divinas regulas interdicimus et nos mulierem habere in sua domo, excepta matre [Col. 0781D] et filia et sorore, et aliis personis, quae omnem querelam effugiunt. Si quis autem adversus istam observationem mulierem in sua domo habuerit, quae potest suspicionem inferre turpitudinis, et ille a conclericis suis audierit, quod cum tali muliere non debeat habitare, et noluerit eam a sua domo repellere, vel accusatore emergente probatus fuerit inhoneste cum tali muliere versari, tunc episcopus secundum ecclesiasticos canones clero eum repellat, curiae civitatis cujus clericus est tradendum.« Et ut sanctus Innocentius (Innoc., episc. 2 ad Victricium), et praedecessor ejus Siricius scribunt: »Si priscis temporibus de templo Dei sacerdotes anno vicis suae non discedebant, sicut de Zacharia legimus, nec domum suam omnino tangebant, quibus utique propter [Col. 0782A] sobolis successionem uxoris usus fuerat relaxatus, quia ex alia tribu, et praeter ex semine Aaron, ad sacerdotium nullus fuerat praeceptus accedere, quanto magis hi sacerdotes vel Levitae pudicitiam servare debent, quibus vel sacerdotium, vel ministerium sine successione est, nec praeterit dies quo vel a sacrificiis divinis, vel a baptismatis officio vacent? Nam si Paulus etiam laicis scribit dicens: Abstinete ad tempus, ut vacetis orationi (I Cor. VII, 5), quanto magis sacerdotes, quibus et orandi et sacrificandi juge officium est, semper debebunt ab ejusmodi consortio abstineri? Qui si contaminatus fuerit a carnali concupiscentia, quo pudore vel sacrificare forsitan usurpabit? aut qua conscientia, quove merito exaudiri se credit, cum dictum sit: [Col. 0782B] Omnia munda mundis, inquinatis autem et infidelibus nihil mundum? (Tit. I, 15.) Et ne quis dicat, Si habito cum mulieribus, sufficit mihi conscientia mea, dicente Apostolo: Gloria nostra haec est, testimonium conscientiae nostrae (II Cor. I, 12), attendat quod item idem dicit Apostolus, per quem, ut ipse veraciter 720 fatetur, loquitur Christus: Providentes bona non solum coram Deo, sed etiam coram omnibus hominibus (Rom. XII, 17). Et item praecepit, ut sine offensione omnibus simus, ne pereat in nostra conscientia frater, propter quem Christus mortuus est, sic inquiens: Peccantes in fratres, et percutientes conscientiam eorum infirmam, in Christum peccatis (I Cor. VIII, 12). Et ideo repleti Spiritu sancto statuerunt sancti Patres nostri, ut ministri altaris [Col. 0782C] mulieribus non cohabitent, neque subintroducant secum mulieres, ne vel concupiscentia conscientiam suam urant, vel consensu pessimo polluant, et ne vel mala suspicione infirmorum conscientias maculent. Proinde de concubitu presbyterorum cum feminis per parochianos vel vicinos cujuscunque presbyteri inquirere non laborabimus. Abolita est quippe vetus haeresis, quae cynica, id est canina, propter impudentiam fuerat appellata, dicens concubitum esse naturalem, et ob id agendum sine verecundia publice, cum legamus primos homines mox post peccatum in obedientiae sensisse concupiscentiam in membris genitalibus, et a mutuis conspectibus contexisse. Nam licet humanae mentis caecitas [Col. 0782D] in operatione turpitudinis divinis et angelicis, atque sanctorum qui in coelis sunt, oculis abscondi non possit: tamen etiam quilibet rusticanus concumbens et cum propria conjuge, prout potest plurimorum devitat aspectus: quanto magis presbyter, si sensum hominis habet, malum agens curabit abscondere, propter quod patefactum scit se non solum ecclesiasticum gradum amittere, sed et sua quae habet in saeculo perdere? Non igitur de hoc inverecunde quaeremus, quod et Apostolus non nudo, sed velato nomine loquens apud legitime conjugatos, studuit appellare dicens: Iterum revertimini in idipsum (I Cor. VII, 5). Et: Ne quis circumveniat in negotio fratrem suum (I Thess. IV, 6). Tantummodo autem de accessu et frequentatione ac cohabitatione [Col. 0783A] presbyterorum contra canonicum interdictum cum feminis per tales homines inquiremus, sicut sancti Africani canones jubent (conc., Afric. can. 96, 98), id est, quos publicae leges ad accusationem vel testimonium recipiunt, sive in mallo, sive in audientia. Et si quiscunque presbyter, non solum in nostra parochia, sed in nostra dioecesi confessus, vel legali ac regulari judicio fuerit convictus, de cohabitatione vel frequentatione, sive accessu cum feminis contra canones, modis omnibus, secundum decreta beati Gregorii, sine gradus sui restitutione deponetur, et juxta capitulum magni Leonis papae, quod dicit (epist. 1 episcopis per Campaniam): Hoc itaque admonitio nostra denuntiat, quod si quis fratrum contra haec constituta venire tentaverit, et prohibita fuerit, [Col. 0783B] ausus admittere, a suo se noverit officio submovendum, nec communionis nostrae futurum esse consortem, qui sotius noluit esse disciplinae. Ne quid vero sit quod praetermissum forte a nobis credatur, omnia decretalia constituta tam beatae recordationis Innocentii, quam omnium decessorum nostrorum, quae de ecclesiasticis ordinibus, et canonum promulgata sunt disciplinis, 721 ita a vestra dilectione custodiri debere mandamus, ut si quis in illa commiserit, veniam sibi deinceps noverit denegari.« Nam et beatus Augustinus suo archiepiscopo de Abundantio presbytero suae parochiae ita scripsit (epist. 236): »Quia cum non ambularet vias servorum Dei, non bonam famam habere coepit. Qua ego conterritus, non tamen temere aliquid credens, sed plane sollicitior [Col. 0783C] factus, operam dedi, si quo modo possem ad aliqua malae conversationis ejus certa pervenire indicia. Ac primo comperi eum pecuniam cujusdam rusticani de vino apud se commendato intervertisse, ita ut nullam inde posset probabilem rationem reddere. Deinde convictus atque confessus est, cum secum nullum clericum haberet, apud quamdam malae famae mulierem, et prandisse, et coenasse, et in vicina et in eadem domo mansisse. Nam quae negavit Deo dimisi: quae occultare permissus non est judicavi.« Propterea, sicut S. Gregorius decrevit, per idoneos, ut praemisimus, testes sacramento inquiretur de malae famae presbytero, et qui proinde jurabunt, hoc modo singuli jurent: »De hoc quod me interrogabis de isto presbytero, quid inde sciam, [Col. 0783D] me sciente nec mendacium tibi dicam, nec veritatem reticebo, si me Deus adjuvet, et isti sancti Dei.« Post istud sacramentum, interrogari debet hoc modo: »Sancti canones praecipiunt, ut presbyter talem accessum, et frequentationem, ac cohabitationem cum feminis non habeat, unde mala suspicio, et inconveniens sacerdoti fama possit exire. Propterea dic mihi, si vidisti, aut pro certo scis talem accessum, vel frequentiam, aut cohabitationem feminas habere cum isto presbytero, unde mala suspicio esse possit, et mala fama exire possit, in illo sacramento quod modo jurasti ut veritatem inde non reticeas, et mendacium inde non dicas.« Et exceptis accusatoribus, septem sint testes idonei, qui inde veritatem [Col. 0784A] per sacramentum dicant, ex quibus sex jurent, et septimus, si conditio vel qualitas personae permittit, ad judicium exeat quod illi ex veritate inde per sacramentum dixerunt: quia multi jam deprehensi apud nos habentur, quoniam pretio conducti se perjuraverunt. Et si hoc modo presbyter convictus fuerit de inconvenienti cohabitatione cum feminis, deponetur, sicut Zosimus papa decrevit dicens (epist. ad Hesychium, cap. 2): »Sciat quisquis postposita Patrum et apostolicae sedis auctoritate neglexerit, a nobis districtius judicandum, ut loci sui minime dubitet sibi non constare rationem, si hoc putat post tot prohibitiones impune posse tentari. Contumeliae enim studio fit, quidquid interdictum toties usurpatur.«

[Col. 0784B] XXII. In lege est statutum, quod et in Evangelio est confirmatum, ut in ore duorum vel trium testium stet omne verbum (Matth. XVIII). Et Apostolus Timotheo praecipit (I Tim. V), in cujus persona, ut Leo dicit, omnium Christi sacerdotum numerum erudivit, ut accusatio adversus presbyterum non recipiatur, nisi sub duobus vel tribus testibus. Et 722 sacrum Nicaenum concilium (can. 2) neophytum episcopum, a duobus vel tribus testibus redargutum, a clero abstinere praecepit. Sed quia in historia Susannae (Dan. XIII) duos testes, qui idonei populis videbantur, et in historia Nabuthae (III Reg. XXI), verum et in historia passionis Domini, duos testes dixisse falsum testimonium legimus (Matth. XXVI): quoniam Christus Dei virtus et Dei [Col. 0784C] sapientia dicit, Per me conditores legum justa decernunt (Prov. VIII, 15): et sanctus Gregorius frequenter in epistolis suis causam ministrorum ecclesiasticorum legaliter et regulariter praecipit definiri: et sanctus Augustinus exponens sententiam. Apostoli, Si quis frater nominatur fornicator (I Cor. V, 11), et caetera, dicit: »Noluit Apostolus hominem ab homine judicari ex arbitrio suspicionis, vel etiam extraordinario usurpato judicio; sed potius ex lege Dei secundum ordinem Ecclesiae, sive ultro confessum, sive accusatum atque convictum, eam nominationem volens intelligi, quae fit in quemquam cum sententia ordine judiciario, et quae cum integritate profertur. Nam si nominatio sola sufficit, multi damnandi sunt innocentes, quia saepe falso in quemquam crimen [Col. 0784D] nominatur. In accusatione presbyterorum de numero testium idoneorum auctoritatem legum sequendam vidimus, ut septem testes, ut supra diximus, idonei requirantur: et si ratio vel causa coegerit, quatuordecim vel viginti et unus testes quaerantur, ut veritas patefacta monstretur.

XXIII. (2, q. 5, Si mala fama.) Si autem mala fama ex verisimilitudine per parochiam de presbytero exierit, et accusatores atque testes legales defuerint, ne infirmorum corda de mala fama presbyteri percutiantur, et ne vituperetur ministerium nostrum, neve securiores presbyteri existentes licentius in peccatum labantur, secundum decretum Gregorii junioris sit jusjurandum in medio, et habeat [Col. 0785A] malae famae presbyter in sacramento purgationis suae eum testem, quem habebit et judicem.

XXIV. Et quoniam legimus in epistolis beati Gregorii, saepe infamatum sacerdotem in purgatione suae famae tantum jusjurandum praebuisse, et legalis atque apostolica et canonica auctoritas trium testium testimonium recipit ad condemnationem, non abs re videtur si recipiatur ad purgationem. In Historia quoque sacra, et in epistola beati Gregorii, legimus beatum Petrum apostolorum principem, cum a fidelibus reprehensus fuerit cur ad gentiles intrasset, humili eos ratione placasse, atque in causa reprehensionis suae etiam testes adhibuisse dicens, Venerunt autem mecum et sex fratres isti (Act. XI, 12). Et Carthaginenses canones decernunt (can. 20), [Col. 0785B] ut si presbyteri vel diaconi fuerint accusati, adjuncto sibi ex vicinis locis proprius episcopus legitimo numero collegarum, id est una secum in presbyteri nomine sex, in diaconi tres, auctoritati convenire ducimus, ut si presbyter infamatus fuerit, et accusatores vel testes idonei defuerint, secundum qualitatem ac quantitatem causae atque personae, et utilitatem 723 ac sanationem cordium infirmorum, aut singulis, aut cum aliis duobus testibus, aut cum aliis sex testibus, seipsum sacramento a mala opinione purget. Et non est contrarium decreto Gregorii junioris, si plures testes ad purgationem infamati presbyteri requirantur: quia scribens idem pontifex ad Bonifacium episcopum per Denualdum presbyterum dicit, ut si probari idoneis testibus presbyter [Col. 0785C] infamatus nequiverit, sit jusjurandum in medio, et non diffinivit utrum ipse solus, an cum aliis iuret.

XXV. Et quoniam, ut scriptum est, et in angelis reperta est nequitia, et teste Malachia propheta, atque Joanne evangelista, sacerdotes angeli appellantur, et experti sumus quosdam ad invicem conspirasse, ut se mutuo in sua purgatione adjuvarent, sed revera nocerent, sicut et presbyteri pleni iniqua cogitatione adversus Susannam conspiraverunt, non incongrue videtur, ut cum credibili misso episcopi, presbyteri qui in purgatione infamati sacerdotis, et una cum eo ad jusjurandum se obtulerint, talem examinationem per advocatum infamati presbyteri recipiant, ut in sacramento se Deo non perdant, [Col. 0785D] sicut quosdam hinc jam revictos comperimus.

XXVI. Quia vero, ut sanctus Augustinus dicit, nova morborum genera nova quaerere cogunt medicamentorum experimenta, ac praefatis auctoritatibus instructi, non praejudicantes, si quae sunt, sanius intelligentium sententiis, hoc modo agenda vidimus, quatenus et presbyteros a luxuriae charybdis praecipitio revocare, et toties repetitam canonum prohibitionem a praevaricantibus quoquo modo possimus evindicare, et nos de dissoluta correptione non judicemur, sicut Heli sacerdos damnatus est, quia filios suos segnius ac lenius quam debuerit corripuerat, et ipsi filii ejus perierunt (I Reg. IV): quia, ut Leo dicit (Decr c. 14): »Inferiorum ordinum [Col. 0786A] culpae ad nullos magis referendae sunt, quam ad desides negligentesque rectores, qui multam saepe nutriunt pestilentiam, dum necessariam dissimulant adhibere medicinam.« Et sanctus Gregorius dicit: »Qui non corrigit resecanda, committit.« Et item Leo scribens ad Januarium episcopum, singulis nobis dicit (ibid., c. 14): »Non autem dubitet dilectio tua, nos si, quod non arbitramur, neglecta fuerint quae pro custodia canonum et pro fidei integritate decernimus, vehementius commovendos: quia ut Hilarus papa dicit: Non minus in sanctarum traditionum delinquitur sanctiones, quam in ipsius Domini injuriam prosilitur.« Qualiter autem his agendum sit, qui per contemptum in sanctarum traditionum sanctiones delinquunt, vel in ipsius Domini injuriam [Col. 0786B] prosiliunt, sanctus Leo ad Rusticum episcopum decernit (Decr. c. 16): »Hujusmodi, inquiens, lapsis ad promerendam misericordiam Dei privata est expetenda secessio, ubi illis satisfactio, si fuerit digna, sit etiam fructuosa. A qua districtionis regula, sancto Spiritu promulgata, non licet nobis quacunque pietate indebita declinare: quia etsi debetur 724 compassio proximis, rectitudo tamen debetur vitiis. Unde sacra Scriptura simplicitati rectitudinem semper conjungit: quia simplicitas sine rectitudine fatuitas est. Simplicitas igitur erga vitia, sicut catholici doctores dicunt, dissoluta et stulta est: et rectitudo erga proximos, sine pietatis simplicitate, austera existit et dura.«

Ab isto loco usque ad finem istius capituli non est [Col. 0786C] datum presbyteris.


Quod de crimine confessi vel convicti merito sint a gradu ecclesiastico deponendi.

Et ne quidam, contra Apostolum delectantes, non solum vocum, sed et constitutionum ac factorum novitate, qui, ut audivimus, dicunt non debere presbyterum vel diaconem de crimine confessum sive convictum deponere, sed tantum suspendere, quia sic possunt confessionem et poenitentiam, sicut et alii homines, facere, nos dicant cum Novatianis poenitentiam quibuslibet denegare, quae cum orthodoxis doctoribus, de poenitentia et degradatione ecclesiasticorum ministrorum sentimus, eorum sensibus et verbis dicemus. Ipsi autem, juxta Apostolum, [Col. 0786D] sanam doctrinam non sustinentes, habentes speciem quidem pietatis, virtutem autem ejus abnegantes, quia ut sanctus Ambrosius in explanatione psalmi Beati immaculati, et beatus Coelestinus papa scribens ad Nestorium dicunt: »Et pietas ex qua nascitur frequenter impietas, viderint qualiter se a laqueo liberent, quo se innectunt, ponentes in coelum os suum, et loquentes adversus sacros canones, ut Leo dicit (Decr. c. 5), spiritu Dei conditos, et totius mundi reverentia consecratos, qui sequentes apostolicam doctrinam dicunt in crimine detectos non oportere ad ecclesiasticum gradum accedere, vel in clericatu manere, vel ad clericatum redire.« Unde magnus Leo maximo rugitu de urbe Roma, orbis scilicet capite, [Col. 0787A] per totum mundum intonat, decernens »ut episcopi a praestitutis canonibus nulla aut negligentia aut praesumptione discedant, et si quis sacerdotum contra constituta venire tentaverit, et prohibita fuerit ausus admittere, a suo se noverit officio submovendum. Et Hilarus Papa dicit (Decr. c. 18), quia non minus in sanctarum traditionum sanctiones delinquitur, quam in ipsius Domini injuriam prosilitur.« Et Gelasius: »Comperimus, inquit, nonnullos in ipsis ordinibus constitutos gravibus facinoribus non repelli, cum et Apostolus clamet nemini cito manus imponendas, neque communicandum peccatis alienis: et majorum veneranda constituta pronuntient hujusmodi, etiamsi forte subrepserint, tam qui ante peccaverunt detectos oportere depelli, quam sacrae [Col. 0787B] professionis oblitos praevaricatoresque sancti propositi proculdubio submovendos.« Et sanctus Gregorius ad Anthemium subdiaconum (lib. IX, epist. 66): »Quia tantae nequitiae malum digna non 725 debet sine ultione transire, supradictum fratrem nostrum Pascasium admonere te volumus, ut Hilarium prius subdiaconi, quo indignus fungitur, privet officio, atque verberibus publice castigatum faciat in exsilium deportari, ut unius poena multorum possit esse correctio.« Et ad Columbum episcopum (lib. X, epist. 8): »Pervenit ad nos, quod Donadeus diaconus pro corporali fuisset peccato depositus. Dilectio vestra subtili hoc inquisitione perquirat: et si ita est, in poenitentia retrudendus est, ut commissi flagitii vinculum lacrymis possit [Col. 0787C] absolvere.« Et ad Sabinianum episcopum (lib. VII, epist. 12):« Presbyterum, inquit, de quo nos fraternitas tua latoris praesentium relatione consuluit, nulla ratione in sacro ordine post lapsum, aut permanere, aut revocari posse cognoscas. Circa quem tamen mitius agendum est, propter quod commissum facinus facili dicitur professione confessus.« Et ad Joannem archiepiscopum (lib. VII, ind. 1, epist. 62). »Quae adversus Lucillum Melitanae civitatis episcopum querela commota sit, in gestorum quae ad nos direxistis pagina declaratum est. Et ideo quia tanti facinoris ultio nulla debet dilatione differri, fraternitas vestra tres aut quatuor de fratribus ac consacerdotibus sibi nostris adhibeat, [Col. 0787D] ut ipsis quoque praesentibus patefacta ac satisfacta veritate, praedictum Lucillum de episcopatus ordine, quem hujus sceleris contagio maculavit, studeat sine ambiguitate deponere.« Quia agitur in regula pastorali sanctus Gregorius, legis exponens sententiam, monstrat »non debere eum accedere ad ministerium Dei, nec offerre Deo suo panes, qui parvo, vel grandi, aut torto est naso, id est, qui ad tenendam mensuram discretionis idoneus non est, vel qui subtilitate immoderata rectitudinem suae actionis confundit, in poenitentia vel degradatione lapsorum ex gradibus ecclesiasticis, secundum traditionem catholicam et ecclesiae magistrorum, nobis est tenenda discretio.« Ait enim beatus Gregorius (Moral. XXI, cap. 9): »Nonnunquam a reatu [Col. 0788A] adulterii nequaquam discrepat culpa fornicationis, cum Veritas dicat: Qui viderit mulierem ad concupiscendum eam, jam moechatus est eam in corde suo (Matth. V, 28). Quia enim Graeco verbo moechus adulter dicitur, cum non aliena conjux, sed mulier videri prohibetur, aperte Veritas ostendit quia et solo visu, cum turpiter vel innupta concupiscitur, adulterium perpetratur. Quod tamen plerumque ex loco vel ordine concupiscentis discernitur: quia sicut hunc in sacro ordine studiosa concupiscentia, sic illum adulterii inquinat culpa. In personis tamen non dissimilibus idem luxuriae distinguitur reatus, in quibus fornicationis culpa, qua ab adulterii reatu discernitur, praedicatoris lingua testatur, quae inter caetera asserit [Col. 0788B] dicens, Neque fornicarii, neque idolis servientes, neque adulteri regnum Dei possidebunt (I Cor. VI, 9). Quod enim disjunctae reatui sententiae subdidit, quoniam valde a se dissideat ostendit.« Et item idem dicit: »Scimus quia aliquando minus est in corporis corruptionem cadere, quam cogitatione tacita ex deliberata elatione peccare. Sed cum minus turpis superbia creditur, minus vitatur: luxuriam vero eo magis 726 erubescunt homines, quo simul omnes turpem noverunt. Unde fit plerumque, ut nonnulli per superbiam in luxuriam corruentes experto casu malum culpae labentis erubescant: et tunc etiam majora corrigant, cum prostrati in minimis confunduntur. Reos enim se inter minora conspiciunt, qui se liberos inter graviora [Col. 0788C] crediderunt. Pia ergo Domini dispensatione laxatos nonnunquam malignus spiritus de culpa ad culpam trahit, et dum plus percutit, inde eum quem ceperat amittit, atque unde vicisse cernitur, inde superatur. Ad hoc enim in Scriptura sacra virorum talium, id est David et Petri, peccata sunt indita, ut cautela minorum sit ruina majorum. Ad hoc vero utrorumque illic et poenitentia insinuatur, et venia, ut spes pereuntium sit recuperatio perditorum. De statu ergo suo David cadente nemo superbiat: de lapsu etiam suo David surgente nemo desperet.« Et sanctus Augustinus (epist. 50): »Ut enim constitueretur in ecclesia, ne quisquam post alicujus criminis [Col. 0788D] poenitentiam clericatum accipiat, vel ad clericatum redeat, vel in clericatu maneat, non desperatione indulgentiae, sed rigore factum est disciplinae. Alioquin contra claves datas Ecclesiae disputabitur, de quibus dictum est: Quae solveritis in terra, erunt soluta et in coelo (Matth. XVI, 10). Sed ne forsitan etiam detectis criminibus spe honoris ecclesiastici animus intumescens superbe ageret poenitentiam, severissime placuit, ut post actam de crimine damnabili poenitentiam nemo sit clericus, ut desperatione temporalis altitudinis medicina major et verior esset humilitatis. Nam et sanctus David de criminibus mortiferis egit poenitentiam, et tamen in honore suo perstitit: et beatum Petrum, quando amarissime lacrymas fudit, utique Dominum negasse poenituit, [Col. 0789A] et tamen apostolus mansit. Sed non ideo supervacua putanda est posterior diligentia, quia ubi saluti nihil detrahebatur, humilitati aliquid addiderunt, quo salus tutius muniretur: experti credo aliquorum fictas poenitentias per affectatas honorum potentias. Cogunt enim multas invenire medicinas multorum experimenta morborum.« Detecti ergo, sive confessione sua, sive convictione legali ac regulari, de criminibus ad gradus ecclesiasticos non accedant, et in gradibus ecclesiasticis non maneant, vel ad ecclesiasticos gradus non redeant, sicut sacri canones et decreta sedis Romanae pontificum aperte atque expresse decernunt. Hoc enim nos admonens Apostolus ait: Nolite communicare operibus infructuosis tenebrarum (Ephes. V, 11). Et quia, inquit sanctus Augustinus, [Col. 0789B] parum erat non consentire, id est non communicare, si sequeretur negligentia disciplinae, Magis, inquit, et redarguite (ibid.). Quid est, nolite communicare? nolite consentire, nolite approbare. Quid est, magis et redarguite? reprehendite, corripite, coercete. Sicut item idem dicit apostolus, Peccantes coram omnibus argue, ut caeteri metum habeant (I Tim. V, 20). Sicut arguit Petrus Ananiam et Saphiram, ut caeteri metum haberent: sicut damnavit Simonem, quem 727 tamen ad poenitentiam invitavit: sicut fornicatorem arguit Paulus, quem tradidit Satanae, ut spiritus salvus fieret in die Domini. Unde sapientis verba clavis atque stimulis comparantur, dicente [Col. 0789C] Salomone, Verba sapientiae quasi stimuli, et quasi clavi in altum defixi (Eccle. XII, 11), quia culpas delinquentium nesciunt palpare, sed pungere. Sed in ipsa correptione vel coercitione alienorum peccatorum, sicut beatus Augustinus dicit, cavendum est, ne se extollat qui alterum corripit, et qui se putat stare, videat ne cadat. Foris terribiliter personet increpatio, intus benignitatis teneatur dilectio. Neque enim consentientes simus malis, ut approbemus: neque negligentes, ut non arguamus: neque superbientes, ut insultantes arguamus, sicut satis beatus Gregorius in regula pastorali nobis ostendit. Lapsos autem in ordine ecclesiastico, sed non detectos, judicio Dei committimus, cujus misericordiae, ut Leo dicit (epist. ad Theodorum), nec mensuras possumus [Col. 0789D] ponere, nec tempora diffinire, apud quem nullas patitur veniae moras vera confessio, dicente Dei Spiritu per prophetam: Cum ingemueris, tunc salvus eris; et alibi: Dic iniquitates tuas prior ut justificeris, quia apud Dominum misericordia est, et copiosa apud eum redemptio (Psal. CXXIX, 7); et Apostolus: Si nosmetipsos dijudicaremus, non utique judicaremur (I Cor. XI, 31). Unde doctores catholici: Eo tunc Dominus salvator invenitur, quo nunc prae timore Domini peccatum nostrum a nobismetipsis redarguitur. Unde electi quique culpis suis nunquam sciunt parcere, ut possint culparum judicem placatum invenire: et vere eum postmodum invenire Salvatorem credunt, quem districte modo judicem metuunt. [Col. 0790A] Nam qui sibi nunc in culpa parcit, ei postmodum in poena non parcitur. Culpas nunc singulorum Deus enumerat, cum nos ipsos ad singula quae fecimus deflenda exponit: quas misericorditer relaxat, quia ea dum nos punimus, ipse nequaquam in extremo examine judicat. Neque enim pie Dominus ante diligentium oculos flenda peccata opponeret, si per semetipsum ea districte ferire voluisset. Constat enim quia a suo judicio abscondere voluit, quos miserando praeveniens sibimetipsis judices fecit. Hinc enim scriptum est: Praeveniamus faciem ejus in confessione (Psal. XLIX, 2): Et: Si nosmetipsos dijudicaremus, non utique dijudicaremur. Qua dijudicatione majorem in se quisque severitatem debet exercere, quo se recognoscit gravius deliquisse, ut a seipso [Col. 0790B] judicatus non judicetur a Domino. Quae actio poenitentiae tunc erit perfecta, et Deo acceptabilis, si ascenderit homo adversum se tribunal mentis suae, et constituerit se ante faciem suam, ne hoc ei postea fiat, sicut comminatur Deus peccatori, Arguam te, et statuam contra faciem tuam (Psal. XLIX, 21), atque ita constituto in corde judicio, adsit accusatrix cogitatio, testis conscientia, judex ratio, carnifex timor. Dehinc dolore torquente sanguis animae confitentis per lacrymas profluat: et quo sollicitius suam quisque conscientiam discutiendo examinat, eo latiores ex intimo cordis fonte lacrymarum 728 fluvios fundat: et quotidiano baptismate, lacrymis suae compunctionis ab omnium vitiorum, non solum criminalium, sed et quotidianorum subripientium [Col. 0790C] contagione purgetur, juxta eum qui dicit: Lavabo per singulas noctes lectum meum, lacrymis stratum meum rigabo (Psal. VI, 7): quia vita nostra indigna non judicatur, quae lacrymis lavatur. Unde quia post baptismum inquinavimus vitam, et iterum baptismi aquis lavari non possumus, conscientiam nostram lacrymis baptizemus, et renovemur spiritu mentis nostrae de die in diem. Nescit enim mens per corpus veterescere, quae studet per desiderium semper inchoare. Hinc namque per Paulum dicitur, Renovamini spiritu mentis vestrae (Ephes. IV, 32). Hinc Psalmista, qui ad perfectionis jam culmen pervenerat, quasi inchoans dicebat, Dixi: Nunc coepi (Psal. LXXVI, 11), quia videlicet si lassescere ab inchoatis bonis nolumus, necesse est ut inchoare nos quotidie [Col. 0790D] credamus. A fervore etenim mentis, vel inter spiritales inimicos, vel inter carnales quosque proximos, ipso aliquo modo vivendi usu veterescimus, et assumptae novitatis specie fuscamur. A qua tamen vetustate quotidie, si studia circumspectionis invigilent, orando, legendo, bene vivendo renovamur: quia vita nostra, dum lacrymis lavatur, bonis operibus exercetur, sanctis meditationibus tenditur, ad novitatem suam: sine cessatione reparatur; quia peccata, sive parva, sive magna, impunita esse non possunt: quoniam aut homine poenitente, aut Deo judicante plectuntur, cessat autem vindicta divina, si conversio praecurrat humana. Amat enim Deus confitentibus parcere, et eos qui semetipsos judicant non [Col. 0791A] judicare. Et sanctus Gregorius, quod et praedecessor ejus sanctus Callistus scripserat, de lapsis in ordine Ecclesiastico, sed non detectis, interroganti se respondit (epist. 2): Nos, inquiens, praecedentes nobis patres sequimur, qui auctore Deo sacra doctrina illorum non discordamus. A capite itaque incipientes, usque in quartum altaris ministerium, hanc formam servandam cognoscimus, ut quia minorem major praecedit, sicut honore ita et crimine, et quem major sequitur culpa, major importetur vindicta, et post poenitentiam credatur esse fructuosa. Quid enim prodest triticum seminare, et fructum illius non colligere? Post dignam satisfactionem credimus posse redire ad honorem, propheta dicente: Nunquid qui cadit non adjiciet ut resurgat, et qui aversus est non [Col. 0791B] revertetur (Psal. XL, 9.) Idem propheta ait: In quacunque die conversus ingemueris, tunc salvaberis. Unde et Psalmista ait: Cor mundum crea in me, Deus, et spiritum rectum innova in visceribus meis. Ne projicias me a facie tua, et spiritum sanctum tuum ne auferas a me (Psal. L, 12, 13). Dum enim petiit ne a Deo projiceretur prolapsus culpa, alienam rex et propheta simul rapuisse uxorem tremefactus expavit, propheta indicante flagitium suum: et poenitentiam agens addidit: Redde mihi laetitiam salutaris tui, et spiritu principali confirma me (ibid., 13). Si enim se dignum Deo per poenitentiam non fecisset, nequaquam aliis praedicaret. Ait 729 enim: Docebo iniquos vias tuas, et impii ad te convertentur (ibid., 15). Dum, inquit, peccata [Col. 0791C] sua prospexit propheta mundata per poenitentiam, non dubitavit praedicando curare aliena, et sacrificium de semetipso offerre Deo studuit cum dicebat: Sacrificium Deo spiritus contribulatus (ibid., 19), et reliqua, quae devotus ac studiosus lector suo loco invenire valebit. Et item alibi: Sed poenitentiam agere digne non possumus, nisi modum quoque ejusdem poenitentiae cognoscamus. Poenitentiam quippe agere est, et perpetrata mala plangere, et plangenda non perpetrare. Nam qui sic alia deplorat, ut tamen alia committat, adhuc poenitentiam agere aut ignorat, aut dissimulat. Quid enim prodest, si peccata quis luxuriae defleat, et tamen adhuc avaritiae aestibus anhelat? aut quid prodest, si irae culpas jam lugeat, et tamen adhuc invidiae facibus tabescat? [Col. 0791D] Unde necesse est, ut qui peccata deplorat, ploranda minime committat, et qui plangit vitia, perpetrare vitia timeat. Et si quis in fornicationis culpa, vel fortasse, quod est gravius, in adulterio, vel in incestu, vel in eo quod turpe est etiam dicere lapsus est, tanto a se licita debeat abscidere, quanto se meminit [Col. 0792A] et illicita perpetrasse: attendens consilium beati Joannis Baptistae dicentis, Facite fructus dignos poenitentiae (Luc. III, 8). Qua sententia uniuscujusque convenitur conscientia, ut tanto majora quaerat bonorum operum lucra per poenitentiam, quanto gravius sibi intulit damna per culpam: et singula quaeque admissa consideret, et dum per unumquodque erroris sui inquinationem deflet, simulque ac totum lacrymis mundet. Unde bene per prophetam Jeremiam dicitur, cum Judae singula delicta censerentur: Divisiones aquarum deduxit oculus meus (Thr. III, 48). Divisam quippe ex oculis aquam deducimus, quando peccatis singulis dispertitas lacrymas damus. Neque enim uno eodemque tempore aeque mens de omnibus dolet: sed dum nunc hujus, nunc illius [Col. 0792B] culpae memoria acrius tangitur, simul de omnibus in singulis commota purgatur. Sic nimirum erga lapsos atque detectos, cum catholicae et apostolicae Ecclesiae doctrina, sacrorum canonum severitatis censuram sequimur. Sic de lapsis, sed non detectis, et peccata sua perfecte lugentibus, cum Ecclesia catholica de omnipotentissima Domini benignitate sentimus: quia nullum peccatum est, ut dicit Gelasius, pro quo aut non oret Ecclesia remittendum, aut quod data sibi divinitus potestate desistentibus ab eodem non possit absolvere, vel poenitentibus relaxare, cui dicitur, Quaecunque dimiseritis super terram, dimissa erunt in coelis: et quaecunque solveritis super terram, soluta erunt et in coelis (Joan. XX, Matth. XVIII). In quibuscunque omnia sunt, quantacunque [Col. 0792C] sint, et qualiacunque sint. Sic evangelicas sententias inter se non discordare intelligimus, quibus dicitur: A fructibus eorum cognoscetis eos (Matth. VII, 16). De quibus malae operationis fructibus, id est de manifestis peccatis, sicuti sunt stupra, vel blasphemiae, vel furta, vel ebrietas, et si quae sunt alia, nobis judicare praecipitur. Cum autem dicitur: 730 Nolite judicare et non judicabimini; nolite condemnare et non condemnabimini (Matth. VII, 1). Et: Nolite ante tempus judicare, quoadusque veniat Dominus, et illuminet abscondita tenebrarum, et manifestet consilia cordis (I Cor. IV, 5), de illis factis dictum intelligimus, quae dubium est quo animo fiant, vel quae facta nos latent. Et sicut evangelicae sententiae inter se non discordant, ita nec apostolica [Col. 0792D] sedes est sibi ipsa diversa, sive adversa, quae secundum sacros canones de manifestis peccatis confessos, sive convictos, a gradu ecclesiastico jubet deponi, et non publice confessos, vel legaliter ac regulariter convictos, damnari vel degradari nulla ratione permittit.



III. CAPITULA ANNO XII EPISCOPATUS SUPERADDITA.
[Col. 0793]

Haec capitula anno XII episcopatus nostri, IV Idus Junias, aliis capitulis quae jam consacerdotibus nostris dederamus, auctoritatem Patrum sequentes, superaddidimus, et fratribus ac consacerdotibus nostris observanda tradidimus.



CAP. I.---Quod presbyteri curare debeant, ut publici peccatores poenitentiam accipiant, et episcopo referre quomodo illam agant. De poena eorum qui ad poenitentiam venire contemnunt, et presbyterorum, qui peccatores non indicant; et quod ultima poenitentia nulli neganda sit.
[Col. 0793A]

Ut unusquisque sacerdos maximam providentiam habeat, quatenus, si forte in parochia sua publicum homicidium, aut adulterium, sive perjurium, vel quodcunque criminale peccatum publice perpetratum fuerit, statim, si auctorem facti vel consentientem adire potuerit, hortetur eum quatenus ad poenitentiam veniat coram decano et compresbyteris suis, et quidquid ipsi inde invenerint vel egerint, hoc comministris nostris, magistris suis, qui in civitate consistunt, innotescat: ut infra quindecim [Col. 0793B] dies ad nostram praesentiam publicus peccator, si intra parochiam nostram fuerimus, veniat, et juxta traditionem canonicam publicam poenitentiam cum manus impositione accipiat: et si longius a parochia nostra fuerimus, annus et dies Kalendarum subtiliter describatur, quando peccatum publicum quisque admisit, et quando ad poenitentiam 731 coram ministris venit, vel quando ad impositionem manus nostrae pervenit. Et semper de Kalendis in Kalendis mensium, quando presbyteri de decaniis simul conveniunt, collationem de poenitentibus suis habeant, qualiter unusquisque suam poenitentiam faciat, et nobis per comministrum nostrum renuntietur, ut in actione poenitentiae pensare valeamus, quando quisque poenitens reconciliari debeat. [Col. 0793C] Et si forte quis ad poenitentiam venire noluerit infra quindecim dies post perpetrationem peccati, et exhortationem presbyteri in cujus parochia actum fuerit, et sedulitatem decani ac compresbyterorum suorum, atque instantiam comministrorum nostrorum, decernatur qualiter qui peccatum perpetravit, et ad poenitentiam redire contemnit, a coetu Ecclesiae, donec ad poenitentiam redeat, segregetur. Et sciat quisque presbyter, quia si per alium nobis cognitum fuerit quod in sua parochia admittatur, et tardius ad nostram notitiam perlatum fuerit, tantos dies a ministerio suspensus in pane et aqua excommunicatus morabitur, quantos dies nostram vel comministrorum nostrorum notitiam ipsa actio, sine illius suggestione, et debita ac jussa commonitione, supertransierit: [Col. 0793D] et in cujus negligentia peccator publicus non commonitus post tantos dies sicut praefiximus obierit, sciat se quisque presbyter gradum amissurum. Hoc tamen omnimodis ab omnibus caveatur, [Col. 0794A] ut nemo poenitens, et cum devotione petens, ultima poenitentia vel ultimo viatico defraudetur: ea convenientia, ut si convaluerit, secundum ecclesiasticas regulas poenitentiam agat, et reconciliationem, quantum Deus sibi concesserit, in ordine poenitentium expetat et exspectet.



CAP. II.---Ut pro loco sepulturae nihil exigatur, et locum haereditario jure nemo sibi arroget, sed a presbytero accipiat; et de sepulcris non violandis.

Ut pro loco sepulturae, sicut sacra et canonica sanxit auctoritas, nemo a quocunque quiddam exenii exigat. Si autem aliquid quisquam gratis offerre voluerit, post sepultum chari sui vel charae suae corpus, hoc suscipi non vetamus. Et nemo Christianorum praesumat, quasi haereditario jure, de sepultura [Col. 0794B] contendere: sed in sacerdotis providentia sit, ut parochiani sui, secundum Christianam devotionem, in locis quibus viderit sepeliantur. Ipse tamen sacerdos, memor ordinis sui, provideat et congruam cuique sepulturam, et ne scandalum, quantum vitari potest, fiat suis parochianis. Et provideat, sicut de ministerio suo et coram Deo et coram saeculo vult gaudere, ut nullius Christiani corpus de sepulcro suo ejiciatur, et nec sepulcra confringantur, vel caminatae sicut solent inde fiant: quia sicut crudele est quemquam de domo sua expellere, et misericordiae opus est, egenum et vagum juxta Dominicum dictum in domum recipere: 732 ita sacrilegum est, corpus indevote ac irreligiose propter cupiditatem a sepulcro ejicere, ubi quisque Dominicam vocationem, [Col. 0794C] ut in adventu justi judicis resurgat, in pace quiescens debuerat exspectare.



CAP. III.---Ut nullus missam celebret in altari non consecrato, vel sine tabula ab episcopo consecrata.

Ut quia quidam presbyteri, praeter ecclesiam in qua titulati sunt, etiam capellas habent, et quidam etiam veteres ecclesias restaurant, aut altaria nova construunt propter loci convenientiam, vel immutant; nemo presbyterorum in altario ab episcopo non consecrato ante consecrationem cantare praesumat. Quapropter, si necessitas poposcerit, donec ecclesia vel altaria consecrentur, et in capellis etiam quae consecrationem non merentur, tabulam quisque presbyter, cui necessarium fuerit, de marmore vel nigra petra, aut litio honestissimo, secundum suam [Col. 0794D] possibilitatem, honeste affectatam habeat, et nobis ad consecrandum afferat, quam secum cum expedierit deferat, in qua sacra mysteria secundum ritum ecclesiasticum agere valeat.



IV. CAPITULA IN SYNODO RHEMIS DATA ANNO 874.
[Col. 0795]

Haec capitula data sunt presbyteris in Synodo Rhemis, anno Incarnationis Dominicae 874, in mense Julio.



CAP. I.---Quod iidem parochiarum presbyteri et canonici in monasteriis simul esse non possint.
[Col. 0795A]

»Quia non solum illicita, sed etiam perniciosa sibi ac commissae plebi praesumptione, contra sacros canones, presbyteri nostrae parochiae dicuntur ecclesias suas negligere, et praebendam in monasterio Montis Falconis obtinere, sed et canonici ipsius monasterii ecclesias rusticanarum parochiarum occupare, necesse nobis est, non solum quid inde sacri canones definiant demonstrare, sed et vigorem ac censuram eorumdem sacrorum canonum, si se non correxerint, in contemptores exerere. Ut igitur de his interim sileamus, qui certis de causis secundum sacros canones de aliis 733 parochiis in nostram parochiam veniunt, et regulariter a nobis suscipiuntur, vel qui vacantes [Col. 0795B] ecclesiis vacantibus incardinantur, vel causa regulis conveniente, secundum easdem regulas de ecclesiis ad alias ecclesias transferuntur: de canonum transgressoribus iidem canones sacri decernunt, ut in illa ecclesia tantummodo quique ministrent, in qua prius ordinati fuerunt: si vero jam quis translatus est ex alia in aliam ecclesiam, prioris ecclesiae rebus in nullo communicent: eos vero qui ausi fuerint, post diffinitionem magnae et universalis hujus synodi, quidquam ex his quae sunt prohibita perpetrare, decrevit sancta synodus a proprio hujusmodi gradu recedere.« Et sanctus Leo papa sedis Romanae hinc ad Aquileiensem archiepiscopum scripsit, dicens (epist. 89, ad Nicetam): »Illam partem ecclesiasticae disciplinae, qua olim a sanctis Patribus et a nobis saepe [Col. 0795C] decretum est, ut nec in presbyteratus gradu, nec in diaconatus ordine, nec in subsequenti ordine clericorum, ab ecclesia ad ecclesiam cuiquam transire sit liberum, ut in integrum revoces admonemus: ut unusquisque non ambitione illectus, non cupiditate seductus, non persuasione hominum depravatus, ubi ordinatus est perseveret. Ita ut si quis sua quaerens, non quae Jesu Christi, ad plebem suam et ecclesiam suam redire neglexerit, et ab honoris privilegio, et a communionis vinculo habeatur extraneus.« Quae verba beati Leonis si quis intelligere attente curaverit, et omnem pravam occasionem exclusam, et omnem utilitatis ac necessitatis rationem concessam inveniet. Ait enim, ut unusquisque, non ambitione illectus, non cupiditate seductus, non [Col. 0795D] persuasione hominum depravatus, ubi ordinatus est perseveret. Si enim quis non fuerit ambitione illectus, de minori ad majorem ecclesiam non quaeret ascendere: si non fuerit cupiditate seductus, non quaeret quae sua sunt, sed quae Jesu Christi, ac per [Col. 0796A] hoc non plebem suam deserere, et ad monasterii quasi tuitionem confugere, vel canonicus ordinatus in monasterio, obsequia monasterialia derelinquens, turpis lucri cupiditate ob emolumentum decimae rusticanarum parochiarum ecclesias studebit invadere, non curans si infantes sine baptismate mortui casu fuerint, vel sine communione et reconciliatione infirmi obierint. Constat enim et certum est, quia et claustra monasterii atque obsequia debita, et quae sunt necessaria plebi in rusticanis parochiis, insimul exsequi nemo valebit. Quomodo enim, si intempestae noctis silentio, aut infans natus periclitatur, aut infirmus viaticum munus petierit, canonicus a claustris monasterii exiet, et ad villam infirmorum necessitatibus pergens succurrere praevalebit? Quod [Col. 0796B] videns sanctus Gregorius, tractans coram populo Ezechielem prophetam dicit (hom. 5 in Ezechiel.): Thronus ejus, quin Domini, flamma ignis, rotae ejus ignis accensus (Dan. VII, 9), »Hi, inquit, qui animarum custodes sunt, et pascendi gregis onera susceperunt, mutare loca minime permittuntur: sed quia uno in loco positi, divinitatis in se praesentiam 734 portantes ardent, thronus Dei flamma ignis dicitur. Quapropter non nobis est negligendum, sed studiosius exsequendum, quod isti sancti Dei ex hac causa obnoxius tenendum decreverunt.« Unde sanctus Leo, ea quae praemisimus ad Aquileiensem archiepiscopum scribens, mox subdidit (Decr. c. 14): Non, inquiens, dubitet dilectio tua, nos si, quod non arbitramur, neglecta fuerint quae pro custodia canonum, [Col. 0796C] et pro fidei integritate decernimus, vehementius commovendos: quia inferiorum ordinum culpae ad nullos magis referendae sunt, quam ad desides negligentesque rectores, qui multam saepe nutriunt pestilentiam, dum austeriorem dissimulant adhibere disciplinam. Si ergo quisquam presbyter parochiae nostrae, aut infirmitate corporis, aut latente animae peccato, senserit se non posse proficere plebi sibi commissae, vel non debere praeesse, et voluerit monasterii portum ad agendam poenitentiam secundum decreta beati Leonis expetere, professionis suae libello, ab ordine et titulo atque regimine plebis, secundum Gregorii decreta se exuat, ut in monasterium intret. Sin autem, ecclesiam suam et plebem sibi commissam secundum sacras regulas teneat et gubernet. [Col. 0796D] Si vero contra praedicta canonum interdicta quisque presbyter in parochia nostra praesumpserit, modis omnibus se ab ordine abjiciendum cognoscat.



CAP. II.---Quod pro loco matriculae nihil a quoquam requiri vel accipi debeat.
[Col. 0797A]

Saepe vos admonui de matriculariis, quales suscipere debeatis, et qualiter eis partem decimae dispensare debeatis: sed admonitionem nostram, imo Dei per nostram exiguitatem, quosdam parvipendere comperi. Unde necesse mihi est iterare, quod quosdam cognosco negligere. Interdixi enim vobis Dei auctoritate, ut nemo presbyter pro loco matriculae quodcunque xenium, vel servitium in messe, vel in quocunque suo servitio, praesumat requirere vel accipere: et matriculariis debitam partem decimae, quam fideles pro peccatis suis redimendis Domino offerunt, nemo praesumat vendere. Quod et nunc iterum interdico, ostendens vobis divinam auctoritatem. Ut [Col. 0797B] enim plurima de sanctis Scripturis praetermittam, et pauca vobis sed notissima in medium devocem, sanctus Spiritus per beatum David quod cantatis cantavit: Deus meus, misericordia tua (Psal. XVIII, 18): et decima a fidelibus data, misericordia est, et misericordiae quae Deus est datur: quae misericordia dicet in judicio misericordibus: Quandiu fecistis uni ex minimis istis, mihi fecistis (Matth. XXV, 40). Eleemosyna enim Graece, misericordia dicitur Latine: et qui eleemosynam vendit, Deum, id est misericordiam nostram, vendit: et similis est Judae, de quo in Evangelio scriptum est, quia loculos habebat Judas (Joan. XIII, 29). Ea quae mittebantur, id est quae fideles Domino dabant, unde ipse et sui discipuli secundum carnem subsisterent, et 735 eleemosynas Dominus faciebat, Judas portabat, [Col. 0797C] id est asportabat et furabatur. Et presbyter, qui de redemptione peccatorum, id est de decima fidelium, quodcunque exenium requirit aut accipit, non est dignus inter presbyteros nuncupari, sed dejici: sicut Judas nuncupabatur inter apostolos, sed de apostolorum numero dejectus, et in consortium diaboli est in aeternum abjectus. Et sciatis, quia quicunque presbyter ex hoc Judae latrocinio fuerit revictus, non solum a presbyterali ordine dejicietur, sed nec etiam partem de illa decima, quam matricularii accipiunt, accipere promerebitur: sed partem cum illo habebit, cujus fieri consors maluerit. »In se, inquit sanctus Hilarus papa, quidquid in alium quis non resecarit, inveniet;« et sanctus [Col. 0797D] Gregorius: »Qui non corrigit resecanda, committit.«



CAP. III.---De indebito accessu ad feminas, et a ministerio dejiciendis iis qui se non correxerint.

Jam vobis capitulum ex sanctis Scripturis et a catholicorum dictis donavi de inconvenienti accessu, et indebita familiaritate ad feminas. Sed video quosdam vestrum illud parvipendere. Unde iterum illud in conventu vestro volo recitari, cum sententia Zozimi papae dicentis (in decret. c. 2); Sciat quisquis hoc postposita Patrum et apostolicae sedis auctoritate neglexerit, a nobis districtius vindicandum, ut loci sui minime dubitet sibi non constare rationem, si hoc putat post tot prohibitiones impune posse tentari. Contumeliae enim studio fit, quidquid [Col. 0798A] interdictum toties usurpatur. Et sciatis pro certo, quia non in quocunque requiram de viso concubitu vestro cum feminis sed de interdicto canonico in accessu ad feminas, quia, ut Hilarus papa dicit: (epist. ad Veranum, Leont. et Victur.): Non minus in sanctarum traditionum sanctiones delinquitur, quam in ipsius Domini injuriam prosilitur. Et cui vestrum amplius placuerit indebita feminarum familiaritas, quam sacri ministerii puritas, habeat quod elegerit: quia insimul et sacri ministerii puritatem, et immundi contubernii habere non poterit impuritatem. Dejicietur ergo a sacro ministerio, cui non poterit prodesse correptio. Sicut sanctus Leo papa ad Anatolium Constantinopolitanum episcopum decrevit dicens (epist. 82): »Debet diligentia tua vigilanter [Col. 0798B] insistere, ita ut his, quibus prodesse non poterit correptio, non parcat abscisio. Oportet enim nos Evangelici meminisse mandati, quod ab ipsa veritate praecipitur, ut si nos oculus, aut pes, aut dextera scandalizaverit manus, a compage corporis auferatur: quia melius est his in Ecclesia carere membris, quam cum ipsis in aeterna ire supplicia. Abjicienda prorsus pestifera haec a sacerdotali vigore patientia est, quae sibimet peccatis aliorum parcendo non parcit: sicut Heli quondam sacerdos, filiorum suorum delicta tolerando, cum ipsis divinae justitiae sententiam meruit experiri, quia segni 736 indulgentia dissimulavit plectere peccatores (I Reg. IV).«---»Cum, inquit Ambrosius, uni sacerdos indulget indigno, plurimos facit prolapsionis contagium [Col. 0798C] provocari; facilitas enim veniae incentivum tribuit delinquendi.« Et sanctus Gregorius: Dum enim unus corripitur, plurimi emendantur, et melius est, ut pro multorum salvatione unus condemnetur, quam per unius licentiam multi periclitentur. Nec mirum si inter homines haec ratio custoditur, cum inter jumenta haec fieri persaepe cognovimus. ut ea quae scabiem aut impetiginem habere videntur, separentur a sanis, ne illorum morbo caetera damnentur, vel pereant. Satius est enim, ut manifeste corrigantur, quam pro illis bonis pereant, sicut verus agricola noster Christus Dominus in Evangelio monstrat, dicens: Omnem palmitem non ferentem fructum, scilicet bonae operationis, tollam eum (Joan. XV, 2). Et hoc est quod a Domino per Moysen in Levitico [Col. 0798D] figurate praecipitur (Levit. XIV), ut lapis in domo leprosus a sacerdote inspiciatur, et si purificari nequiverit, jam inter immundos computetur, ac de ordine mundorum lapidum, id est ecclesiasticorum consortio eruatur, atque alius qui dignus est loco ejus substituatur. Videlicet abjecto de coelesti, id est ecclesiastico aedificio, tanquam mortuo lapide, quolibet noxio, qui noluit servare quod dicitur: Tene quod habes, ne alius accipiat coronam tuam (Apoc. III, 11), juxta Petrum apostolum, tanquam lapis vivus, in domo spiritali, in aedificio scilicet sanctae Ecclesiae Jerusalem coelestis, quae constat ex angelis et hominibus, et aedificatur ut civitas, utilis superaedificetur.



CAP. IV.---De iis qui de facultatibus ecclesiasticis alodes comparant, et illos Ecclesiae non derelinquunt.
[Col. 0799A]

Quosdam vestrum ecclesias vestras negligere, et alodes audio comparare, et in eis mansos exstruere atque excolere, ac in eisdem mansis feminarum habitationem habere, eosque mansos non ecclesiis secundum sacros canones derelinquere, sed contra sacros canones vel propinquis vestris, vel aliis quibuscunque distrahere. Unde sciatis, quoniam a quocunque hoc fieri comperero, secundum canonicam severitatem judicare curabo. Nullum enim alodem episcopus, vel presbyter, melius vel firmius potest habere, quam qui est ecclesiae attributus, si secundum suum ordinem vivere voluerit. Si autem ordinem [Col. 0799B] pro sua culpa perdiderit, nec alodem, quem a die ordinationis suae de ecclesiasticis facultatibus acquisivit, habere valebit. Quam fraudem de facultatibus ecclesiarum contra sacros canones, et sanctarum seriem Scripturarum, praedicationemque majorum, ex magna parte possent retundere comministri nostri, si secundum capitulum ex sacris regulis a nobis collectum, et illis ac vobis datum, studerent requirere quid de decimis singuli agant presbyteri: 737 et quoniam nihil ab eis in parochiae circuitione exigo, quae per singulos annos pareant in ecclesiis, de his quae a nobis sunt ecclesiis constituta, et qualiter quique presbyteri hospitales existant secundum praeceptionem beati Petri apostoli jubentis: Hospitales invicem sine murmuratione, [Col. 0799C] unusquisque sicut accepit gratiam in alterutrum illam administrantes (I Petr. IV, 9). Et sanctus Paulus dicit: Charitas fraternitatis maneat apud vos, et hospitalitatem nolite oblivisci: per hanc enim placuerunt quidam angelis hospitio receptis (Hebr. XIII, 1). [Col. 0800A] Et Jacobus apostolus dicit: Religio munda et immaculata apud Deum et Patrem haec est, visitare pupillos et viduas in tribulatione eorum, et immaculatum se custodire ab hoc saeculo (Jac. I, 17).



CAP. V.---Quod pro ecclesiis viduatis praemia patronis dari non debeant.

Saepe vos admonui de exeniis superfluis contra sacras regulas pro ecclesiis viduatis non dandis. Sed sicut audivi, vos non inde castigatis, sed vos ipsos, et vestros nutritos, in maledictionem Simoniacae haereseos traditis: quam haeresim sanctus Petrus princeps apostolorum primam damnavit dicens ad Simonem: Pecunia tua tecum sit in perditionem (Act. VIII, 20). Si enim hominis sensum haberetis qui hoc facitis (non enim de omnibus [Col. 0800B] dico), potuissetis attendere, quia si vos bene viveretis, et vestros nutritos in bona vita et in bona conscientia nutriretis, non vobis esset necesse, et vestra perdere, et vos ipsos in damnationem mittere. Ipsi enim scitis, quia nemo fidelis in parochia nostra in sua ecclesia sine presbytero esse cupit, et sine ordinatione episcopali presbyterum ibi habere non potest. Quapropter quisque defuncto presbytero in sua ecclesia presbyterum petit, apud quem cum clericum bonum quaesiero, ut illi presbyterum ordinem, ipse clericum bonum quaeret: et si eum bonum mihi adduxerit, ordinabo illum: sin autem, alium requiram: et ipse tandiu clericum bonum quaeret, usque dum convenientem ordini sacro inveniat. En non necesse esset vobis petere ecclesias [Col. 0800C] cum superfluo exenio: quia quique fideles, si vestra culpa non esset, plus quaererent bonos clericos, quam vestros denarios: et hoc non suffertis; sed vos et vestros nutritos in maledictionem mittitis, cum dato patronis praemio vobis et illis peccatum emitis.



V. 738 CAPITULA ARCHIDIACONIBUS PRESBYTERIS DATA.
[Col. 0799]

Anno Incarnationis Dominicae 877, V Idus Julias, Hincmarus archiepiscopus dedit comministris suis haec capitula, quae sequuntur, Guntario et Odelhardo archidiaconibus presbyteris.

[Col. 0799D] Beatus Petrus apostolus, cujus vice in Ecclesia funguntur episcopi, et sub eorum dispositione ipsorum comministri, in epistola sua commonet illos, dicens: Seniores qui in vobis sunt obsecro, consenior et testis Christi passionum, qui et ejus quae in futuro revelanda est gloriae communicator; pascite qui est in vobis gregem Dei, providentes non coacte, sed spontanee secundum Deum: neque turpis lucri gratia, sed voluntarie: neque ut dominantes in clero, sed forma facti gregis, et ex animo (I Petr. V, 1-3). Cujus verbum atque exemplum secutus sanctus Leo papa (ep. 88, Anastasio Thessalon.), eum, cui suas vices commisit in partem sollicitudinis, non in plenitudinem potestatis, ab indebito appetitu praesumptionis [Col. 0800D] per distincta capitula coercuit freno discretionis. Juxta quorum doctrinam, vos in exordio commissi ministerii paucis capitulis patenter ac diligenter commoneo: a quibus vos, quantum patitur humana fragilitas, non deviare sub testificatione Christi praecipio.



CAP. I.---Ut non gravent presbyteros quando parochias circumeunt.

Egregius doctor gentium discipulis suis dicit: Imitatores mei estote, sicut et ego Christi (I Cor. XII, 1). Et vos, quando rusticanas parochias vobis commissas, vel mecum, vel per vos circuitis, sicut et ego, non graves sitis presbyteris in paratis quaerendis; neque ducatis superflue vobiscum homines [Col. 0801A] vel vestros proprios, vel propinquos vestros, per quos illos gravetis in cibo et potu, et fodro ad caballos. Et providete ne homines vestri, qui vobiscum ibunt, illos dehonorent, vel hominibus illorum graves sint. Nec diu in mansionibus ipsorum presbyterorum immoremini: et si necessitas evenerit, ut in aliquo loco immorari debeatis, sic disponite victualia vestra per circummanentes presbyteros, ut nemini graves sitis, et non otiosi et infructuosi stipendia ecclesiastica insumatis, sicut nec ego gravis sum presbyteris, per quos parochias circumeo.



739 CAP. II.---Ut parochias non occasione victus, sed instructionis causa circumeant.

Ut non occasione victus parochias circumeatis, [Col. 0801B] quatenus de aliorum stipendiis viventes vestra stipendia conservetis: sed verbo et exemplo, non solum presbyteros, sed et laicos, de vestra bona conversatione et inquisitione secundum ministerium vobis commissum instruatis.



CAP. III.---Ne munera a presbyteris accipiant, ut eorum vitia dissimulent.

Ut a presbyteris exenia non accipiatis, quatenus illorum mala fama cooperiatur; sed omnibus verbo et exemplo notum facite, quia plus valet apud vos Dei et proximi dilectio, quam terrenum lucrum acquirendi occasio: plus benignitas quam severitas, plus commonitio quam commotio, plus charitas quam potestas. Erga bonos et bene agentes estote aequales [Col. 0801C] ut fratres: erga pravos estote vitiorum correctores, et fratrum amatores. Similiter et erga alios in vestris ministeriis delinquentes.



CAP. IV.---Ne a presbyteris quidquam petant quod secum auferant dum redeunt.

Quando parochias circuitis, nolite graves esse presbyteris, petentes friskingas, vel pisces, aut formaticos, aut annonam, aut alias quaslibet res, ut habeatis quando ad civitatem reversi fueritis, unde quasi fratribus refectionem faciatis, ut salvis stipendiis vestris habeatis unde vos et vestros conducatis.



CAP. V.---Ne denarios a presbyteris vel eulogias exigant, sed sponte oblata tantum accipiant.

[Col. 0801D] Nolite quasi pro aliquo adjutorio ad quamcunque rem denarios apud presbyteros postuletis: neque quando ad synodum, vel pro inquisitione ministerii sui, seu pro chrisma accipiendo venerint, eulogias exigatis, sed si cui forte commodum fuerit pro sua voluntate et commoditate aliquid gratis offerre, cum gratiarum actione accipite.



CAP. VI.---Ne pascendis suis vel amicorum caballis presbyteros gravent.

Nolite quasi per precationem caballos vestros, vel amicorum vestrorum, ad pastum presbyteris commendare praesumatis, neque 740 annonam, vel fodrum ab eis exigatis. Ideo enim vobis de facultatibus ecclesiasticis, juxta quod Apostolus de lege [Col. 0802A] dicit: Non obturabis os bovi trituranti (I Tim. V, 8), solatium praebeo, ut presbyteros non gravetis.



CAP. VII.---Ut parochias rusticanas confundere vel dividere non praesumant, et ut ecclesias omnes, capellasque illis subjectas describant.

Expresse vobis in nomine Christi praecipio, ut rusticanas parochias pro alicujus amicitia vel petitione, aut pro aliquo praemio, non praesumatis confundere, nec dividere: neque ecclesias illas, quae ex antiquo presbyteros habere solitae fuerunt, aliis ecclesiis quasi loco capellarum non subjiciatis: neque capellas de illis ecclesiis, quibus antiquitus subjectae fuerunt, ad alias ecclesias subjicere praesumatis. Et per omne ministerium vestrum, unusquisque vestrum describat omnes ecclesias et titulos, [Col. 0802B] quae antiquitus presbyteros habuerunt, et capellas antiquitus illis subjectas, et mihi scripto renuntiate.



CAP. VIII.---Ut nulli capellam domi habere, aut missam in domo celebrari sine episcopi licentia concedant: et ut capellas ejusmodi omnes describant.

Nemo vestrum capellam alicui in domo sua habere concedat sine mea licentia, neque in domo sua missas celebrari concedat sine mea licentia: et unusquisque vestrum describat per suum ministerium, quicunque capellam extra ecclesiam principalem habet a tempore Ebonis usque ad tempus meum, et a tempore meo, vel mea vel alterius licentia factam, et in cujuscunque presbyteri parochia [Col. 0802C] quaecunque vel cujuscunque capella sit facta.



CAP. IX.---Ne poenitentes pro munere aliquo ad reconciliationem adducantur, vel post eam negligantur.

Sollicite providete, ne vos, vel presbyteri, negligenter poenitentes pro aliquo munere ad reconciliationem adducatis, vel post reconciliationem eos negligatis, quod Simoniacum est.



CAP. X.---De relapsis post publicam poenitentiam.

Sollicite providete, ut si aliqui post reconciliationem publicam in publicum peccatum ceciderint, ad notitiam meam perferatis, ut sciatis qualiter inde et vos et presbyteri agere debeatis.



CAP. XI.---Ne ad ordinationem pro aliquo munere adducantur non idonei.

[Col. 0802D] Sollicite providete de vita et scientia clericorum, quos ad 741 ordinationem adducetis: ne pro aliquo munere tales ad ordinandum introducatis, qui introduci non debent, quoniam Simoniacum est.



CAP. XII.---Ut videant quomodo capitula sibi data observent presbyteri.

Sollicite providete, secundum capitula presbyteris a nobis data, de portione ecclesiae, quid inde in ecclesiis pareat: sed et de matriculariis et de aliis capitulis presbyteris a nobis datis, qualiter illa teneant et conservent.



CAP. XIII.---Quomodo eligendus sit decanus in locum defuncti vel inutilis.

Si decanus in ministerio vestro aut negligens, aut [Col. 0803A] inutilis et incorrigibilis fuerit, vel aliquis eorum obierit, non inconsiderate decanum eligite. Et si ego in longinquo sum, decanum illum qui electus [Col. 0804A] est interim constituite, donec ad meam notitiam electio illa referatur, et mea constitutione aut confirmetur, aut immutetur.




[Col. 0803]
HINCMARI ARCHIEPISCOPI RHEMENSIS CORONATIONES REGIAE.



I. CORONATIO CAROLI CALVI Quando in regno Lotharii consecratus est.


Ordo qualiter CAROLUS rex fuit coronatus in Mettis civitate, anno 869, in mense Septembris, V Idus Septembres, quae evenit die Veneris, cum istis episcopis, videlicet Hincmaro archiepiscopo, Adventio, Attone, Arnulfo, Francone, Hincmaro et Odone; quando quondam rex Lotharius, filius Lotharii imperatoris, fuit mortuus in Placentia civitate.



Annuntiatio Adventii episcopi ante initium missae in ecclesia S. Stephani coram rege, et episcopis, et aliis quamplurimis.
[Col. 0803B]

CAP. I.---Vos scitis, et multis in plurimis regnis est cognitum, quantos et quales eventus tempore senioris nostri, quem hactenus habuimus, pro causis notissimis communiter sustinuimus, et quanto dolore, quantaque angustia de illius infausta morte nuper cordibus perculsi sumus. Unde unicum refugium et singulariter salubre consilium, rege et principe nostro destituti ac desolati, nobis 742 omnibus esse consideravimus, ut jejuniis et orationibus ad eum nos converteremus qui est adjutor in opportunitatibus, in tribulatione, et cujus est consilium, ac cujus est regnum, et ut scriptum est cui voluerit [Col. 0803C] dabit illud, et in manu cujus corda sunt regum, et facit unanimes habitare in domo, solvens medium parietem et faciens utraque unum: deprecantes illius misericordiam, ut daret nobis regem ac principem secundum cor suum, qui in judicio et justitia nos in omni ordine ac professione regeret, salvaret, atque defenderet juxta voluntatem ejus, et corda omnium nostrum unanimiter in eum inclinaret atque uniret, quem ipse ad salutem et profectum nostrum praescitum et electum atque praedestinatum habebat secundum misericordiam suam.

CAP. II.---Quia denique voluntatem Dei, qui voluntatem timentium se facit, et deprecationes eorum exaudit, in concordi unanimitate nostra videmus [Col. 0803D] hunc regni hujus haeredem esse legitimum, cui nos sponte commisimus, domnum videlicet praesentem regem ac principem nostrum Carolum, ut nobis [Col. 0804B] praesit et prosit, videtur nobis, si vobis placet, ut sicut post illius verba vobis manifestabimus, signo certissimo demonstremus, quia illum a Deo electum et nobis datum principem credimus, et eidem largitori Deo ex suis beneficiis non simus ingrati, sed gratiarum actiones illi referentes, oremus quatenus et eum nobis ad salutem et defensionem sanctae suae Ecclesiae, et ad auxilium atque profectum omnium nostrum, cum salute ac pace, et tranquillitate nobis conservet diutius, et nos fideli devotione illi obsequentes, atque optata salvatione fruentes, sub illius administratione in suo gubernet servitio.

CAP. III.---Et si illi placet, dignum ipsi et necessarium nobis esse videtur, ut ex ejus ore audiamus quod a Christianissimo rege, fideli et unanimi in [Col. 0804C] servitio illius populo, unicuique in ordine suo convenit audire, ac devota mente suscipere.


Post haec rex Carolus haec quae sequuntur per se in eadem ecclesia cunctis audientibus denuntiavit.

Quia sicut isti venerabiles episcopi unius ex ipsis voce dixerunt, et certis indiciis ex vestra unanimitate monstraverunt, et vos acclamastis, me Dei electione ad vestram salvationem et profectum atque regimen et gubernationem huc advenisse: sciatis me honorem et cultum Dei atque sanctarum ecclesiarum Domino adjuvante conservare, et unumquemque vestrum secundum sui ordinis dignitatem et personam juxta meum scire et posse honorare et salvare, et honoratum ac salvatum tenere velle, et [Col. 0804D] unicuique in suo ordine secundum sibi competentes leges tam ecclesiasticas quam mundanas, legem et justitiam conservare, in hoc ut honor regius et potestas [Col. 0805A] ac debita obedientia, atque adjutorium ad regnum mihi a Deo 743 datum continendum et defensandum ab unoquoque vestrum secundum suum ordinem et dignitatem atque possibilitatem mihi exhibeatur, sicut vestri antecessores fideliter, juste, et rationabiliter meis antecessoribus exhibuerunt.



Annuntiatio Hincmari archiepiscopi in ecclesia Sancti Stephani.

CAP. I. Ne alicui forte videatur incongrue ac prae sumptiose me ac provinciae nostrae venerabiles coepiscopos facere, quoniam de altera provincia ordinationi et causis hujus provinciae nos immiscemus, sciat nos contra canones sacros non agere, quoniam Rhemensis et Trevirensis Ecclesiae in hac regione [Col. 0805B] Belgica, cum sibi commissis Ecclesiis, sorores et comprovinciales habentur, sicut auctoritas ecclesiastica et antiquissima demonstrat consuetudo: ac per hoc unanimi consensu et synodalia judicia exercere, et quae a sanctis Patribus constituta sunt, debent concorditer custodire, hac privilegii conditione servata, ut qui prior de Rhemensi et Trevirensi episcopis fuerit ordinatus, prior etiam habeatur.

CAP. II. Et lex divinitus inspirata praecipit dicens: Si transieris per messem amici tui colligens spicas, manu confricabis ad manducandum, falcem autem non mittas, vel falce non metas (Deut. XXIII, 25). Messis est populus, ut Dominus monstrat in Evangelio, dicens: Messis quidem est multa, operarii autem pauci. Rogate dominum messis, ut mittat operarios [Col. 0805C] in messem suam (Matth. IX, 37, 38): quia vos pro nobis episcopis debetis orare, ut vobis digne possimus loqui. Messis autem amici est populus in provincia alteri metropolitano commissa. Unde vos hortando, quasi manu operis confricando, ad Dei voluntatem, et vestram salutem in corpus unitatis Ecclesiae valemus et debemus trajicere: in parochianos autem provinciarum aliis metropolitanis commissarum falcem judicii non mittimus, quia nec est unde, nec nostrum esse consideramus.

CAP. III. Est et alia causa, quia isti venerabiles domni et confratres nostri provinciae istius episcopi, non habentes metropolitanum episcopum, exiguitatem nostram sic in suis, sicut et in specialibus causis nostris, nos fraterna charitate jubent et commonent [Col. 0805D] agere. Est ita, domni fratres? Et responderunt ipsi episcopi: Ita est.

CAP. IV. Praeter ea, quae domnus episcopus et frater noster Adventius vobis ex sua et caeterorum suorum ac nostrorum fratrum et venerabilium episcoporum voce dixit, in hoc etiam advertere potestis, voluntatem Dei esse, ut praesens domnus et rex noster, qui in parte regni, quam hactenus tenet et tenuit, et nobis ac ecclesiis nostris, et populo sibi commisso utiliter praeest ac praefuit, et salubriter prodest et profuit, inde ad hunc locum Domino ducente pervenerit. 744 Quo etiam vos ejus inspiratione confluxistis, et ipsi vos sponte commendastis, cujus instinctu animantia omnia in arcam [Col. 0806A] Noe significantem Ecclesiae unitatem nullo cogente convenerunt: quia sanctae memoriae pater suus, domnus Ludovicus Pius imperator Augustus, ex progenie Ludovici regis Francorum inclyti, per beati Remigii Francorum apostoli catholicam praedicationem cum integra gente conversi, et cum tribus Francorum millibus, exceptis parvulis et mulieribus, vigilia sancti Paschae in Rhemensi metropoli baptizati, et coelitus sumpto chrismate, unde adhuc habemus, peruncti et in regem sacrati, exortus per beatum Arnulfum, cujus carne idem Ludovicus pius Augustus originem duxit carnis, et a Stephano papa Romano ante sanctae Dei genitricis et semper Virginis Mariae altare, Rhemi in imperatorem est coronatus, et demum factione quorumdam terreno imperio [Col. 0806B] destitutus, in praedictam regni partem, unanimitate episcoporum et fidelis populi, ante sepulcrum sancti Dionysii eximii martyris Ecclesiae sanctae est redditus, et in hac domo, ante altare protomartyris Stephani, cujus nomen interpretatum resonat coronatus, per Domini sacerdotes acclamatione fidelis populi, sicut vidimus qui adfuimus, corona regni est imperio restitutus. Et quia, ut in sacris historiis legimus, reges, quando regna obtinuerunt, singulorum regnorum sibi diademata imposuerunt, non incongruum videtur istis venerabilibus episcopis, si vestrae unanimitati placet, ut in obtentu regni, unde vos ad illum sponte convenistis, et vos ei commendastis, sacerdotali ministerio ante altare hoc coronetur, et sacra unctione Domino consecretur. Quod si vobis [Col. 0806C] placet propriis vocibus consonate. Et in hoc conclamantibus omnibus, dixit idem episcopus: Agamus ergo unanimiter Deo gratias, decantantes: Te Deum laudamus.


BENEDICTIONES SUPER REGEM CAROLUM ANTE MISSAM, ET ALTARE S. STEPHANI.

Adventius episcopus Metensis. Deus qui populis tuis indulgentia consulis et amore dominaris, da huic famulo tuo spiritum sapientiae, cui dedisti regimen disciplinae: ut tibi toto corde devotus, et in regni regimine maneat semper idoneus, et in bonis operibus perseverans, ad aeternum regnum te duce valeat pervenire. Per Dominum, etc.

Hatto Virdunensis. Gratiae tuae, quaesumus, Domine, [Col. 0806D] huic famulo tuo tribue largitatem: ut mandata tua te operante sectando, consolationem praesentis vitae percipiat et futurae. Per Dominum.

Arnulfus Tullensis. Nostris quaesumus, Domine, in regimine istius famuli tui propitiare temporibus, ut tuo munere dirigatur, et nostra securitas et devotio Christiana. Per Dominum.

745 Franco Tungrensis. Da, quaesumus, Domine, huic famulo tuo salutem mentis et corporis: ut bonis operibus inhaerendo, tua semper mereatur virtute defendi. Per Dominum.

Hincmarus Laudunensis. Benedictionem tuam, Domine, hic famulus tuus accipiat, qua corpore salvatus ac mente, et gratam tibi semper exhibeat [Col. 0807A] servitutem, et propitiationis tuae beneficia semper inveniat. Per Dominum.

Odo Bellovacensis. Conserva quaesumus, Domine, hunc famulum tuum, et benedictionum tuarum propitius ubertate purifica, ut eruditionibus tuis semper multiplicetur et donis. Per Dominum.


BENEDICTIO HINCMARI ARCHIEPISCOPI.

Extendat omnipotens Dominus dexteram suae benedictionis, et effundat super te donum suae propitiationis, et circumdet te felici muro custodiae suae protectionis, sanctae Mariae, et omnium sanctorum intercedentibus meritis. Amen. Indulgeat tibi mala omnia quae gessisti, et tribuat tibi gratiam et misericordiam, quam humiliter ab eo deposcis: liberetque te ab adversitatibus cunctis, et ab omnibus visibilium [Col. 0807B] et invisibilium inimicorum insidiis. Amen. Angelos suos bonos semper et ubique, qui te praecedant, comitentur, et subsequantur, ad custodiam tui ponat: et a peccato seu gladio, et ab omnium periculorum discrimine, te sua potentia liberet. Amen. Inimicos tuos ad pacis charitatisque benignitatem convertat, et apud odientes te gratiosum et amabilem faciat, pertinaces quoque in tui insectatione et odio confusione salutari induat, super te autem sanctificatio sempiterna effloreat. Amen.

Ad ista verba: Coronet te Dominus, inunxit eum Hincmarus archiepiscopus de chrismate ad dexteram auriculam, et in fronte usque ad sinistram auriculam, et in capite.

[Col. 0807C] Coronet te Dominus corona gloriae in misericordia et miserationibus suis, et ungat te in regni regimine oleo gratiae Spiritus sancti sui, unde unxit sacerdotes, reges, prophetas, et martyres, qui per fidem vicerunt regna, et operati sunt justitiam, atque adepti sunt promissiones: eisdemque promissionibus gratia Dei dignus efficiaris, quatenus eorum consortio in coelesti regno perfrui merearis. Amen. Victoriosum te atque triumphatorem de visibilibus atque invisibilibus hostibus semper efficiat: et sancti nominis sui timorem pariter et amorem continue cordi tuo infundat, et in fide recta ac bonis operibus perseverabilem reddat, et pace in diebus tuis concessa, cum palma victoriae te ad perpetuum regnum perducat. Amen. Et qui te voluit super [Col. 0807D] populum suum constituere regem, 746 et in praesenti saeculo felicem, et aeternae felicitatis tribuat esse consortem. Amen. Clerum ac populum, quem sua voluit opitulatione tuae subdere ditioni, sua dispensatione, [Col. 0808A] et tua administratione, per diuturna tempora te faciat feliciter gubernare: quo divinis monitis parentes, adversitatibus omnibus carentes, bonis omnibus exuberantes, tuo ministerio fideli amore obsequentes, et in praesenti saeculo pacis tranquillitate fruantur, et tecum aeternorum civium consortio potiri mereantur. Amen. Quod ipse praestare dignetur.

Ad ista verba: Coronet te Dominus, miserunt illi episcopi coronam in capite.

Coronet te Dominus corona gloriae atque justitiae, ut cum fide recta, et multiplici bonorum operum fructu, ad coronam pervenias regni perpetui, ipso largiente, cujus est regnum, et imperium in saecula saeculorum.

[Col. 0808B] Ad ista verba: Det tibi Dominus velle, dederunt illi palmam et sceptrum.

Det tibi Dominus velle et posse quae praecipit, ut in regni regimine secundum voluntatem suam proficiens, cum palma perseverantis victoriae ad palmam pervenias gloriae sempiternae. Gratia Domini nostri Jesu Christi, qui vivit.


ORATIONES IN MISSA.

Da nobis, omnipotens Deus, ut beati Gorgonii martyris tui veneranda solemnitas et devotionem nobis augeat et salutem. Per Dominum.

Oratio pro rege. Quaesumus, omnipotens, ut famulus tuus, qui tua miseratione suscepit regni gubernacula, a te virtutum etiam percipiat incrementa: [Col. 0808C] quibus decenter ornatus, et vitiorum monstra vitare, et ad te qui via, veritas, et vita es, gratiosus valeat pervenire. Qui vivis et regnas cum Deo.

Super oblata. Respice, Domine, munera populi tui festivitate votiva, ut tuae testificatio veritatis nobis proficiat ad salutem. Per Dominum.

Munera, quaesumus, Domine, oblata sanctifica: ut nobis Unigeniti tui corpus et sanguis fiant, et Carolo regi nostro ad obtinendam animae corporisque salutem, te largiente usquequaque proficiant. Per eumdem.

Postcommunio. Sacramentorum tuorum, Domine, communio sumpta nos salvet, et in tuae veritatis luce confirmet. Per Dominum.

747 Haec, Domine, communio salutaris famulum [Col. 0808D] tuum ab omnibus tueatur adversis: quatenus et ecclesiasticae pacis obtineat tranquillitatem, et post istius temporis decursum ad aeternam perveniat haereditatem. Per Dominum.



II. CORONATIO LUDOVICI II. Quando rex Francorum consecratus est.
[Col. 0809]

Ordo qualiter LUDOVICUS rex anno Incarnationis Dominicae 877, VI Idus Decembris, ab Hincmaro archiepiscopo fuit coronatus in Compendio palatio: quando et haec quae sequuntur ab episcopis petita sunt apud regem, et ab eo promissa episcopis


[Col. 0809A] PETITIO EPISCOPORUM.

A vobis perdonari nobis petimus, ut unicuique de nobis et ecclesiis nobis commissis, secundum primum capitulum, quod novissime in Carisiaco domnus Carolus imperator pater vester, a se et a vobis servaturum, consentientibus fidelibus illius ac vestris, atque apostolicae sedis legatis, legente Gauzleno, denuntiavit, canonicum privilegium et debitam legem atque justitiam conservetis, et defensionem exhibeatis, sicut rex in suo regno unicuique episcopo et ecclesiae sibi commissae per rectum exhibere debet.


PROMISSIO REGIS.

Promitto vobis et perdono quia unicuique de vobis et ecclesiis vobis commissis, secundum primum [Col. 0809B] capitulum quod novissime in Carisiaco domnus imperator pater meus, a se et a me servaturum, consentientibus fidelibus illius ac nostris, atque apostolicae sedis legatis, legente Gauzleno, denuntiavit, canonicum privilegium et debitam legem atque justitiam conservabo, et defensionem quantum potuero, adjuvante Domino, exhibebo, sicut rex in suo regno unicuique episcopo et ecclesiae sibi commissae per rectum exhibere debet.


748 BENEDICTIONES SUPER LUDOVICUM REGEM FACTAE.

Deus, qui populis tuis virtute consulis, et amore dominaris, da huic famulo tuo spiritum sapientiae cum regimine disciplinae: ut tibi toto corde devotus, [Col. 0809C] in regni regimine maneat semper idoneus, tuoque munere ipsius temporibus securitas Ecclesiae dirigatur, et in tranquillitate devotio Christiana permaneat. Per Dominum.


SACRI OLEI INFUSIO.

Omnipotens sempiterne Deus, creator et gubernator coeli et terrae, conditor et dispositor angelorum et hominum, qui Abraham famulum tuum de hostibus triumphare fecisti, Moysi et Josue populo tuo praelatis multiplicem victoriam tribuisti: humilem quoque David puerum tuum regni fastigio sublimasti, eumque de ore leonis, et de manu bestiae, atque Goliae, sed et de gladio maligno Saul et omnium inimicorum ejus liberasti, et Salomonem sapientiae [Col. 0810A] pacisque ineffabili munere ditasti: respice, quaesumus, ad preces humilitatis nostrae, et hunc famulum tuum virtutibus, quibus praefatos fideles tuos decorasti, multiplici honoris benedictione condecora, et in regni regimine sublimiter colloca, et oleo gratiae Spiritus sancti tui perunge, unde unxisti sacerdotes, reges, prophetas, et martyres, qui per fidem vicerunt regna, et operati sunt justitiam, atque adepti sunt promissiones. Cujus sacratissima unctio super caput ejus defluat, atque ad interiora ejus descendat, et cordis illius intima penetret, et promissionibus, quas adepti sunt victoriosissimi reges, gratia tua dignus efficiatur: quatenus et in praesenti saeculo feliciter regnet, et ad eorum consortium in coelesti regno perveniat. Per Dominum [Col. 0810B] nostrum Jesum Christum Filium tuum, qui unctus est oleo laetitiae prae consortibus suis, et virtute crucis potestates aerias debellavit, tartara destruxit, regnumque diaboli superavit, et ad coelos victor ascendit. In cujus manu victoria, omnis gloria et potestas consistunt, et tecum vivit et regnat Deus, in unitate ejusdem Spiritus sancti, per omnia saecula saeculorum. Amen.


IMPOSITIO CORONAE.

Coronet te Dominus corona gloriae, atque justitiae honore, et opere fortitudinis, ut per officium nostrae benedictionis, cum fide recta, et multiplici bonorum operum fructu, ad coronam pervenias regni perpetui, ipso largiente cujus regnum et imperium [Col. 0810C] permanet in saecula saeculorum. Amen.


749 SCEPTRI TRADITIO.

Accipe sceptrum, regiae potestatis insigne, virgam scilicet rectam regni, virgam virtutis: qua te ipsum bene regas, sanctam Ecclesiam, populum videlicet Christianum tibi a Deo commissum, regia virtute ab improbis defendas, pravos corrigas, rectos ut viam rectam tenere possint tuo juvamine dirigas: quatenus de temporali regno ad aeternum regnum pervenias, ipso adjuvante cujus regnum et imperium sine fine permanet in saecula saeculorum. Amen.


BENEDICTIONES.

Dominus Deus omnipotens, qui dixit ad Moysen servum suum, Loquere ad Aaron fratrem tuum, et ad [Col. 0811A] filios ejus dicens: Sic benedicetis populo meo, et ego benedicam ei (Num. VI, 23 et 27), benedicat tibi, et custodiat te. Amen.

Illuminet faciem suam super te, et misereatur tui, Amen.

Convertat vultum suum ad te, et donet tibi pacem. Amen.

Extendat dexteram suae benedictionis, et effundat super te donum suae propitiationis, et circumdet te felici muro custodiae suae protectionis, sanctae Mariae et omnium sanctorum intercedentibus meritis. Amen. Indulgeat tibi mala omnia quae gessisti, et tribuat tibi gratiam et misericordiam, quam humiliter ab eo deposcis: liberetque te ab adversitatibus cunctis, et ab omnibus visibilium et invisibilium inimicorum [Col. 0811B] insidiis. Amen.

Multiplicet in te copiam suae benedictionis, et confirmet in spe regni coelestis. Amen.

Actus tuos corrigat, vitam emendet, mores componat, et te ad coelestis paradisi haereditatem perducat. Amen.

Talique intentione repleri valeas, quae ei in perpetuum placeat. Amen.

Angelos suos bonos semper et ubique, qui te praecedant, comitentur, et subsequantur, ad custodiam tui ponat: et a peccato seu gladio, et ab omnium [Col. 0812A] periculorum discrimine te sua potentia liberet. Amen.

Inimicos tuos ad pacis, charitatisque benignitatem convertat, et odientibus te gratiosum et amabilem faciat: pertinaces quoque in tui insectatione et odio confusione salutari induat: super te autem sanctificatio sempiterna effloreat. Amen.

Victoriosum te atque triumphatorem de visibilibus atque invisibilibus hostibus Dominus semper efficiat: et sancti nominis sui timorem pariter et amorem continue cordi tuo infundat: et in fide recta ac bonis operibus perseverabilem reddat: et pace in diebus tuis concessa, cum corona victoriae ad perpetuum te regnum perducat. Amen.

750 Et qui te voluit super populum suum constituere [Col. 0812B] regem, et in praesenti saeculo felicem, et aeternae felicitatis tribuat esse consortem. Amen.

Clerum ac populum, quem sua voluit opitulatione tuae subdere ditioni, sua dispensatione, et tua administratione per diuturna tempora te faciat feliciter gubernare: quo divinis monitis parentes, adversitatibus cunctis carentes, bonis omnibus exuberantes, tuo ministerio fideli amore obsequentes, et in praesenti saeculo pacis tranquillitate fruantur, et tecum aeternorum civium consortio potiri mereantur. Amen. Quod ipse praestare dignetur.



III. CORONATIO JUDITH CAROLI FILIAE, Cum rege Anglorum desponsata est.
[Col. 0811]

[Col. 0811C] BENEDICTIO SUPER REGINAM, quam Edelulfus rex accepit in uxorem.

Nubas in Christo, obnupta nube coelesti, et refrigerata gratia spiritali, ac protecta ab omni illicita concupiscentia, pangas foedus cum oculis tuis, ut non videas alienum virum ad concupiscendum eum, et non moecheris in corpore vel corde tuo, et avertas oculos tuos ne videant vanitatem: quatenus in via Domini vivificeris, ut possis dicere cum Propheta: Ad te levavi oculos meos qui habitas in coelis (Psal. CXXII). Et: Levavi oculos meos in montes, unde veniat auxilium mihi (Psal. CXX). Per Conditorem, et Redemptorem, ac Dominum nostrum Jesum Christum, qui cum Patre et Spiritu sancto vivit et regnat [Col. 0811D] in saecula saeculorum.

Benedic, Domine, has dotes, et accipientes tua benedictione dotare digneris: ut, conjugii fidem et torum immaculatum servantes, sanctorum patriarcharum ascisci mereantur consortio. Per Dominum.

Accipe annulum, fidei et dilectionis signum, atque conjugalis conjunctionis vinculum, ut non separet homo quos conjungit Deus. Qui vivit et regnat in omnia saecula saeculorum.

[Col. 0812C] Despondeo te uni viro virginem castam, atque pudicam futuram conjugem, ut sanctae mulieres fuere viris suis, Sara, Rebecca, Rachel, Esther, Judith, Anna, Noemi, favente auctore et sanctificatore nuptiarum, Jesu Christo Domino nostro, qui vivit et regnat in saecula saeculorum.

Deus, qui in mundi crescentis exordio multiplicandae proli benedixisti, propitiare supplicationibus nostris, et huic famulo tuo, et huic famulae tuae, opem tuae benedictionis infunde, ut in conjugali 751 consortio secundum beneplacitum tuum, affectu compari, mente consimili, sanctitate mutua copulentur. Dita eos fructibus sanctis et operibus benedictis. Fac illos talem sobolem generare, quae ad tui paradisi pertineat haereditatem. Aperi, Domine, [Col. 0812D] januas coeli, et visita eos in pace. Irriga terram eorum, ut germinet fructum spiritalem: sanctifica eos, qui datus es nobis ex virgine: et praesta eis tempora salutis, quae ante tuum adventum praedixit sanctus propheta Joannes, ut hic fideliter credant, et beate viventes vitam et regnum consequantur aeternum, gratia tua, Christe salvator noster, qui cum Deo Patre, in unitate Spiritus sancti, vivis et regnas Deus, per omnia.


[Col. 0813A] BENEDICTIO REGINAE.

Te invocamus, Domine sancte, Pater omnipotens, aeterne Deus, ut hanc famulam tuam, quam tuae divinae dispensationis providentia in praesentem diem juvenali flore laetantem crescere concessisti, tuae pietatis dono ditatam, plenam veritatis de die in in diem coram te et hominibus ad meliora semper proficere facias: ut in regimine suo gratiae supernae largitatem congaudens suscipiat, et misericordiae tuae muro adversitate undique munita, cum pace propitiationis vivere mereatur. Per Dominum.


Sursum corda.

Domine sancte, Pater omnipotens, aeterne Deus, electorum fortitudo, et humilium celsitudo, qui in primordio per effusionem diluvii crimina mundi [Col. 0813B] purgari voluisti, et per columbam ramum olivae portantem pacem terris redditam demonstrasti: iterum Aaron famulum tuum per unctionem olei sacerdotem unxisti, et postea per ejus unguenti infusionem, ad regendum populum Israeliticum, sacerdotes, reges, et prophetas perfecisti, vultumque Ecclesiae in oleo exhilarandum prophetica famuli tui voce David esse praedixisti: qui hoc etiam unguento famulae tuae Judith ad liberationem servorum tuorum, et confusionem inimicorum, vultum exhilarasti, et ancillae tuae Esther faciem hac spiritali misericordiae tuae unctione adeo lucifluam reddidisti, ut efferatum cor regis ad misericordiam, et salvationem in te credentium, ipsius precibus inclinares. Te quaesumus, omnipotens Deus, ut per hujus creaturae pinguedinem, [Col. 0813C] columbae pace, simplicitate, ac pudicitia decoram efficias. Per Dominum nostrum Jesum Christum Filium tuum, qui venturus est judicare.


[Col. 0814A] CORONATIO.

Gloria et honore coronat te Dominus, et ponat super caput tuum coronam de spiritali lapide pretioso, ut quidquid in fulgore 752 auri, et in vario nitore gemmarum significatur, hoc in tuis moribus, hoc in actibus semper refulgeat: quod ipse praestare dignetur, cui est honor et gloria in saecula saeculorum.


BENEDICTIONES.

Benedic, Domine, hanc famulam tuam, qui regna regum a saeculo moderaris. Amen.

Opera manuum illius suscipe, et benedictione tua terra ejus de pomis fructuum coeli, et rore atque abysso subjacente repleatur. Amen.

[Col. 0814B] De vertice antiquorum montium et collium aeternorum, de frugibus terrae et plenitudine ejus, tua benedictione laetetur. Amen.

Benedictio illius qui apparuit in rubo veniat super caput ejus. Da ei de rore coeli, et de pinguedine terrae, abundantiam frumenti et vini: ut serviant illi ac semini ejus populi, et in honore tuo tribus illam et semen ejus adorent. Amen.

Reple eam benedictionibus uberum et vulvae: benedictiones patrum antiquorum confortatae sint super eam, et super semen ejus, sicut promisisti servo tuo Abrahae, et semini ejus in saecula. Amen.

Concede, quaesumus, omnipotens et misericors Deus, ut haec dona tua, quae fideles tui acceperunt de manu tua, dantibus, accipientibus, et dispensantibus, [Col. 0814C] ad praesentis vitae subsidium, ac redemptionem animarum, atque ad vitam capessendam proficiant sempiternam. Per Dominum.



IV. HERMINTRUDIS REGINAE.
[Col. 0813]

[Col. 0813C] ALLOCUTIO DUORUM EPISCOPORUM in ecclesia sancti Medardi, quando Hermintrudis fuit consecrata in reginam.

Volumus vos scire, fratres, quia domnus et senior noster, Carolus rex gloriosus, nostrae humilitatis petiit [Col. 0813D] devotionem, ut auctoritate ministerii nobis a Deo collati, sicut ipse in regem est unctus et consecratus episcopali auctoritate, unctione sacra et benedictione, veluti in Scripturis legimus Dominum praecepisse ut reges ungerentur et sacrarentur in regiam potestatem: ita uxorem suam dominam nostram in nomine reginae benedicamus, sicut et a sede apostolica et a nostris decessoribus antea de aliis factum 753 comperimus. Et ut non vobis sit mirum quare hoc petat, fraternitati vestrae rationem reddere maturamus. Videlicet quia, sicut multis est cognitum, Deus omnipotens sua gratia istud regnum [Col. 0814C] in manus suorum antecessorum mirabiliter adunavit: quod ipsi decessores sui nobiliter gubernaverunt, et per successiones sua progenies usque ad haec tempora rexit. Et isti nostro seniori Deus filios, sicut vobis notum est, dedit: in quorum nobilitate [Col. 0814D] ad sanctam Ecclesiam et regnum, quod Deus illi ad regendum commisit, fideles illius spem maximam se habere sunt gratulati. De quibus ipse aliquos Deo obtulit, ut etiam de fructu ventris sui oblationem Deo offerret: aliquos Deus adhuc aetate immatura sua gratia de hoc saeculo rapuit, ne, ut scriptum est, malitia mutaret corda eorum: aliquibus autem, quod vos non latet, suo judicio talem passionem permisit incurrere, sicut fideles illius agnoscuntur dolere. Propterea petit benedictionem episcopalem super uxorem suam venire, ut talem sobolem ei Dominus de illa dignetur donare, unde sancta Ecclesia [Col. 0815A] solatium, et regnum necessariam defensionem, et fideles illius desiderabile adjutorium, et ista Christianitas optabilem tranquillitatem, et legem atque justitiam, cum illis quos adhuc habet, annuente et cooperante Domino, possit habere. Et de hoc in sanctis Scripturis habemus auctoritatem: quia sicut Dominus ad Abraham dixit: In semine tuo benedicentur omnes gentes (Gen. XXII, 18), cui jam centenario de nonagenaria uxore Isaac filium dedit: ita et ipsum Isaac uxorem sterilem accipere fecit, ut et in hoc, sicut in multis solet facere, misericordiae suae largitatem ostenderet. Et inde dicit Scriptura quia deprecatus est Isaac Dominum pro uxore sua, eo quod esset sterilis (Gen. XXV, 21), et concepit. Et non sit vobis mirum cur antea hoc [Col. 0815B] non fecit: quia, sicut sacra Scriptura dicit, in primordio conjunctionis masculi et feminae dixit Dominus ad Evam, Ad virum tuum erit conversio tua et ipse dominabitur tui (Gen. III, 16). Et cum jam essent moribus in legitima conjunctione maturi, et provectae aetatis, Abraham et Sara, et, ut sanctus Petrus dicit: Sara obediebat Abrahae, dominum eum vocans (I Petr. III, 6): dixit Dominus ad Abraham, quod antea nec ipsi, nec alio homini legimus illum dixisse, Omnia quae dixerit tibi Sara, audi vocem ejus (Gen. XXI, 12). Jam enim et Abraham presbyter merito vocabatur, et defecerant muliebria, id est omnis lascivitas, Sarae: et tunc acceperunt benedictionem seminis benedicti a Domino, in quo benedicuntur omnes gentes. Amen. His ergo fulti auctoritatibus, [Col. 0815C] in dispensandis Dei donis, qui ab illo ministri ejus sumus ad hoc constituti, ut Leo dicit, non debemus esse difficiles, nec devotorum petitiones negligere: maxime si ipsas petitiones evidentibus indiciis ex Dei viderimus miseratione conceptas. Quia multiplex misericordia Dei ita saluti humanae subvenire decrevit, ut praecipue sacerdotum supplicationibus ipsa salus debeat obtineri. Cui operi, ut in sacris litteris legimus, ipse Salvator intervenit: nec 754 unquam ab his abest, quae ministris suis exsequenda commisit dicens: Ecce ego vobiscum sum omnibus diebus (Matth. XXVIII, 20). Et si quid per servitutem nostram bono ordine, et gratulando implemus affectu, ut Leo dicit, non ambigamus per Spiritum sanctum nobis fuisse donatum. Et ideo, fratres, [Col. 0815D] quoniam ita est et nostra pro vobis ministratio, et vestra erga nos conjuncta devotio, ut una fiat apud Dominum supplicatio, sicut legimus, quia ad hoc constituti sunt sacerdotes, ut prius pro suis, deinde pro populi orent peccatis: et oratio fiebat sine intermissione ad Deum pro Petro, id est pro omni episcoporum choro: orantibus nobis pro communi nostra, imo pro totius Ecclesiae ac populi necessitate atque salute, commune votum etiam vestra communis prosequatur oratio, apud eum qui facit unanimes habitare in domo, et vivit, et regnat in saecula saeculorum. Amen.


ORATIO.

Domine sancte, Pater omnipotens, aeterne Deus, [Col. 0816A] qui potestate virtutis tuae de nihilo cuncta fecisti, et dispositis universitatis exordiis, homini ad imaginem tuam facto inseparabile mulieris adjutorium condidisti, ac femineo corpori de virili dedisti carne principium: docens quia quod ex uno placuit tibi institui, non liceat ab homine separari: respice propitius super hanc famulam tuam maritali junctam consortio, quae tua se expetit protectione muniri. Sit in ea jugum dilectionis et pacis, fidelis et casta nubat in Christo, imitatrixque sanctarum permaneat feminarum. Sit amabilis ut Rachel viro, sapiens ut Rebecca, longaeva et fidelis ut Sara. Nihil in ea ex actibus suis auctor praevaricationis usurpet, nexa fidei mandatis permaneat, uni toro juncta contactus illicitos fugiat: muniat infirmitatem suam [Col. 0816B] robore disciplinae. Sit verecundia gravis, pudore venerabilis, doctrinis coelestibus erudita. Sit fecunda in tibi placita sobole, sit probata et innocens. Percipiat per hanc sacram misericordiae, laetitiae, et exsultationis olei unctionem, sanitatem mentis, incolumitatem corporis, tutelam salutis, securitatem spei, corroborationem fidei, plenitudinem charitatis. Corona eam, Domine, corona justitiae: corona eam fructibus sanctis, et operibus benedictis. Sit meritis et nomine atque virtute regina, assistens in hoc saeculo fide recta et operibus bonis, et in futuro honore et gloria coronata a dextris regis, in vestitu bonorum operum, circumdata virtutum varietate. Fac illam talem sobolem generare, quae ad paradisi tui pertineat haereditatem. Praesta, Domine, huic [Col. 0816C] famulae tuae tantum charitatis affectum, et misericordiae studium, atque religionis augmentum, ut tuum jugiter promereatur auxilium. Callidi serpentis ab ea venena repelle, et lorica fidei indutam scuto salutis eam defende, actus ejus corrige, vitam emenda, mores compone, 755 et eam in senectute bona ad coelestia regna digneris perducere. Per eumdem Dominum nostrum.

Coronet te Dominus gloria et honore, et sempiterna protectione. Qui vivit et regnat.

Deus omnipotens, qui benedixit Adam et Evam, dicens: Crescite et multiplicamini (Gen. I, 28), et patriarcharum benedixit conjugia, quique cum Tobia misit Raphael angelum suum, cujus ministerio daemonium effugavit a Sara uxore ipsius, benedicat [Col. 0816D] te, et Ill. futuram uxorem tuam, ut secundum praeceptum Domini effecti duo in carne una, quod Deus jungit homo non separet; et det vobis benedictionem de rore coeli et de pinguedine terrae. Benedicimus enim vobis in nomine Domini, qui mittat angelos suos bonos, ut vos custodiant semper, et omnem phantasiam, et nequitiam, atque versutiam omnium malignorum spirituum et hominum a vobis depellant, et ab omni inquinamento omnis adulterii, omnibusque insidiis humanis et diabolicis protegant, muniant, et defendant, gratia Domini nostri Jesu Christi, qui amorem et timorem suum jugiter cordibus vestris infundat, ut consenescatis pariter in senectute bona, et videatis filios filiorum vestrorum [Col. 0817A] florentes in voluntate Domini; et pax vobiscum permaneat; atque in fide recta, ac bonis operibus, et concordia bona, et amore conjugali sincero, necnon et in confessione sanctae Trinitatis, et Ecclesiae [Col. 0818A] catholicae communione perseverantes, ad vitam perveniatis aeternam. Quod ipse praestare dignetur, cujus regnum et imperium sine fine permanet in saecula saeculorum. Amen.



[EXPLANATIO IN FERCULUM SALOMONIS.]




[Col. 0817]
ADMONITIO AD LECTOREM DE OPUSCULO SEQUENTI.

[Col. 0817A] Scripserat Hincmarus, teste Flodoardo, metricum Opus egregium ad Carolum regem, quod appellavit Ferculum Salomonis, versibus constans quadringentis quadraginta sex, cui et solutae orationis partem alteram adjecerat, quae illius explicationem [Col. 0818A] continebat. Haec est quae nunc primum in lucem datur ex antiquo exemplari. Prioris enim partis nihil dum vidimus praeter versus duodecim, quos suo loco inter auctoris fragmenta proferemus.




[Col. 0817]
HINCMARI ARCHIEPISCOPI RHEMENSIS EXPLANATIO IN FERCULUM SALOMONIS. (C)

[Col. 0817B] 756 Hoc regium ferculum, quod doctores sancti designare dicunt Ecclesiam, corpus scilicet Christi, in cujus unitate eidem Christo per fidem, ut supra monstravimus, quisque incorporatur, multis in Scriptura vocatur nominibus: ut est regnum coelorum, mulier, sponsa, uxor, columba, dilecta, vinea, ovis, ovile, civitas, turris, columna, firmamentum, domus, templum, corpus Christi, plenitudo Christi, sagena, nuptiae, coena, et aliis, quae lector forte poterit invenire, fecit sibi rex Salomon, id est pacificus, Idida, hoc est dilectus Domini, Coeleth, hoc est concionator ipsius quidem Ecclesiae. His quippe tribus nominibus vocatus est Salomon, quia tota sancta Trinitas fabricavit templum veri Salomonis, corporis scilicet Dei et hominum Mediatoris, in [Col. 0817C] utero beatae et gloriosae semperque Virginis ejusdem genitricis dominae ac dominatricis nostrae Mariae. Spiritus enim sanctus supervenit in eam, et virtus Altissimi patris obumbravit illi: ideoque totum quod ex duabus et in duabus substantiis atque naturis in unitate unius personae ex ea natum est, sanctum vocatur, et est Filius Dei, per quem gloria in excelsis Deo cantatur, et in terra pax est hominibus bonae voluntatis; qui est Filius dilectus in quo Patri bene complacuit, et a cujus facie est scientia et intellectus, et qui docet hominem scientiam, et Spiritu sancto suo docet Ecclesiam omnem veritatem. Fecit autem hoc ferculum sibi iste Rex regum et Dominus dominorum de lignis Libani, quia Ecclesiam de fortibus animo et constantia animabus [Col. 0817D] construxit. Ligna quippe Libani et celsitudine et specie et sui natura imputribili multum praeeminent. Sic haec ligna rationabilia atque fructifera, his et aliis virtutibus praeeminent, non a se, [Col. 0818B] verum ab illo, qui haec eadem ligna in aedificio hujus ferculi, id est Ecclesiae, istiusmodi gratiosa praedestinationis et electionis suae gratia, id est gratis data, composuit; qui omnes homines vult salvos fieri, et neminem vult perire. Ut enim de costa dormientis Adae in paradiso fabricavit Evam, ita ineffabilis misericordiae gratia in cruce dormiens, de latere suo profundens aquam et sanguinem, quibus et lavacro rigaretur et poculo, aedificavit Ecclesiam; quam mundat lavacro aquae 757 in verbo, et redimit sanguine pretioso, ut videlicet agni immaculati et incontaminati, qui est ipse Christus Jesus, et sanctificat Spiritu sancto suo, salvum faciens in singulis, qui est passus pro omnibus, totum hominem, videlicet corpus et animam, et [Col. 0818C] hoc in sabbato, id est in requie unitatis Ecclesiae, in qua per salutarem spem fideles ad requiem tendunt perpetuam; spe enim salvi facti sumus.

Hujus ferculi columnae sunt duae, quia turbae quae praecesserunt, et quae Dominicum subsequuntur adventum, per fidem Mediatoris ipsius, videlicet pacifici regis et ferculi aedificatoris salvatae atque salvandae, unius ejusdemque credulitatis confessione clamant dicentes Osanna: Per gratiam enim, inquit Petrus, Domini Jesu credimus salvari quemadmodum et illi (Act. XV, 11). Vel certe duae columnae sunt ferculi, quia quisquis in unitate praesentis Ecclesiae cum fide recta et operibus bonis perseveraverit, in futura, id est in aeterna Ecclesia, de incorruptione animae simul et corporis [Col. 0818D] inenarrabili exsultatione repletus atque glorificatus sine fine gaudebit. Quoniam Deus omnia in mensura in qua constat qualitas, in numero quo continetur quantitas, in pondere quo significatur ratio peraequata, [Col. 0819A] qua pondus virtutis non oneris electorum accipiunt animae, illo disponente qui secundum Job posuit ventis pondus (Job XXVIII, 25): ut ab intentione Dei non jam levi motu dissiliant, sed in eum fixa constantiae gravitate consistant: per quae judicio et in saecula illius omnia constant, per quae mundum constituit gubernat et judicaturus est, qui comprehendi vel reprehendi non potest, praemia vel poenas singulis redditurus cuncta disposuit. Prima istius columna ferculi tribus et triginta constat capitulis: quia quisquis in nomine Patris et Filii et Spiritus sancti baptizatus ex aqua et Spiritu sancto renascitur, Decalogi mandata cum fide sanctae Trinitatis necesse est perseveranter custodiat, si ad vitam vult pervenire perpetuam. Et denarius [Col. 0819B] numerus ternario superposito in eisdem capitulis ter ducitur: quia mulier, catholica videlicet Ecclesia, acceptum fermentum, sanctae Trinitatis scilicet fidem, per dilectionem operantem in farinae sata tria abscondit, quando Asiae, Africae et Europae illam praedicare procurat, donec fermentetur totum, id est orbi universo praedicetur Evangelium regni acceptum a Domino Jesu Christo de his quae coepit et perfecit facere et docere. Tertio die in evangelica lectione commemorato venit ad nuptias: hoc est tertio mundi tempore per incarnationis mysterium eamdem sanctam sibi Ecclesiam sociavit. Primum quidem saeculi tempus ante legem, patriarcharum exemplis, secundum sub lege, prophetarum scriptis, tertium sub gratia, evangelistarum praeconiis, [Col. 0819C] quasi tertii diei luce mundo refulsit, in quo isdem Dominus et Salvator noster pro redemptione generis humani incarnatus apparuit. Sed et idem denarius numerus in trigonum ductus tricesimum implet numerum, quo anno Christus baptizatus cuncta sanctificavit suo baptismate fluenta nobis 758 aquarum, et hujus sanctificationis gratia tricesimo aetatis anno Jesus venit in baptisma: quia scilicet post baptisma istud legem erat veterem soluturus. Propterea usque ad hanc aetatem, quae omnia potest capere peccata, in legis observatione permansit: ne quis diceret ideo eum solvisse legem, quia eam non valeret implere. Neque enim omnis prorsus aetas cunctis vitiis opportuna est. Nam primos adhuc annos imprudentia et imbecillitas animi simul obsident: [Col. 0819D] adolescentiae vero tempus ferventior impugnat libido: reliquam vero aetatem habendi maxime cupido sollicitat. Propterea igitur omnem hanc Christus exspectavit aetatem, per quod omne tempus justitiam legis implevit, ac tunc demum venit ad baptisma, quasi cumulum illud cunctis observationibus legis adimplens. Qui quoniam ipso, quod tricenarius inchoavit, baptismo totius sit Ecclesiae sordes expiaturus, eorumdem quoque numerorum mystica cognatio declarat: quia videlicet triginta aequalibus suis partibus computata pariunt amplius duodecimum, qui est patriarcharum et apostolorum numerus, et fiunt quadraginta duo. Habent enim partes, tricesimam, unum, quintamdecimam duo, duodecimam [Col. 0820A] tria, sextam quinque, quintam sex, tertiam decem, dimidiam quindecim, quae simul juncta quadraginta duo consummant: ubi mystice, ut diximus, innuitur totam Ecclesiae perfectionem in Christi fide et gratia consistere, quae a patriarchis primo agnita, apostolorum est latius voce diffamata: nec esse nomen aliud sub coelo in quo oporteat nos salvos fieri, quomodo in quadraginta duobus nulla est particula, quae non aequalibus tricenarii numeri contineatur in partibus. Tricenarius ergo numerus suis partibus quadragesimum complet et secundum, quia Dominus Ecclesiam sui baptismatis sacramentis et nunc laborantem temporaliter munit, et finitis laboribus ad requiem aeternaliter perducit. Et tricennalis baptizati Salvatoris [Col. 0820B] aetas etiam nostri baptimatis intimare potest mysterium: propter fidem scilicet sanctae Trinitatis, et operationem Decalogi revelata fidei gratia: quod quo sublimius intelligitur eo et doctrina publicatur. Duodenus quippe, quem partes, ut diximus, tricenarii pariunt, apostolorum numerus, praedicatorum videlicet omnium chorus, ter quaternos, sive quater ternos continere dignoscitur: quia fidem sanctae Trinitatis, et quatuor sancti Evangelii libros, ab orthodoxis doctoribus ante finem mundi oportet per quatuor partes, Orientis scilicet, Occidentis, Aquilonis et Austri, quadrato orbis termino praedicari. Quasi enim quoddam sacrosanctum triennii tempus baptizandos habere docuit, qui ait, Ite, docete omnes gentes, baptizantes eos in nomine Patris, et Filii, [Col. 0820C] et Spiritus sancti (Matth. XXVIII, 19): quasi idem hoc triennium per decem multiplicari praecepit cum subjunxit, docentes eos servare omnia quaecunque mandavi vobis (ibid., 20). Qui tribus annis ac bis ternis mensibus mundi tenebras exemplo et verbo suo de dilectione Dei et proximi sanans 759 corpora simul et animas, illustrare dignatur, pro generis humani salute in cruce occubuit. Evidenter ostendens, quia praelatis apostolis, martyribus, confessoribus, caeterisque arctioris ac perfectioris vitae viris, quorum inenarrabilem gloriam de manifestissima divinitatis visione sempiternae Trinitatis illi tantum sciunt, qui ea perfrui meruerunt, sunt plures in Ecclesia justi, fide sanctae Trinitatis, in qua et incarnatio Domini nostri [Col. 0820D] Jesu Christi veraciter continetur, qua non accessit quaternitas, sed in uno Filio Deo et homine, qui est in gloria Dei Patris, cum eodem Patre et sancto Spiritu permanet Trinitas, spe, charitate et operibus bonis perfecti, qui post carnis solutionem continuo beata paradisi requie suscipiantur, exspectantes in magno gaudio, in magnis congaudentium choris, quando recepto corpore veniant et appareant ante faciem Dei. In semisse autem anno demonstrans, quia nonnulli propter bona quidem opera ad electorum quidem fortem praeordinati, sed propter mala aliqua, quibus polluti de corpore exierunt post mortem severe castigati, excipiuntur flammis ignis purgatorii, et vel usque ad diem judicii longa hujus [Col. 0821A] examinatione a vitiorum sorde mundantur, vel certe prius amicorum fidelium precibus eleemosynis, jejuniis, fletibus, et hostiae salutaris oblationibus absoluti poenis, et ipsi ad beatorum perveniunt requiem. Tot etiam annis, id est tribus et dimidio, Antichristus sui ostentabit figmenta mendacii, ostendens se tanquam ipse sit Deus signis et mendacii, prodigiis, adhibens minarum atque poenarum terrores. Sed non praevalebit in eos, qui in fidei rectae et operum bonorum perfectione, gratia ipsius auxiliante persistent. Qui in carne apparens factus ex muliere, factus sub lege ut eos qui sub lege erant redimeret, ut adoptionem filiorum reciperemus, post circumcisionem tricesima tertia die ad templum delatus est, et legalia pro eo munera oblata, qui [Col. 0821B] cuncta divinitus consecrat. Trigonus etiam Decalogi, et tres dies, atque oblatio ad templum delata, illos dies et sacrificium Ecclesiae, quae est corpus Christi, designant, de quibus ipse in Evangelio dicit, Ecce ejicio daemonia et sanitates perficio hodie et cras, et tertia die consummor (Luc. XIII, 32): quia expelluntur daemonia, cum, relictis paternis superstitionibus, credunt in eum gentes: et perficiuntur sanitates, cum secundum ejus praecepta vivitur, posteaquam fuerit diabolo et huic saeculo renuntiatum, usque in finem resurrectionis, qua tanquam tertia consummabitur, hoc est ad plenitudinem angelicam per corporis etiam immortalitatem perficietur Ecclesia. Quapropter hujus numeri ratione devotus quilibet colligat, quia ille a corruptione corporis [Col. 0821C] et animae tantum salvabitur, qui in fide recta quae ternario numero, et in operibus bonis, quae decalogo, id est numero constante denario designantur, in virum perfectum, in mensuram aetatis plenitudinis Christi, in die remunerationis inventus fuerit.

760 Ducentis etiam et decem versibus, de dogmatibus ecclesiasticis contra prave sentientes doctorum loquens sensibus, haec columna constare dignoscitur: cujus est supputationis ista intentio, ut primum incipiamus a minori numero, id est a decem, et ab eo progrediamur in postmodum. De denario quippe numero catholici doctores multa dixerunt diserta et fortia, ex quibus quaedam hic compendii studio adnotare curavi. Dicunt namque quia in [Col. 0821D] decalogo sit consecratus: cujus decalogi, psalterii videlicet decem chordarum, decem praecepta Deus famulo suo Moysi in monte in duabus tabulis lapideis conscripta dedit: tria in una tabula ad Deum pertinentia, quia Deus Trinitas est, et in redemptionis nostrae mysterio tres sunt qui testimonium dant, spiritus, aqua, et sanguis, et tres unum sunt: spiritus utique sanctificationis, et sanguis redemptionis, et aqua baptismatis: quae tria unum sunt et individua manent, nihilque etiam a sui connexione sejungitur, et ut beatus cantat Ambrosius:

Omnia trina vigent sub majestate Tonantis.
Tres Pater, et Verbum, sanctus quoque Spiritus unum.
Trina salutaris species crucis, una redemptrix.
[Col. 0822A] Tertia lux Dominum remeantem a morte recepit.
Trina dies Jonam tenuit sub viscere ceti.
Tres pueri crevere Deum flagrante camino.
Ter Sabaoth sanctum referens benedictio psallit.
Ter mergendus aqua est cui gratia plena lavacri.
Testibus et stabilis constat tribus actio cuncta.
Terno mense suis redeunt sua tempora membris.
Tres sunt aetates, flos, robur, et aegra senectus.
Tres moduli in causis, judex, defensor, et actor.
Tres in saecla gradus, ortus, transcursio, finis.
Tres spem quae palpant, requies, lux, gloria vitae.
Septem vero praecepta altera tabula dedit, quorum primum est, sicut et Apostolus monstrat, Honora patrem et matrem (Ephes. VI, 2). Habet praeterea septenarius numerus in Scriptura sacra multipliciter ostensam perfectionem suam: videlicet quia eo dierum numero, testante Scriptura, perfecto coelo et omni ornatu eorum, requievit Deus ab operibus [Col. 0822B] suis (Gen. II), sed et per legem sabbatum in requiem datum est (Exod. XVI). Et in capite nostro, Mediatore scilicet Dei et hominum homine Christo Jesu, propheta septiformem sancti Spiritus gratiam enumeravit (Isa. XI). Septem quoque oculos, et septem candelabra, et septem sigilla, et septem tonitrua, pro perfectione Scriptura sacra enumerat, et per septem dies omne saeculum volvitur (Apoc. I, V, VI, X). Et his duobus perfectis numeris, ternario videlicet et septenario denarius constat. Est etiam, quoniam geminato quinario numero, qui perfectus est in quinque notissimis corporis nostri sensibus, et in quinque libris Moysi, constat. Sed et ab uno per ordinem usque ad quatuor numeros completur 761 denarius. Unum enim et duo et tres et quatuor [Col. 0822C] simul ducti, fiunt decem: quia legis Decalogus per quatuor libros sancti Evangelii adimpletur. Et fortasse propterea qui conducuntur ad vineam, accipiunt nomine mercedis denarium, qui per semetipsum multiplicatus in centenarium surgit, et per centenarium numerum magna perfectio designatur. Per geminatum autem centenarium, et perfectio spiritus qui in hac vita electis tribuitur, et perpetua vita signatur. Unde eisdem electis suis Dominus dicit: Omnis qui relinquit domum vel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet et vitam aeternam possidebit (Matth. XIX, 29). Neque enim sanctus quisque ideo terrena deserit, ut haec possidere in hoc mundo multiplicius possit, quia [Col. 0822D] quisquis terreno studio terram relinquit, terram non relinquit sed appetit: neque qui unam uxorem deserit centum accepturus est. Sed per centenarium numerum perfectio designatur: postquam etiam vita aeterna promittitur; quia quisquis pro Dei nomine temporalia atque terrena contemnit, et hic perfectionem mentis recipit, ut jam non appetat quae contemnit, et in sequenti saeculo ad vitae aeternae gloriam pervenit, quae centenario numero, qui de laeva transfertur in dexteram, designatur. Unde hoc ferculum, vel haec mensa, scilicet sancta Ecclesia de fabricatore suo, vero videlicet Salomone dicit, Laeva ejus sub capite meo, et dextera illius amplexabitur me (Cant. II, 6). Per laevam quippe ejus vita [Col. 0823A] praesens, et sacramenta incarnationis ejus, et praesentiae ipsius dona signantur: per dexteram vero vita futura, et ea quae in futuro percipient electi praemia figurantur. In quibus non solum visio divinae majestatis, sed et gloria est clarificatae humanitatis, unius ejusdemque Mediatoris Dei et hominum. Unde bene laevam ejus sponsa sub capite suo poni, dexteram autem se illius amplexari desiderat, ut et nunc per temporalia ipsius subsidia a mundi perturbationibus quiescat, et tunc manifesta ipsius visione perpetuo fruatur. Aeternam equidem sanctorum requiem nullus unquam turbo interpolat. Unde et recte dicitur, Dextera illius amplexabitur me. Quia nimirum divinae praesentia majestatis undique suos coelesti in regno circumteget, ne aliquam felicitatem Deo [Col. 0823B] dignam, vel memoria miseriae violet, vel metus finis angustet. Geminatus etiam centenarius innuit, quia quiscunque ad vitam desideret pervenire perpetuam, dilectione Dei flagret ac proximi, et fide catholica atque operatione recta continue ad eam festinare contendat. In fide scilicet orthodoxa, de sancta et inseparabili Trinitate, simul et de Incarnatione Domini nostri Jesu Christi, corde credens ad justitiam et ore confitens ad salutem, quia in eadem sancta Trinitate nihil est prius aut posterius, nihil majus aut minus, sed totae tres personae coaeternae sibi sunt et coaequales, ita ut per omnia et unitas deitatis in Trinitate sit personarum, et trinitas personarum in unitate sit deitatis: quia ex solo Patre, id est 762 ex substantia Patris, aequalis et consubstantialis genitus [Col. 0823C] non factus est Filius, et ex Patre simul ac Filio, coaequalis ac consubstantialis aequaliter procedit Spiritus sanctus, qui cum Patre et Filio aequaliter adoratur, quia aequaliter est Deus, totus Patris et totus Filii Spiritus, quia unus naturaliter Spiritus est et Patris et Filii. Proinde totus de Patre procedit et totus de Filio, totus in Patre manet, et totus in Filio: quia sic manet ut procedat, sic procedit ut maneat. Et hinc naturaliter hanc habet cum Patre et Filio unitatis plenitudinem, et plenitudinis unitatem, ut totum Patrem habeat totumque Filium, ipseque totus habeatur a Patre, totus habeatur a Filio: qui etiam a Patre et Filio aequaliter datur, imo et a seipso datur: ipseque donum Dei et paraclitus, id est consolator, dicitur, quia revera, dum [Col. 0823D] dona sacramentorum distribuit, consolationem animae praebet: per quem diffunditur in cordibus nostris Dei charitas, per quam nos tota inhabitat Trinitas.

De Incarnatione quoque Domini nostri Jesu Christi, una ex eadem et in eadem sancta Trinitate persona, fideliter sentiat. Deum videlicet, et eum verum et perfectum ante omnia saecula, et sine ullo initio credens, et verum ac perfectum hominem in fine saeculorum, in duabus et ex duabus naturis atque substantiis in una persona consistere: ut qui per divinitatis suae potentiam nos creaverat ad perfruendam vitae beatitudinem perennis, ipse per fragilitatem humanitatis nostrae nos restauraret ad recipiendam [Col. 0824A] quam perdidimus vitam. Qui juxta Symboli veritatem conceptus de Spiritu sancto, natus ex Maria Virgine, ancilla ipsius hominis per divinitatem, et matre Verbi per carnem: nam utrumque illam et ancillam et matrem esse Domini veritas Evangelii, ejusdem et Elisabeth voce demonstrat: nec alterius ancillam, alterius matrem, quia non prius in utero virginis caro concepta est, et postmodum divinitas venit in carnem: sed mox Verbum ante saecula unigenitus aequalis Patri venit in uterum, mox Verbum, servata propriae veritate naturae, factum est caro, et perfectus homo idem in veritate carnis et animae rationalis, operante Spiritu sancto, investigabili miraculo natus est per uterum Virginis Filius Dei, factus filius hominis unus Christus. Qui [Col. 0824B] mortuus est sola carne propter peccata nostra, et resurrexit sola carne, quia peccatum non fecit, nec dolus inventus est in ore ejus, ut a peccati morte quocunque modo contracta anima resurgeret. Ascendit quoque in coelum, et sedet ad dexteram Patris, id est, in gloria paternae majestatis: inde venturus judicare vivos et mortuos. Ad cujus adventum omnes homines resurgent cum corporibus suis, et reddent de factis propriis rationem. Et qui gratia Dei, et subsequente eamdem gratiam libero arbitrio, in fide recta et operibus bonis perseveraverint, praesciti et praedestinati a Deo in gloriam, ibunt in vitam aeternam electis, id est de massa perditionis totius humani generis 763 facta in Adam ipso peccante, quoniam et Eva ipsa est Adam, gratia lectis, [Col. 0824C] a Deo paratam, sicut ipsa Veritas dicit, Venite, benedicti Patris mei, percipite regnum quod vobis paratum est ab origine mundi (Matth. XXV, 34). Et qui non a Deo ad interitum praedestinati, sed ab eo ex retributione justitiae in massa perditionis relicti, in infidelitate vel malis operibus perseveraverint, ibunt in ignem aeternum: ad quem Deus neminem praedestinavit, sed eumdem ignem diabolo et corpori ejus ex retributione justitiae praeparavit: sicut ipse in Evangelio dicit, Stipendia enim, inquit Apostolus, peccati mors: gratia autem Dei vita aeterna (Rom. VI, 23). Et: Universae viae Domini misericordia et veritas (Psal. XXIV, 10). Et: Ira, id est vindicta, in indignatione ejus, et vita in voluntate ejus (Psal. XXIX, 6).

Altera itaque istius columna ferculi, contradicens [Col. 0824D] illis qui de iis prave sentiunt quae in altero nobis saeculo complebuntur, triginta et octo capitulis constat: ac si triginta et octo annis in Synagogae potius Satanae porticu, quam in Ecclesiae catholicae sinu jacentem languidum, male sentientium videlicet chorum, duodequadraginta numero, qui legis decalogo per quatuor sancti Evangelii libros impletur minus habentem, et absque dilectione Dei ac proximi, quem legis pariter et Evangelii Scriptura commendat, vacuum incedentem insinuans. In quo licet plures sint choro, si acquiescere veritati consenserint, quasi unus recuperabunt in unitate fidei sanitatem: quia praeter unitatem catholicae fidei nullus cuilibet patet salutis locus. A cujus unitate [Col. 0825A] quisquis discrepat, salutem quae ab uno est consequi nequaquam valet. Quae salus aeterna centenario ipsius columnae versuum numero designatur: quia Abrahae centenario promissionis filius Isaac, id est risus vel gaudium, nascitur, illum innuens qui discipulis suis dixit: Iterum autem videbo vos, et gaudebit cor vestrum, et gaudium vestrum nemo tollet a vobis (Joan. XVI, 22). Ad quam aeterni salutem gaudii per sexagenarium, quem superadditi sexaginta versus ostendunt, perfectum numerum pervenitur. Qui sexagenarius numerus, quoniam sexies decem sexaginta fiunt, in se continet senarium perfectionem operum demonstrantem: quia sicut creator admirabilis perfectus est in natura sua, ita in senario dierum numero perfecit opera sua, et sexto [Col. 0825B] die creavit hominem perfectum anima et corpore, propter quem creata sunt omnia, et sexta aetate venit conditor hominem reparare quem sexto die creaverat. Sed et denarium sexagenarius numerum comprehendit, qui in decalogo consecratur, et, ut supra ostendimus, perficitur; quo etiam et sexagenarius numerus esse perfectus hoc modo monstratur. Partire sexagenarium per denarium, et invenies eumdem sexagenarium numerum per denarium esse perfectum, sicut senarium per unitatem. Nam unum, duo, et tres sex faciunt, qui est perfectus numerus in partibus suis: ita et sexagenarius quamdam perfectionem habet si partitur per denarium numerum. Semel enim decem, et bis decem, et ter decem 764 sexaginta fiunt; necnon et quinquagenarium complectitur [Col. 0825C] senarius numerum, quo Jubilaeus annus, remissio scilicet peccatorum, et ad patriae aeternae haereditatem reversio, et requies sempiterna exprimitur. Supereminet quoque conjugalem ordinem duplicatione sui, laboriosam vidualem continentiam impressione digiti demonstrando, quoniam quae seminavit in lacrymis in gaudio metet. In se triginta continens, qui numerus blando indicis et pollicis osculo depingit et conjugem, fructum fidei per bona opera, ut terra optima, de suscepto divini verbi semine proferens: sicut centenarius numerus de laeva translatus in dexteram, eisdem digitis, sed non eadem manu, quibus in laeva manu nuptae significantur et viduae, circulum faciens exprimit virginitatis coronam. Sed et fructum tricesimum verbum [Col. 0825D] profert quod fidem sanctae Trinitatis aedificat, sexagesimum quod operis perfectionem docet, centesimum quod ad dexteram regni vitam praedicat sempiternam. Necesse est igitur ut qui vult vitam, et cupit videre dies bonos, per sex hujus saeculi dies vel aetates in quibus licet operari, ad sabbatum, id est ad requiem septimi diei sive aetatis, quando non licebit operari, fide recta et justis operibus, decalogi mandata complendo, absque admistione pravi operis festinare procuret, quatenus de corpore exiens, in septima die vel aetate, sive in quinquagenarii quiete numeri requiescat, donec sempiternitatem centenariam in octava die vel aetate cum incorruptione corporum consequatur. Unde et reclinatorium hujus [Col. 0826A] ferculi aureum octonarius versuum numerus cantat: quoniam qui in praesenti vita, id est in istis sex diebus vel aetatibus quibus operari licet, cultro illius petrae quae est Christus ad instar octavae diei quam designat diei octavae circumcisio, quae antiquis loco dabatur baptismatis, ejus videlicet fide, spe, et charitate, non solum in baptismate, sed et in omni prorsus actione devota, se purificare curaverit, et in septima sabbati feliciter requiescet, et in octava glorificatus resurget. Quae et ipsa quotidiana nostra circumcisio, id est continua cordis mundatio, semper octavae diei sacramentum celebrare non desistit, quia nos in exemplum Dominicae resurrectionis, quae octava die, id est post septimam sabbati facta est, sanctificare consuevit, ut quomodo resurrexit [Col. 0826B] Christus a mortuis per gloriam Patris, ita et nos in novitate vitae ambulemus. Et haec est octava resurrectionis nostrae plenariae dies sine ullo temporis fine beata, quando vera omnimodae circumcisionis gloria coruscante, non ultra corpus quod corrumpitur aggravat animam, non ultra terrena inhabitatio deprimit sensum multa cogitantem, sed corpus jam incorruptibile laetificat animam, et sublevat coelestis inhabitatio totum hominem visioni sui conditoris inhaerentem, quando renovabitur sicut aquilae juventus nostra. Quod reclinatorium nobis Salomon noster fecit, cum spem perpetuae quietis fidelibus promisit. Tollite, inquit, jugum meum super vos, 765 et discite a me quia mitis sum et humilis corde, et invenietis requiem animabus vestris (Matth. XI, [Col. 0826C] 29). Et hoc reclinatorium fecit aureum, quia requiem nobis aeternam divinae suae visionis gloria coruscam praeparavit. Hinc etenim dicitur: Qui autem diligit me diligetur a Patre meo, et ego diligam eum et manifestabo ei meipsum (Joan. XIV, 21). Vel certe fecit reclinatorium in ferculo fidelibus aureum, quia omnes resurgemus, non autem omnes immutabimur, quoniam Christus passus pro omnibus acquisivit omnibus resurrectionem, fidelibus autem incorruptionis et animae et corporis gloriam, de quibus dicitur, Resurgent in resurrectione justorum (Luc. XIV, 14), cum omnes sine ulla dubitatione resurgent. Ascensum autem hujus ferculi Idida, hoc est dilectus Filius Patris in quo ei bene complacuit, fecit purpureum: vera enim purpura maritimorum conchyliorum [Col. 0826D] sanguine tingitur; quia vivus et copiosae redemptionis sanguis agni immaculati et incontaminati Jesu Christi, de Spiritu sancto, id est operatione Spiritus sancti, ex virgineo sanguine sementivae naturae, videlicet ex immaculata Virginis carne, sine ulla carnali concupiscentia, et absque ullo virili attactu, singulariter concepti, et clauso virginali utero, ac virginalibus integris inconvulsis atque intemeratis mirabiliter nati, lavit nos a peccatis nostris. Qui sanguis, videlicet ipsius agni tollentis peccata mundi, de conchyliis marinis ferro elicitur, quia per seriem stirpis hominum peccatorum, quasi marinis fluctibus oppressorum, sicut genealogia Evangelii monstrat, de Abrahae et David stirpe processit, [Col. 0827A] et incisione ferri, clavorum videlicet et lanceae, sacramenta redemptionis nostrae de ipso sacratissimo corpore, in quo erat Deus mundum reconcilians sibi, et in quo inhabitat omnis plenitudo divinitatis corporaliter, nobis emanaverunt, quibus idem rex ac Dominus noster, qui dilexit nos, et lavit nos a peccatis nostris in ipso sanguine suo, non solum quando sanguinem suum dedit in cruce pro nobis, vel quando quisque nostrum in mysterium sacrosanctae passionis illius baptismi aquis ablutus est, verum etiam quotidie tollit peccata mundi, lavatque nos a peccatis nostris quotidianis in sanguine suo, cum ejusdem beatae passionis ad altare memoria replicatur, cum panis et vini creatura in sacramentum carnis et sanguinis ejus ineffabili Spiritus [Col. 0827B] sanctificatione transfertur, sicque corpus et sanguis illius, non infidelium manibus ad perniciem suam funditur et occiditur, sed fidelium ore suam sumitur in salutem: et nonnisi purpureus ad hoc ferculum invenitur ascensus, quia nullus Ecclesiam nisi sacramentis Dominicae passionis imbutus ingreditur. Unde ipse ait: Nisi quis renatus fuerit ex aqua et Spiritu, non intrabit in regnum coelorum (Joan. III, 5). Et: Nisi manducaveritis carnem filii hominis et biberitis ejus sanguinem, non habebitis vitam in vobis. Qui manducat carnem meam et bibit sanguinem meum, habebit vitam aeternam, et ego resuscitabo eum in novissimo die (Joan. VI, 54-55). Ferculi vero ascensus purpureus ideo versibus triginta describitur, quia, juxta Apostolum, Quicunque baptizati 766 sumus [Col. 0827C] in Christo Jesu, baptizato videlicet tricesimo aetatis suae anno, in morte ipsius baptizati sumus (Rom. VI, 3). In quo tricesimo numero Decalogi denarius triplicatur, quia perfectio fidei atque bonorum operum baptismatis sanctificatione perficitur. In quo impletur omnis justitia, quia in eo est sanguinis Christi redemptio, sancti Spiritus sanctificatio, et aquae baptismatis perfecta mundatio.

In hoc autem ferculo Salomon vere quidem pacificus, qui pacificavit per sanguinem crucis suae ea quae in coelo sunt, et ea quae in terra, et solvens medium parietem, fecit utraque unum, duos condens in seipso, media charitate constravit propter filias Jerusalem: ea ipsa videlicet charitate qua pro nobis [Col. 0827D] passus est: majorem enim hac charitatem nemo habet, quam ut animam suam ponat quis pro amicis suis, et sicut Apostolus ait: Commendat autem Deus suam charitatem in nobis, quoniam cum adhuc peccatores essemus, Christus pro impiis mortuus est (Rom. V, 8). Siquidem hanc mediam Ecclesiae suae strati instar paravit, ubi fideles animae molliter quiescerent: quia totam eam intrinsecus supernorum amore replevit: et hoc est quod addit, Propter filias Jerusalem (Cant. XV, 10), id est propter animas coelestium desiderio flagrantes. Quanto enim majorem Deus charitatem suam pro nobis patiendo commendavit, tanto plures ad se redamandum ac pro se patiendum accendit. Ipsa autem charitas, quin imo misericordia nostra, cui dicit Psalmista, Deus meus misericordia [Col. 0828A] mea (Psal. LVIII, 18), scilicet agnus qui tollit peccata mundi, et lavit nos a peccatis nostris in sanguine suo, in cruce duobus versibus eumdem agnum, atque in eodem agno in una eademque littera concinentibus pingitur: quae etiam crux quatuor versibus unius mensurae, et in eisdem litteris in capite vel in fine congruentibus, per quatuor mundi partes promissionis filios, et aeternae haereditatis Christo cohaeredes, id est electos et praedestinatos ad vitam in gremio redemptionis Christi, qui est passus pro omnibus, complectitur omnia gyro: praedicans scilicet mundo quae sit ipsius crucis mensura, longitudo videlicet et latitudo, sublimitas et profundum in dilectione Dei et proximi. Qui duo et quatuor versus conjuncti senarium complent numerum: quia [Col. 0828B] sexto die homo conditus, sexto item die crucis est mysterio reparatus. Qui senarius numerus apud saeculi sapientes idcirco dicitur esse perfectus, quia suo ordine numeratus perficitur, ut cum unus, duo, tres dicuntur, senarius numerus impletur: vel quia in tribus partibus dividitur, id est sexta, tertia et dimidia: videlicet in uno, duobus et tribus. Ab ecclesiasticis autem doctoribus ideo perfectus dicitur numerus, quia sexto die perfecit Deus omnia opera sua, et sex sunt hujus saeculi aetates notissimis temporum distinctae articulis, in quibus, quasi in sex diebus quibus licet operari, pro Deo laboribus insistere, et pro adipiscenda requie sempiterna necesse est operari: et post dies sex gloriam sui regni quam spopondit discipulis Salvator ostendit: quia 767 [Col. 0828C] qui Deum videre, et ad gloriam beatae resurrectionis pertinere concupiscit, per sex dies debet agere bona quae novit. Sex quoque sunt evangelicae lapideae hydriae, fortia scilicet sanctorum praecordia, fide et dilectione Dei ac proximi, et meraca atque purissima absque aliqua mistura haereticae pravitatis Scripturae sacrae scientia repleta: quia quisquis salvari cupit, non solum necesse est ut de fide sanctae Trinitatis atque incarnationis Dominicae fideliter sentiat, verum et in omnibus ecclesiasticis dogmatibus ab omni peste haeretica et schismatis praecisione immunem se suosque auditores summopere custodire, et a peccatorum sorde abluere, et divinae cognitionis puro fonte potare procuret: et illi omnes praecipue, [Col. 0828D] quorum perfectio vitae et fidei ad exemplum recte credendi ac vivendi aliis proposita esse dignoscitur.

Praefatio denique ferculi, dilectissimum alloquens principem, idem ferculum exponendo viginti et quatuor versibus scribitur, quia fide recta et operibus bonis meritoque vitae et scientiae doctrina plenum dilectione Dei et proximi, in omnia pia devotione et actione, de gratia et arbitrio libero recte sentientem, sicut ad unumquemque fidelem dicit Dominus per prophetam: Ex me fructus tuus inventus est (Ose. XIV, 2); id est donum gratiae meae praevenientis qua bene agis ex me est, et subsequenti arbitrio tuo fructus inventus est. Sicque monstratur a Domino, quia quod bonum volumus, cogitamus, loquimur et agimus, et Dei est per praevenientem gratiam, et [Col. 0829A] nostrum est per liberi arbitrii subsequentem obedientiam. Unde et remunerabimur, et misericordias Domini in aeternum cantabimus, inobedientes autem merito damnabuntur. Et hinc regem scriptor in isto saeculo bene vivere, et in aeternum cum Christo regnare desiderat. Ea propter et in eadem praefatione denarius geminatur, qui per quatuor sancti Evangelii libros completur: quia et sine fide impossibile est placere Deo, et fides sine operibus mortua est in semetipsa. Sed et in ea dualis numerus duplicatur: quia scientia sine charitate inflat, charitas autem cum scientia sana aedificat: et intellectus est bonus omnibus facientibus eum, et dilectione Dei praelata, cui nulla numeri mensura imponitur, de qua ex toto corde, et ex omni mente, et ex omnibus viribus nostris [Col. 0829B] praecipitur, dilectio proximi in duobus praeceptis subdividitur, cum dicitur (Tob. IV; Matth. VII): Quod tibi fieri non vis, alii ne feceris, et quae vultis ut faciant vobis homines, et vos eadem facite illis.

Completio siquidem summam versuum proferens octo versibus agitur, et sub ferculi reclinatorio, quod resurrectionis octavam diem demonstrat, ponitur: quia sicut sunt duae mortes, corporis scilicet per egressionem ab eo animae, et animae per admissionem in se peccati: ita et duae sunt resurrectiones, animae videlicet, quando indulgentiae vivificatio per dignos poenitentiae fructus gratia Dei acquiritur; 768 et corporis, quando in adventu Domini omnes homines resurgent cum corporibus suis, et reddituri [Col. 0829C] sunt de factis propriis rationem: et beatus qui habuerit partem in resurrectione prima, quoniam non laedetur a morte secunda, et accipiet binas stolas, immortalitatem scilicet et incorruptionem corporis simul et animae. Sed significantia istius resurrectionis prima ordine recte illi supponitur quae praecellentior est dignitate: sicut et Scriptura de compunctionis genere dicit: Dedit illi pater suus, quin Caleb Axae filiae, irriguum superius et irriguum inferius (Judic. I, 15); cum electi prius plangat de inferiori irriguo anima, ut non ducatur ad supplicium, postea vero de superiori irriguo, quia differtur a regno. Summa autem ferculi versuum heroici et elegiaci carminis, quam secum completio designavit, quadringentis quadraginta et sex versibus constat, et [Col. 0829D] unus decies ductus denarium perficit. De quo quia sufficienter supra jam diximus, hoc iterum replicare vitamus. Denarius etenim quater ductus in quadragenarium surgit: quia tunc decalogi mandata perficimus, cum profecto quatuor libros sancti Evangelii custodimus: quos humilius conservamus, si unde et quo et qualiter cecidimus incessanter aspicimus. A regione siquidem nostra, id est a paradiso, in hanc convallem lacrymarum superbiendo, inobediendo, visibilia sequendo, cibum vetitum gustando discessimus, sed ad eam necesse est ut flendo, obediendo, visibilia contemnendo, atque appetitum carnis refrenando redeamus. Et quia ab ipsius paradisi gaudiis per cibum cecidimus, ad haec in quantum possumus [Col. 0830A] per abstinentiam resurgamus. Quae abstinentia totum vitae nostrae tempus in continentia a malis operibus, et in exercitatione virtutum esse debere designans, per quadraginta dierum numerum custoditur, quia sicut filii Israel, in quorum locum sucessimus, per quadraginta annos, transito mari Rubro, in eremi vastitate calamitose antequam ad promissionis terram venirent versati sunt, ita et nos in exsilii hujus aerumnis dignas inobedientiae poenas luimus, antequam ad paradisi gaudia redeamus. In qua probatione post sacrum baptisma prius longis virtutum exercendi agonibus, ac deinde perpetuis supernae beatitudinis sumus donandi muneribus, et accepta Dei lege, id est audito verbo divino, de prisca nostra conversatione egredi, ac solitudinem vitae [Col. 0830B] spiritalis constat debere nos ingredi, ut vita novae conversationis quotidie castigati, si terram repromissionis intrare volumus, quasi quotidiano Jordanis baptismate lacrymis saluberrimae compunctionis ab omni vitiorum subripentium contagione purgemur, juxta eum qui dixit: Lavabo per singulas noctes lectum meum, lacrymis stratum meum rigabo (Psal. VI, 7). Unde recte Jordanis rivus judicii interpretatur, quia nimirum electi, quo sollicitius suam conscientiam dijudicando examinant, eo largiores ex intimo cordis fonte lacrymas fundunt: ut quia minus perfectos se esse deprehendunt, sordes suae fragilitatis undis poenitentiae diluant. Sed 769 et significantia quadragenarii numeri, et effusione diluvii, et in Jacob planctu, in exercitatione [Col. 0830C] quoque filiorum Israel in deserto, atque in praedicatione Jonae, et aliis multis ostensionibus causa perfectionis in Scriptura positi, aliud etiam pernecessarium innuit: quia Moyses morem circumcisionis divinitus imperatum, et quadringentis et sex annis observatum, per quadraginta annos in eremo intermisit, quem Josue cultris petrinis perfecit, quia petra erat Christus, et lex per Moysen data est, gratia et veritas per Jesum Christum facta est. Idem quoque Moyses ut legem, quam Dei populo traderet, acciperet, secundo diebus quadraginta jejunavit; Elias in deserto quadraginta diebus abstinuit; ipse auctor hominum ad homines veniens in quadraginta diebus nullum omnino cibum sumpsit. Cur ergo in abstinentia quadragenarius numerus [Col. 0830D] custoditur, nisi quia virtus decalogi per libros quatuor sancti Evangelii custoditur? Et qui per carnalia desideria decalogi mandata contempsimus, dignum est ut eamdem carnem quater decies affligamus: et ut per decalogi mandatorum custodiam, ac per Deo dignam abstinentiam, ad aeternam vitam, quae centenario numero designatur, quadriga Evangelica et cardinalibus quatuor virtutibus perferamur, necesse est ut quadragenarius numerus per decalogi denarium multiplicetur, et sic ad quadringentesimum numerum efferatur. Quadraginta enim decies ducti quadringentos efficiunt, quia ad aeternam vitam, quae centenario numero et hoc quater ducto figuratur, electi omnes, non solum de incorruptione animae [Col. 0831A] simul et corporis, verum et de visione divinae majestatis, cum gloria mediatoris Dei et hominum clarificatae humanitatis, sine fine reversi ad id quod conditi fuerant, ut revera in vero Jubaeilo quinquagesimo videlicet anno gaudebunt. Unde quia sancta Ecclesia in quibusdam suis membris adhuc pro aeterna requie laborat in terris, in quibusdam vero omni finito labore cum Christo jam regnat in coelis, in memoriam utriusque vitae patres nostri constituerunt gemina haec congrua religioni solemnia, quadragesimam videlicet imminente Pascha afflictionis, et ab ipso Dominicae resurrectionis die quinquagesimam, in qua continue psallitur Alleluia, quod evangelista Joannes ab angelis se audisse cantari perhibet (Apoc. XIX), et venerabilis pater Tobias, [Col. 0831B] ex visione angelica intelligens qualis sit supernorum civium gloria et supernae Jerusalem claritas, dixit: Per vicos ejus Alleluia cantabitur (Tob. XIII, 22), quamvis in Ecclesia nunquam a divina laude cessetur. Et quoniam hujus quinquagesimae celebratione fidelibus perfectio quietis innuitur, et denario numero summa perfectionis exprimitur, quinquagenario decies ducto ad quingentesimum pervenitur, aperte monstratur quia nequaquam sola nos abstinentia carnis in cibo et potu ad aeterna gaudia reparat, nisi adjunctis bonis aliis dignam Deo abstinentiam cum fide recta devotio mentis ostendat. Illud quippe jejunium Deus approbat, 770 quod ad ejus oculos manus eleemosynarum levat, dicente propheta, Sanctificate jejunium (Joel I et II). Jejunium [Col. 0831C] namque sanctificare, est adjunctis bonis aliis dignam Deo abstinentiam, ut diximus, carnis ostendere: quia in cassum caro atteritur, si a pravis voluptatibus animus non refrenatur, et Redemptori nostro unum sine altero placere nequaquam potest, si aut is qui bona agit adhuc luxuriae inquinamenta non deserit, aut is qui castitate praeminet, necdum se per bona opera exercet: et qui bona aliqua pro mundi honestate inchoat, nequaquam in ejus intentione debet permanere, nec per bona opera praesentis mundi gloriam quaerere, sed totam spem in Redemptoris sui adventu constituat. Sunt namque plerique continentes, qui corpus per abstinentiam affligunt, sed de ipsa sua abstinentia humanos favores expetunt, doctrinae inserviunt, indigentibus [Col. 0831D] multa largiuntur. Sed fatuae profecto sunt virgines, quia solam laudis transitoriae retributionem quaerunt, quia, dicente Domino, laborum suorum damnabilem mercedem recipiunt (Matth. VI). Sed et bona etiam cum simplici intentione facta tunc Deo sunt placita, si fuerint sine pravi operis admistione oblata, sicut scriptum est: Declina a malo et fac bonum (Psal. XXXVI, 24). Prius est enim declinare a malo, et tunc ut proficiat agere bonum: prius de praeteritis digne poenitere peccatis, et tunc ut prosint bonis insudare operibus. Sed poenitentiam agere digne non possumus, nisi modum quoque ejusdem poenitentiae cognoscamus. Poenitentiam quippe agere est, et perpetrata mala plangere, et [Col. 0832A] plangenda non perpetrare. Nam qui sic alia deplorat, ut tamen alia committat, adhuc poenitentiam agere aut ignorat aut dissimulat. Quid enim prodest si peccata quis luxuriae defleat, et tamen adhuc avaritiae aestibus anhelet? Aut quid prodest si irae culpas jam lugeat, et tamen adhuc invidiae facibus tabescat? Necesse est etiam, ut qui se illicita meminit commisisse, a quibusdam etiam licitis studeat abstinere: quatenus per hoc conditori suo satisfaciat, ut qui commisit prohibita, sibimetipsi abscidere debeat etiam concessa, et se reprehendat in minimis, quem meminit deliquisse in maximis: et sic vere poenitentiam agimus, si ea quae commisimus perfecte deploremus: et illos nimirum emendatior vita sanctificat, quos per poenitentiam abluens afflictio fletuum [Col. 0832B] mundat. Et quia de quadringentorum versuum numero diximus, restat ut rationem de commemorato quadraginta sex versuum numero compleamus. Hic etenim annorum numerus perfectionem Dominici corporis, cujus sanguine redempti sumus, cujus carne pascimur, et cruore potamur, cujus passionis sacrosanctis mysteriis, et in anima et in corpore, a peccatis etiam et ab ipsis corruptionibus, quae ob peccata contigerunt, salvabimur, aptissime congruit. Tradunt enim naturalium rerum scriptores, formam corporis humani tot dierum spatio perfici: quia videlicet primis sex a conceptione diebus lactis habeat similitudinem, sequentibus novem convertatur in sanguinem, deinde 771 duodecim solidetur, reliquis decem et octo firmetur usque ad perfecta liniamenta [Col. 0832C] omnium membrorum. Et hinc jam reliquo tempore usque ad tempus partus magnitudine augmentatur. Sex autem et novem et duodecim et decem et octo quadraginta quinque faciunt: quibus si unum adjecerimus, id est ipsum diem quo discretum per membra corpus crementum sumere incipit, tot nimirum dies in aedificatione corporis Domini, quot in fabrica templi annos invenimus. De quo templo dicenti: Solvite templum hoc et in tribus diebus excitabo illud, responderunt Judaei: Quadraginta et sex annis aedificatum est templum hoc, et tu tribus diebus excitabis illud? (Joan. II, 19.) Et quia templum illud manu factum sacrosanctam Domini carnem, quam ex Virgine sumpsit, ut ex hoc loco discimus, figurabat, quia aeque corpus ejus, quod est [Col. 0832D] Ecclesia, quia uniuscujusque fidelium corpus animamque designabat, mundemus quotidie per omne tempus vitae nostrae templa corporum cordiumque nostrorum, ut spiritus Dei habitare dignetur in nobis, et juxta quod Apostolus admonet: Abjectis operibus tenebrarum, induamus nos arma lucis: sicut in die honeste ambulemus, non in comessationibus et ebrietatibus, non in cubilibus et impudicitiis, non in contentione et aemulatione: sed induamus nos Dominum Jesum Christum (Rom. XIII, 12-14), qui cum Patre et Spiritu sancto vivit et regnat Deus per omnia saecula saeculorum, Amen.


[Col. 0833A] Haec ut vobis nulla desit, Carle chare, gratia
Versuum mensura pandit, atque aerarum quantitas.
Regis necnon mensa dives cognomento ferculum,
Prompsit vobis sana princeps per doctorum fercula.
Quae plano sermone dicta strinxi lege carminum,
Et prosa diserta junxi diversis ut calleas
Supra quaedam nempe de his explanavi largius,
Ut transcurrens quippe quaedam computavi strictius,
[Col. 0834A] Et si dignum stricta ducis explicari plenius.
Adsum votis forte nobis si donantur otia
Prendat rex quae praesul offert, et demonstret moribus
Sensu verbo haec in actu cunctis regno subditis
Longa felix vivat isto Carlus vita saeculo,
Vivat clarus semper almo sanctorum in consortio.



HINCMARI ARCHIEPISCOPI RHEMENSIS OPUSCULA VARIA.




[Col. 0833]
I. DE REGIS PERSONA ET REGIO MINISTERIO, AD CAROLUM CALVUM REGEM.
(Apud Sirmondum, ex codice S. Remigii Rhemensis.)



PRAEFATIO.
[Col. 0833B]

Domino glorioso fideliter devotus et devote fidelis.

Obaudientes praeceptum Domini per prophetam jubentis, Interroga sacerdotes legem meam (Agg. II, 12), super quibusdam capitulis me consulere vobis placuit. De quibus quoniam per se Veritas dicit, Qui a semetipso loquitur, gloriam propriam quaerit (Joan. VII, 18), dignum duxi non nudo meo sermone vobis respondere, sed quid in Scripturis sacris et per catholicos doctores inde loquatur Spiritus sanctus, quosdam odoriferos flosculos, ut revera de agro pleno, Scripturarum scilicet campo, cui benedixit Dominus, breviter in unum vobis colligere. Et sciens pollicitum, Quod supererogaveris, ego cum rediero reddam tibi (Luc. X, 15), de his quae regio ministerio vobis a Deo commisso competere vidi, quasi scintillas [Col. 0833C] micantes lumini scientiae vestrae superadjeci. Quia vero, ut Comicus dicit (Ter. in Andr.):

Obsequium amicos, veritas odium parit,
et non assentatio, videlicet adulatio, principi ac domino terrae placere debet, minime autem sacerdotem sectari eam oportet, si quiddam mordacius dictum in sententiis a me collectis de regis persona et regio ministerio inveneritis, non contra vos, quaeso, sed pro vobis eas me collegisse putetis, quoniam aut talem in benignitate ac bonitate, sicut ipsae describunt sententiae, vos esse et sic agere scio, aut talem esse et sic agere cupio. Hujus autem libelli sententiae triformi sunt collectione distinctae. Primo quidem de persona regis et regio ministerio in generali reipublicae causa. Deinde quae debeat esse discretio in [Col. 0833D] misericordia, et de ultione specialium personarum, [Col. 0834B] quae si exitialiter agentes aliter non potuerint corrigi, temporali morte praecipiuntur multari, quod a quibusdam dicitur contradici. Tum quia rex propter ministerium regium, etiam nec quibuscunque propinquitatis necessitudinibus, contra Deum sanctamque Ecclesiam atque contra rempublicam agentibus criminaliter, affectu carnali parcere debeat.



CAP. I.---Quod bonos reges Deus facit, malos permittit.

Quoniam, ut scriptum est, Domini est regnum (Psal. XXI, 19), et cui voluerit dabit illud (Dan. IV, 14): et sicut beatus Augustinus in libro de Bono perseverantiae dicit (cap. 6): »Nihil fit nisi quod aut Deus facit, aut fieri juste permittit,« cum boni reges regnant, sicut Dei gratia boni sunt, ita et Deo agente [Col. 0834C] regnant, sicut ipse dicit: Per me reges regnant (Prov. VIII, 15); et cum mali reges regnant, sicut mali sunt suo vitio, ita et regnare permittuntur divino judicio, interdum occulto, sed nunquam injusto, sicut scriptum est: Qui facit regnare hypocritam propter peccata populi (Job XXXIV, 30). Facit dictum est, ex justitiae retributione permittit, eo locutionis genere quo dicitur, Induravit Dominus cor Pharaonis (Exod. IX, 12). Induravit dictum est, per gratiam non molivit, sed ex justitiae retributione indurari permisit. De quibus, qui non faciente sed Deo permittente regnant, Dominus per prophetam queritur dicens: Ipsi regnaverunt, et non ex me: principes exstiterunt, et non cognovi (Ose. VIII, 4). »Ex se, inquit Gregorius (Pastoral. cap. 1), et non ex arbitrio summi [Col. 0834D] rectoris regnant, qui nullis fulti virtutibus, nequaquam [Col. 0835A] divinitus vocati, sed sua cupidine accensi, culmen regiminis rapiunt potius quam assequuntur: quos tamen internus judex et provehit, et non cognoscit, quia quos permittendo tolerat, profecto per judicium reprobationis ignorat.« De quibus Domino per Psalmistam dicitur: Dejecisti eos dum allevarentur (Psal. LXXII, 18). Dum allevatur enim dejicitur, qui gonoribus proficit, et moribus deficit. Justus namque et misericors Dominus, mortalium acta disponens, alia concedit propitius, alia permittit iratus, atque ea quae permittit sic tolerat, ut haec in sui consilii usum vertat.



CAP. II.---Quod populi felicitas sit rex bonus, infelicitas rex malus.

De nomine regis, et quae sit felicitas populis sibi [Col. 0835B] subjectis, si gratia Dei bonus rex super eos regnaverit, et quae sit infelicitas populis sibi subjectis, si malus suo vitio rex super eos regnaverit, sanctus Cyprianus in libro de gradibus Abusionum ostendit (cap. 9): »Nomen, inquiens, regis intellectualiter hoc retinet, ut subjectis omnibus rectoris officium procuret. Sed qualiter alios corrigere poterit, qui proprios mores, ne iniqui sint, non corrigit? quoniam in justitia regis exaltabitur solium, et in veritate solidabitur gubernaculum populorum (Prov. XVI). Justitia vero regis est, neminem injuste per potentiam opprimere, sine personarum acceptione inter virum et proximum suum juste judicare, advenis et pupillis et viduis defensorem esse, furta cohibere, adulteria punire, iniquos non exaltare, [Col. 0835C] impudicos et histriones non nutrire, impios de terra perdere, parricidas et perjurantes vivere non sinere, ecclesias defendere, pauperes eleemosynis alere, justos super regni negotia constituere, senes et sapientes et sobrios consiliarios habere, magorum et hariolorum, pythonissarumque superstitionibus non intendere, iracundiam differre, patriam fortiter et juste contra adversarios defendere, per omnia in Deo confidere, prosperitatibus animum non elevare, cuncta adversa patienter tolerare, fidem catholicam in Deum habere, filios suos non sinere impie agere, certis horis orationibus insistere, ante horas congruas cibum non gustare. Vae enim terrae cujus rex puer est, et cujus principes mane comedunt (Eccle. X, 16). Haec regni prosperitatem in praesenti faciunt, et regem [Col. 0835D] ad coelestia regna meliora perducunt. Qui vero regnum non secundum hanc legem dispensat, multas nimirum adversitates imperii tolerabit. Idcirco enim pax saepe populorum rumpitur, et offendicula etiam de regno suscitantur, terrarum quoque fructus diminuuntur, et servitia populorum praepediuntur, multi et varii dolores prosperitatem regni inficiunt, charorum et liberorum mortes tristitiam conferunt, hostium incursus provincias undique vastant, bestiae armentorum et pecorum greges dilacerant, tempestates veris et hiemis turbantur, terrarum quoque fecunditatem et maris ministeria prohibent, et aliquando fulminum ictus segetes et arborum flores et pampinos exurunt. Super omnia vero regis injustitia, [Col. 0836A] non solum praesentis imperii faciem fuscat, sed etiam filios suos et nepotes, ne post se regni haereditatem teneant, obscurat. Propter piaculum enim Salomonis regnum domus Israel Dominus de manu filiorum ejus dispersit, et propter justitiam David regis lucernam de semine ejus semper in Jerusalem reliquit (III Reg. XII, XVI). Ecce quantum justitia regis saeculo valet, intuentibus perspicue patet. Pax enim populorum est, tutamen patriae, immunitas plebis, munimentum gentis; cura languorum, gaudium hominum, temperies aeris, serenitas maris, terrae fecunditas, solatium pauperum, haereditas filiorum, et sibimetipsi spes futurae beatitudinis. Attamen sciat rex quod, sicut in throno hominum primus constitutus est, sic et in poenis, si justitiam non fecerit, primatum habiturus [Col. 0836B] est. Omnes namque, quoscunque peccatores sub se in praesenti habuit, supra se modo implacabili in illa poena futura habebit.«



CAP. III.---Magnae potentiae argumentum est recta administratio.

Quod ex bona administratione regiminis magna esse cognoscitur potentia temporalis: »Magna est, inquit beatus Gregorius in libro Moralium (lib. XXVI Moral., cap. 19) potentia temporalis, quae habet apud Deum meritum suum de bona administratione regiminis. Bona est ordine suo potentia, sed cauta regentis indiget vita. Igitur bene hanc exercet, qui et retinere illam noverit, et impugnare. Bene hanc exercet, qui scit per illam super culpas erigi, et scit cum illa caeteris aequalitate componi. Humana [Col. 0836C] etenim mens plerumque extollitur, etiam cum nulla potestate fulcitur: quanto magis in altum se erigit, cum se ei etiam potestas adjungit? Et tamen corrigendis aliorum vitiis apta exsecutione praeparatur. Unde et per Paulum dicitur: Minister enim Dei est, vindex in iram ei qui male agit (Rom. XIII, 4). Cum ergo potentiae temporalis ministerium suscipitur, summa cura vigilandum est, ut sciat quisque et sumere ex illa quod adjuvat, et expugnaro quod tentat (ibid.). Teneamus ergo exterius quod pro aliorum utilitate suscepimus, teneamus interius quod de nostra aestimatione sentimus. Sed tamen decenter quibusdam erumpentibus signis, tales nos apud nos esse ipsi etiam qui nobis commissi sunt non ignorent: ut et de auctoritate nostra quod formident [Col. 0836D] videant, et de humilitate quod imitentur agnoscant. Servata autem auctoritate regiminis, ad cor nostrum sine cessatione redeamus, et consideremus assidue quod sumus aequaliter cum caeteris conditi, non quod temporaliter caeteris praelati. Potestas enim quanto exterius eminet, tanto premi interius debet, ne cogitationem vincat, ne in delectatione sui animum rapiat, ne jam sub se mens eam regere non possit, cui se libidine dominandi supponit. Bene David regni potentiam regere noverat, qui elationem ejusdem potentiae semetipsum premendo vincebat, dicens: Domine, non est exaltatum cor meum (Psal. CXXX, 1). Quique in ejus humilitatis augmento subjunxit: neque elati sunt oculi mei, [Col. 0837A] atque addidit: Neque ambulavi in magnis. Et adhuc semetipsum subtilissima inquisitione discutiens ait: Neque in mirabilibus super me. Omnesque etiam cogitationes suas a fundo cordis exhauriens, subjungit, dicens: Si non humiliter sentiebam, sed exaltavi animam meam (ibid., 2). Ecce humilitatis hostiam ab intimo cordis oblatam crebro replicat, et iterum atque iterum confitendo offerre non cessat, eamque multipliciter loquens Judicis sui oculis ostentat. Quid est hoc? et quomodo istud sacrificium Deo placere cognoverat, quod in conspectu ejus tanta iteratione vocis immolabat? nisi quod vicina esse superbia potentibus solet, et pene semper rebus affluentibus elatio sociatur, quia et saepe humoris abundantia duritiam dat tumoris. Mirum vero [Col. 0837B] est, cum in cordibus sublimium regnat humilitas morum. Unde pensandum est quia potentes quique, cum humiliter sapiunt, culmen extraneae quasi longe positae virtutis attingunt, et recte hac virtute Dominum quantocius placant, quia illud ei sacrificium potentes offerunt, quod potentes vix invenire possunt. Subtilissima namque ars vivendi est, culmen tenere, gloriam reprimere: esse quidem in potentia, sed potentem se esse nescire: ad largienda bona potentem se agnoscere, sed ad repetenda noxia omne quod potenter valet ignorare. Recte itaque de talibus dicitur: Deus potentes non abjicit, cum et ipse sit potens (Job XXXVI, 5). Deum quippe imitari desiderat, qui fastigium potentiae, alienis intentus utilitatibus, et non suis laudibus elatus, administrat: [Col. 0837C] qui praelatus caeteris prodesse appetit, non praeesse. Tumoris namque elatio, non ordo potestatis, in crimine est. Potentiam Deus tribuit, elationem vero potentiae malitia nostrae mentis invenit. Tollamus ergo quod de nostro contulimus, et bona sunt quae Deo largiente possidemus.«



CAP. IV.---Quales sibi adhibere debeat rex consiliarios.

Quales sibi adhibere debeat rex consiliarios, Ambrosius in libris Officiorum (Lib. II, c. 17): »Talis, inquit, debet esse, qui consilium alteri dat, ut seipsum formam aliis praebeat ad exemplum bonorum operum, in doctrina, in integritate, in gravitate, ut [Col. 0837D] sit ejus sermo salubris atque irreprehensiblis, consilium utile, vita honesta, sapientia decora (ibid.). Talis igitur debet esse consiliarius, qui nihil nebulosum habeat, nihil fallax, nihil fabulosum, nihil simulatum, quod vitam ejus ac mores refellat; nihil improbum ac malivolum, quod avertat consulentes. Alia sunt enim quae fugiuntur, alia quae contemnuntur. Fugimus ea quae possunt nocere, quae malitiose possunt in noxam serpere; ut si is qui consulitur dubia sit fide, et pecuniae avidus, ut possit pretio mutari; si injuriosus, hic fugitur ac declinatur. Qui vero voluptarius, intemperans, etsi alienus a fraude, tamen avarus et cupidior lucri turpis, hic contemnitur. Quod enim specimen industriae, quem fructum laboris edere potest, quam recipere [Col. 0838A] animo curam ac sollicitudinem, qui se torpori dederit atque ignaviae? (Cap. 12.) Advertimus igitur, quod in acquirendis consiliis plurimum adjungat vitae probitas, virtutum praerogativa, benevolentiae usus, frugalitatis [al., facilitatis] gratia. Quis enim in coeno fontem requirat? Quis de turbida aqua potum petat? Itaque ubi luxuria est, ubi intemperantia, ubi vitiorum confusio, quis inde sibi aliquid hauriendum existimet? Quis non despiciat morum colluvionem? Quis utilem causae alienae judicet, quem inutilem suae vitae videt? Quis iterum improbum, malivolum, contumeliosum non fugiat, et ad nocendum paratum? Quis non eum omni studio declinet? Quis vero quamvis instructum ad consilii opem, difficilem tamen accessu ambiat; in quo sit illud, tanquam si quis [Col. 0838B] aquae fontem praecludat? Quid enim prodest habere sapientiam, si consilium neges? Si consulendi intercludas copiam, clausisti fontem, ut nec aliis profluat, nec tibi prosit. Pulchre autem et de illo convenit, qui habens prudentiam, commaculat eam vitiorum sordibus, eo quod aquae exitum contaminet. Degeneres animos vita arguit. Quomodo enim eum potes judicare consilio superiorem, quem videas inferiorem moribus? Supra me debet esse, cui me committere paro. An vero idoneum eum putabo, qui mihi det consilium quod non det sibi, et mihi eum vacare credam, qui sibi non vacet? cujus animum voluptates occupent, libido devincat, avaritia subjuget, cupiditas perturbet, quatiat metus? Quomodo hic consilii locus, ubi nullus quietis? Admirandus [Col. 0838C] mihi et suspiciendus consiliarius, quem propitius Dominus patribus dedit, offensus abstulit.« (Cap. 10.) Prudentissimo cuique causam committimus nostram, et ab eo consilium promptius quam a caeteris poscimus. Praestat tamen fidele justi consilium, et sapientissimi ingenio frequenter praeponderat: utiliora enim vulnera amici, quam aliorum oscula (Prov. XXVII). Deinde quia justi judicium est, sapientis autem argumentum, in illo censura disceptationis, in hoc calliditas inventionis. Quod si utrumque connectas, erit magna consiliorum salubritas, quae ab universis spectatur admiratione sapientiae, et amore justitiae: ut omnes quaerant audire sapientiam ejus viri, in quo utriusque virtutis copula sit. (Cap. 8.) Ideo prudentia et justitia in unoquoque [Col. 0838D] desideratur, et ea exspectatur a pluribus; ut in quo ea sint, illi deferatur fides, quod possit utile consilium ac fidele desideranti dare. Quis enim ei se committat, quem non putet plus sapere quam ipse sapiat qui quaerit consilium? Necesse est igitur ut praestantior sit a quo consilium petatur, quam ille est qui petit. Quid enim consulas hominem, quem non arbitreris posse melius aliquid reperire quam ipse intelligis? Quod si eum inveneris, qui vivacitate ingenii, mentis vigore atque auctoritate praestet, et accedat eo, ut exemplo et usu paratior sit, praesentia solvat pericula, prospiciat futura, denuntiet imminentia, argumentum expediat, remedium ferat in tempore, paratus sit non solum ad consulendum, [Col. 0839A] sed etiam ad subveniendum; huic ita fides habetur, ut dicat qui consilium petit: Etsi mala mihi evenerint per illum, sustineo (Eccli. XXII, 31). Hujusmodi igitur viro salutem nostram et existimationem committimus, qui sit, ut supra diximus, justus et prudens. Facit enim justitia, ut nullus sit fraudis metus: facit etiam prudentia, ut nulla erroris suspicio sit. Promptius tamen nos justo viro quam prudenti committimus. (Lib. I, c. 30.) Pulchrum est igitur bene velle, et eo largiri consilio ut prosis, non ut noceas. Nam si luxurioso ad luxuriae effusionem, adultero ad mercedem adulterii largiendum putes, non est beneficentia ista, ubi nulla est benevolentia. Officere enim istud est, non prodesse alteri. Si largiaris ei qui conspiret adversus patriam, qui congregare cupiat [Col. 0839B] tuo sumptu perditos qui impugnent Ecclesiam, non est haec probabilis liberalitas. Si adjuves eum qui adversus viduam et pupillos gravi decernit jurgio, aut vi aliqua possessiones eorum eripere conatur, non probatur largitas, si quod alteri largitur, alteri quis extorqueat, si injuste quaerat, et juste dispensandum putet: nisi forte, ut ille Zachaeus (Luc. XIX), reddas prius ei quadruplum quem fraudaveris, et gentilitatis vitia fidei studio, et credentis operatione compenses. Fundamentum igitur habeat liberalitas tua. Hoc primum quaeritur, ut cum fide conferas, fraudem non facias oblatis.« Similiter et in consiliis agere debet consiliarius, quia est et in consilio maxima liberalitas.



CAP. V.---Nihil felicius quam si regnent regnandi scientiam habentes.
[Col. 0839C]

Nihil felicius esse rebus humanis quam regnare, miserante Deo, scientiam regnandi habentes, ex libro Augustini de Civitate Dei (lib. V, c. 24):

»Qui vera pietate praediti bene vivunt, si habeant scientiam regendi populos, nihil felicius rebus humanis, quam si Deo miserante habeant potestatem. Nos Christianos reges ideo felices dicimus, si juste regnant, si inter linguas sublimiter honorantium, et obsequia nimis humiliter salutantium non extolluntur, sed se homines esse meminerunt; si suam potestatem ad Dei cultum maxime dilatandum majestati ejus famulam faciunt; si Deum timent, diligunt, colunt, si plus amant illud regnum ubi non timent [Col. 0839D] habere consortes; si tardius vindicant, facile ignoscunt; si eamdem vindictam pro necessitate regendae tuendaeque reipublicae, non pro saturandis inimicitiarum odiis exerunt; si eamdem veniam, non ad impunitatem iniquitatis, sed ad spem correctionis indulgent; si, quod aspere coguntur plerumque decernere, misericordiae lenitate et beneficiorum largitate compensant; si luxuria tanto eis est castigatior, quanto posset esse liberior; si malunt cupiditatibus pravis, quam quibuslibet gentibus imperare: et si haec omnia faciunt, non propter ardorem inanis gloriae, sed propter charitatem felicitatis aeternae: si pro suis peccatis, humilitatis et miserationis et orationis sacrificium Deo suo vero immolare non negligunt. [Col. 0840A] Tales Christianos reges dicimus esse felices, interim spe, postea re ipsa potituros, cum id quod exspectamus advenerit.«



CAP. VI.---Quod utile sit bonos reges diu et longe lateque regnare.

Quod utile sit his qui regnant, et quibus regnant, si boni sint, diu longe lateque regnare, idem id eodem libro beatus Augustinus demonstrat, dicens (lib. IV, c. 2): »Si verus Deus colatur, eisque sacris, veracibus, et bonis moribus serviatur, utile est ut boni longe lateque diu regnent; neque hoc tam ipsis quam illis utile est quibus regnant. Nam quantum ad ipsos pertinet, pietas et probitas eorum, quae magna Dei dona sunt, sufficit eis ad veram felicitatem, qua et in ista vita bene agatur, et postea percipiatur [Col. 0840B] aeterna. In hac ergo terra regnum bonorum non tam illis praestatur, quam rebus humanis: malorum vero regnum magis regnantibus nocet, qui suos animos vastant scelerum majore licentia; his autem, qui eis serviendo subduntur, non nocet nisi iniquitas propria. Nam justis quidquid malorum ab iniquis dominis irrogatur, non est poena criminis, sed virtutis examen. Proinde bonus etiam si serviat, liber est: malus autem etiamsi regnet, servus est; nec unius hominis, sed, quod est gravius, tot dominorum quot vitiorum. De quibus vitiis cum ageret Scriptura divina: A quo enim quis, inquit, devictus est, huic servus addictus est (II Petr. II, 19). Remota itaque justitia, quid sunt regna, nisi magna latrocinia?«



CAP. VII.---Belligerare et regnum dilatare sola bonos reges impellit necessitas.
[Col. 0840C]

Bella gerere, et dilatare regnum, bonos sola necessitate vocari, ex libro Augustini de Civitate Dei (Lib. IV, c. 15.) »Belligerare, et perdomitis gentibus dilatare regnum, malis videtur felicitas, bonis necessitas. Sed quia pejus esset ut injuriosi justioribus dominarentur, ideo non incongrue dicitur etiam ista felicitas. Sed proculdubio felicitas major est, vicinum bonum habere concordem, quam vicinum malum subjugare bellantem. Mala vota sunt optare habere quem oderis, vel quem timeas, ut possit esse quem vincas.«



CAP. VIII.---Regis studium in procinctu belli, et exhortatio ad milites.
[Col. 0840D]

»Formam regis, et exhortationem ejusdem erga milites in procinctu belli, Dominus, inquit Augustinus, per Moysen in Deuteronomio designat, dicens: Non declinet, inquit, ad dexteram, nec ad sinistram (Deut. XVII, 20). Qui si bene direxerit vias suas, et studia sua coram eo qui est Rex regum, necessario pacatos regni sui fines possidebit. Unde et illic mox subditur: Ut longo regnet tempore super Israel. Porro, si praeceptum custodierit, ut non declinet ad dexteram neque ad sinistram, foedus securitatis et pacis de victoria laetus promerebitur. Si exieris, inquit Dominus, ad bellum contra hostes tuos, et videris equitatum et currus, et majorem quam tu [Col. 0841A] habes adversarii exercitus multitudinem, non timebis eos, quia Dominus Deus tuus tecum est (Deut. XX, 1). Bellum necessitas faciat, ut, sopita discordia, pax recuperari possit. Hoc ergo studio regi praelium gerendum est. Rex, appropinquante praelio, exercitui suo verba Judae ad medium deducere debet, quibus ait: Non concupiscatis spolia, quia bellum contra nos est (II Mac. XLIX, 17).«



CAP. IX.---Non peccasse eos qui Deo auctore bella gesserunt.

Non peccasse eos qui Deo auctore bella gesserunt, Augustinus in praefato libro (lib. I, c. 21): »Quasdam exceptiones eadem ipsa divina fecit auctoritas, ut liceat hominem occidi. Sed his exceptis, quos occidi jubet, sive data lege, sive ad personam pro [Col. 0841B] tempore expressa jussione: non autem ipse occidit qui ministerium debet jubenti, sicut adminiculum gladius utenti: et ideo nequaquam contra hoc praeceptum fecerunt, quo dictum est: Non occides (Exod. XX, 15), qui Deo auctore bella gesserunt, aut personam gerentes publicae potestatis, secundum ejus leges, hoc est justissimae rationis imperium, sceleratos morte punierunt. Et Abraham non solum non est culpatus crudelitatis nomine, verum etiam laudatus nomine pietatis, quod voluit filium nequaquam scelerate, sed obedienter, occidere (Gen. XXII). Et merito quaeritur utrum pro jussu Dei sit habendum, quod Jephte filiam quae patri occurrit occidit, cum id se vovisset immolaturum Deo quod ei redeunti [Col. 0841C] de praelio victori primitus occurrisset (Judic. XI). Nec Samson aliter excusatur, quod seipsum cum hostibus ruina domus oppressit, nisi quia Spiritus latenter hoc jusserat, qui per illum miracula faciebat (Judic. XVI). His igitur exceptis, quos vel lex justa generaliter, vel ipse fons justitiae Deus specialiter occidi jubet, quisquis hominem, vel seipsum, vel quemlibet occiderit, homicidii crimine tenetur.«



CAP. X.---Quod qui bella tractant, et sub armis militant, Deo non displicent.

Quod qui bella tractant, et sub armis militant, Deo non displiceant, item Augustinus ad Bonifacium (epist. 205): »Noli existimare neminem Deo placere posse, qui in armis bellicis militat. In his erat sanctus David, cui Dominus tam magnum perhibuit [Col. 0841D] testimonium. In his etiam plurimi illius temporis justi. In his erat et ille centurio, qui Domino dixit: Non sum dignus ut intres sub tectum meum, sed tantum dic verbo, et sanabitur puer meus. Nam et ego homo sum sub potestate constitutus, habens sub me milites, et dico huic: Vade, et vadit; et alii: Veni, et venit; et servo meo: Fac hoc, et facit. De quo et Dominus: Amen dico vobis, non inveni tantam fidem in Israel (Matth. VIII, 8-10). In his erat et ille Cornelius, ad quem missus angelus dixit: Corneli, acceptae sunt eleemosynae tuae, et exauditae sunt orationes tuae (Act. X, 5). Ubi eum admonuit, ut ad beatum Petrum apostolum mitteret, et ab illo audiret quae facere deberet: ad quem apostolum, ut ad [Col. 0842A] eum veniret, etiam religiosum militem misit. In his erant et illi, qui baptizandi cum venissent ad Joannem sanctum Domini praecursorem, et amicum sponsi, de quo ipse Dominus ait: In natis mulierum non surrexit major Joanne Baptista (Matth. XI, 11), et quaesissent ab eo quid facerent, ait eis: Neminem concusseritis, nulli calumniam feceritis, sufficiat vobis stipendium vestrum (Luc. III, 14): non eos utique sub armis militare prohibuit, quibus suum stipendium sufficere debere praecepit. Alii ergo pro vobis orando pugnant contra invisibiles inimicos: vos pro eis pugnando laboratis contra visibiles barbaros. Utinam una fides esset in omnibus, quia et minus laboraretur, et facilius diabolus cum suis angelis vinceretur. Hoc ergo primum cogita, quando armaris [Col. 0842B] ad pugnam, quia virtus tua etiam ipsa corporalis donum Dei est. Sic enim cogitabis de dono Dei non facere contra Deum. Fides enim quando promittitur, etiam hosti servanda est contra quem bellum geritur, quanto magis amico pro quo pugnatur? Pacem habere debet voluntas, bellum necessitas, ut liberet Deus a necessitate, et conservet in pace. Non enim pax quaeritur ut bellum excitetur, sed bellum geritur ut pax acquiratur. Esto ergo etiam bellando pacificus, ut eos quos expugnas ad pacis utilitatem vincendo perducas. Beati enim pacifici, ait Dominus, quoniam filii Dei vocabuntur (Matth. V, 9). Si autem pax humana tam dulcis est pro temporali salute mortalium, quanto est dulcior pax divina pro aeterna salute angelorum? Itaque hostem pugnantem necessitas [Col. 0842C] perimat, non voluntas. Sicut rebellanti et resistenti violentia redditur, ita victo vel capto misericordia jam debetur, maxime in quo pacis perturbatio non timetur.« Et Hieronymus: »Legimus in libro Paralipomenon filios Israel ad pugnam isse mente pacifica, quia non pro vincendi libidine sed pro acquirenda pace pugnabant.«



CAP. XI.---Militem potestati obedientem non peccare si hominem occidat.

Militem potestati sub qua est obedientem non peccare si hominem occidat, Augustinus in libro de Civitate Dei (lib. I, c. 26): »Miles, cum obediens potestati, sub qua legitime constitutus est, hominem occidit, nulla civitatis suae lege reus est homicidii: [Col. 0842D] imo nisi fecerit, reus est imperii deserti atque contempti. Quod si sua sponte atque auctoritate fecisset, in crimen effusi humani sanguinis incidisset. Itaque unde punitur si fecisset injussus, inde punietur nisi fecerit jussus. Quod si ita est jubente rege, quanto magis jubente Creatore? Qui ergo audit non licere se occidere, faciat si jussit cujus non licet jussa contemnere. Tantummodo videat utrum divina jussio nullo nutet incerto. Nos per aurem conscientiam convenimus, occultorum nobis judicium non usurpamus, nemo scit quid agatur in homine, nisi spiritus hominis qui in ipso est (I Cor. II).«



CAP. XII.---Victoriam in bello per Omnipotentem dari cui voluerit.

Victoriam in bello ab Omnipotente per angelum [Col. 0843A] suum cui voluerit et cui jusserit dari, Augustinus in libro de Civitate Dei demonstrat, dicens (lib. IV, c. 17): »Victoriam Omnipotens mittit, atque illa tanquam regi deorum obtemperans ad quos jusserit venit, et in eorum parte considit. Hoc vere de illo vero rege saeculorum dicitur, quod mittat non victoriam, quae nulla substantia est, sed angelum suum, et facit vincere quem voluerit. Cujus consilium occultum esse potest, iniquum non potest.«



CAP. XIII.---Deum quando pugnatur astare, et justae parti victoriam praeparare.

Quando pugnatur, Deum apertis coelis astare, et justae parti victoriam praestare, nihilque de propriis viribus praesumendum, Augustinus in epistola ad Bonifacium demonstrat, dicens (epist. 205): »Utile [Col. 0843B] tibi tuisque dabo consilium. Arripe manibus arma, oratio aures pulset auctoris, quia, quando pugnatur, Deus apertis coelis spectat, et partem quam inspicit justam, ibi dat palmam. Nihil de viribus propriis praesumas, de auctore gloriare virtutum, et nullum curabis penitus inimicum.«



CAP. XIV.---Quod non pro paucitate diffidendum, si Dominus cum bellatoribus fuerit.

Quod non in multitudine fidendum, nec pro paucitate diffidendum in bello sit, si Dominus cum bellatoribus fuerit, et famosissimum bellum per Gedeonem Domino disponente actum, et libri Machabaeorum, et historia Orosii demonstrat, in qua scriptum est (lib. XI, c. 9). »Xerxes rex Persarum septingenta [Col. 0843C] millia armatorum de regno, et trecenta de auxiliis, rostratas etiam naves mille ducentas, onerarias autem tria millia numero habuisse narratur, ut merito inopinato exercitui immensaeque classi, vix ad potum flumina, vix terras ad ingressum, vix maria ad cursum suffecisse memoratum sit. Huic tam incredibili temporibus nostris agmini, cujus numerum nunc difficilius est astrui, quam tunc fuit vinci, Leonida rex Spartanorum cum quatuor millibus hominum in angustiis Thermopylarum obstitit. Xerxes autem, contemptu paucitatis objectae, iniri pugnam, conseri manum imperat, ac per triduum continuum non duorum pugna, sed caedes unius populi fuit. Quarto autem die cum videret Leonida undique hostem circumfundi, hortatur auxiliares socios, [Col. 0843D] ut subtrahentes se pugnae in cacumen montis evadant, ac se ad meliora tempora reservent: sibi vero cum Spartanis suis aliam sortem esse subeundam, plus se patriae debere quam vitae. Dimissis sociis Spartanos admonet de gloria plurimum, de vita nihil sperandum: neque exspectandum vel hostem, vel diem, sed occasione noctis perrumpenda castra, commiscenda arma, conturbanda agmina fore. Nusquam victores honestius quam in castris hostium esse perituros. Persuasi igitur mori malle, in ultionem futurae mortis armantur, tanquam ipsi interitum suum et exigerent et vindicarent. Mirum dictu, sexcenti viri castra sexcentorum millium irrumpunt. Tumultus totis castris oritur. Persae quoque [Col. 0844A] ipsi Spartanos mutuis suis caedibus adjuvant. Spartani quaerentes regem, nec invenientes, caedunt sternuntque omnia, castra pervagantur universa, et inter densas strues corporum raros homines vix sequuntur, victores sine dubio nisi mori elegissent.«



CAP. XV.---Quod pro iis qui in bello ceciderunt oblationes offerri debeant.

Quod pro his qui in bello fideliter bellantes ceciderunt, oblationes eleemosynarum, orationum, et sacrae hostiae fiducialiter offerri debeant, Scriptura demonstrat dicens: Vir fortissimus Juda, collatione facta, duodecim millia drachmas argenti misit Hierosolymam offerre ea ibi pro peccatis mortuorum, juste et religiose cogitans de resurrectione (II Mac. XII, [Col. 0844B] 43), ut multi dicerent vanum et superfluum esse offerre pro mortuis. Consideravit enim quod hi, qui cum pietate dormitionem acceperant, optimam haberent repositam gratiam. Sancta ergo et salubris est cogitatio offerre sacrificium pro defunctis, ut a peccatis solvantur (ibid., 45, 46).



CAP. XVI.---Quod reges regum Domino serviant, etiam leges dando pro ipso.

Quod non solum in his, quae praemisimus, reges Regi regum serviant Domino, sed et leges dando pro ipso, Augustinus in epistola ad Bonifacium demonstrat dicens (epist. 50): »Serviant, inquit, reges terrae Christo, etiam leges ferendo pro Christo. Quomodo ergo reges Domino serviunt in timore, nisi ea quae contra Domini jussa fiunt, religiosa severitate [Col. 0844C] prohibendo atque plectendo? Aliter enim servit quia homo est, aliter quia etiam rex est. Quia homo est, ei servit vivendo fideliter: quia vero etiam rex est, servit leges justa praecipientes et contraria prohibentes convenienti vigore sanciendo. Sicut servivit Ezechias, lucos et templa idolorum, et illa excelsa, quae contra Dei praecepta fuerunt constructa, destruendo (IV Reg. XVIII). Sicut servivit Josias, talia et ipse faciendo (IV Reg. XXV). Sicut servivit rex Ninivitarum, universam civitatem ad placandum Dominum compellendo (Jon. III). Sicut servivit Darius, idolum frangendum in potestatem Danieli dando, et inimicos ejus leonibus ingerendo (Dan. XIV). Sicut servivit Nabuchodonosor, omnes in regno suo positos a blasphemando Deum lege terribili prohibendo [Col. 0844D] (Dan. III). In hoc itaque serviunt Domino reges, inquantum sunt reges, cum ea faciunt ad serviendum illi, quae non possunt facere nisi reges.«



CAP. XVII.---Quod ad justitiae observationem etiam compellendum sit.

Quod ad justitiae observationem etiam compellendum sit, Augustinus ad Vincentium demonstrat dicens (epist. 48): »Putas, inquit, neminem debere cogi ad justitiam, cum legas patremfamilias dixisse servis: Quoscunque inveneritis cogite intrare? (Luc. XIV, 23.) cum legas etiam ipsum primo Saulum, postea Paulum, ad cognoscendam et tenendam veritatem magna violentia Christi cogentis esse compulsum? [Col. 0845A] (Act. IX.) Et putas nullam vim adhibendam esse homini, ut ab erroris pernicie liberetur, cum ipsum Dominum, quo nemo nos utilius diligit, certissimis exemplis hoc facere videas, et Christum audias dicentem: Nemo venit ad me, nisi quem Pater attraxerit? (Joan. VI, 44.) Quod fit in cordibus omnium qui se ad Deum divinae iracundiae timore convertunt. Quidquid vero facit vera et legitima mater Ecclesia, etiamsi asperum amarumque sentiatur, non malum pro malo reddit, sed bonum disciplinae expellendo malum iniquitatis apponit (ibid.). Vides igitur non esse considerandum quod quisque cogitur, sed quale sit illud quo cogitur, utrum bonum an malum: non quo quisque bonus esse possit invitus; sed timendo quod non vult pati, vel relinquit impedientem animositatem, [Col. 0845B] vel ignoratam compellitur agnoscere veritatem, ut timens vel respuat falsum de quo contendebat, vel quaerat verum quod nesciebat, et volens jam teneat quod nolebat. Non enim bonum hominis est hominem vincere, sed bonum est homini ut eum veritas vincat volentem, quia malum est homini ut eum veritas vincat invitum. Nam ipsa vincat necesse est, sive negantem, sive confitentem.« De hac salubri coactione et beatus Gregorius in homilia trigesima sexta more suo dulcissime et abundantissime dicit. Quae quia notissima et usu lectionis trita sunt, et ne prolixior foret sententia, hic praetermittere censui.



CAP. XVIII.---Quod Christo serviat qui improbos corripit amore justitiae.
[Col. 0845C]

Quia etiam disciplinam exercendo in improbos et perversos, non odii sui rancore, vel vindictae suae livore, sed amore justitiae et divinae vindictae Christo serviat, idem beatus Augustinus demonstrat dicens (epist. 48, ad Vinc.): »Quando veritas praedicatur errantibus, cordatis utilis admonitio est, insensatis inutilis afflictio. Non est autem potestas nisi a Deo. Qui autem resistit potestati, Dei ordinationi resistit. Principes enim non sunt timori bono operi, sed malo. Vis autem non timere potestatem? bonum fac, et habebis laudem ex illa (Rom. XIII, 1-3). Sive enim potestas veritati favens aliquem corrigat, laudem habet ex illa qui fuerit emendatus: sive inimica veritati in aliquem saeviat, laudem habet ex illa qui [Col. 0845D] victor fuerit coronatus. (Lib. IX de Civit. Dei, c. 5.) In disciplina nostra non tam quaeritur utrum pius animus irascatur, sed quare irascatur; nec utrum sit tristis, sed unde sit tristis; nec utrum timeat, sed quid timeat. Irasci enim peccanti ut corrigatur, contristari pro afflicto ut liberetur, timere periclitanti ne pereat, nescio utrum quisquam sana consideratione reprehendat. Nam et misericordiam Stoicorum est solere culpare, sed quanto honestius ille Stoicus misericordia perturbaretur hominis liberandi quam timore naufragii!« Longe melius et humanius, et piorum sensibus accommodatius Cicero in Caesaris laude locutus est, ubi ait (Orat. pro Q. Lig., c. 12): »De virtutibus tuis nec admirabilior, nec gratior misericordia [Col. 0846A] est. Quid est autem misericordia, nisi alienae miseriae quaedam in nostro corde compassio, qua utique si possumus subvenire compellimur? Servit autem motus iste rationi, quando ita praebetur misericordia ut justitia conservetur, sive cum indigenti tribuitur, sive cum ignoscitur poenitenti.«



CAP. XIX.---De discretione in habenda misericordia.

Item de discretione in habenda misericordia, Ambrosius in expositione psalmi centesimi decimi octavi: »Est justa misericordia, et est etiam injusta misericordia. Denique, in lege scriptum est de quodam: Non misereberis illius (Deut. XIX, 13); et in libris Regnorum legis quia Saul propterea contraxit [Col. 0846B] offensam, quia miseratus est Agag hostium regem, quem prohibuerat sententia divina servari (I Reg. XIII). Ut si quis latronis filiis deprecantibus motus, et lacrymis conjugis ejus inflexus, absolvendum putet, cui adhuc latrocinandi aspiret affectus, nonne innocentes tradet exitio, qui liberat multorum exitia cogitantem? Certe si gladium reprimit, vincla dissolvit, cur laxat exsilio? cur latrocinandi qua potest clementiore via non eripit facultatem, qui voluntatem extorquere non potuit? Deinde inter duos, hoc est accusatorem et reum, pari periculo de capite decernentes, alterum si non probasset, alterum si non esset ab accusatore convictus, non id quod justitiae est judex sequatur, sed dum miseretur rei, damnet probantem, aut dum accusatori favet qui probare non possit, addicat [Col. 0846C] innoxium. Non potest igitur haec dici justa misericordia. In ipsa Ecclesia, ubi maxime misereri decet, teneri quammaxime debet forma justitiae, ne quis a consortio communionis abstentus, brevi lacrymula, atque ad tempus parata, vel etiam uberioribus fletibus, communionem, quam plurimis debet postulare temporibus, facilitati sacerdotis extorqueat. Nonne cum uni indulget indigno, plurimos facit ad prolapsionis contagium provocari? Facilitas enim veniae incentivum tribuit delinquendi. Hoc eo dictum est, ut sciamus secundum verbum Dei, secundum rationem dispensandam esse misericordiam debitoribus. Medicus ipse, si serpentis interius inveniat vulneris cicatricem, cum debeat resecare ulceris vitium ne latius serpat, tamen a secandi [Col. 0846D] urendique proposito lacrymis inflexus aegroti, medicamentis tegat quod ferro aperiendum fuit, nonne ista inutilis misericordia est, si propter brevem incisionis vel exustionis dolorem, corpus omne tabescat, vitae usus intereat? Recte igitur et sacerdos vulnus, ne latius serpat, a toto corpore Ecclesiae quasi bonus medicus debet abscidere, et prodere virus criminis quod lateat, non fovere, ne dum unum excludendum non putat, plures dignos faciat quos excludat ab Ecclesia. Jure ergo Apostolus divino nos hortatur exemplo, dicens: Vide ergo bonitatem et severitatem Dei: in eos quidem qui ceciderunt severitatem; in te autem bonitatem, si permanseris in bonitate (Rom. XI, 22).«



CAP. XX.---Cui licite ignoscere liceat principi vel judici.
[Col. 0847A]

Cui ergo licite ignoscere liceat principi vel judici, sub justo et misericordi judice, qui convertenti et poenitenti ignoscit, beatus Gregorius in homilia Evangelii demonstrat (hom. 32): »Ecce, inquiens, qui superbus fuit, si conversus ad Christum humilis factus est, semetipsum reliquit. Si luxuriosus quisque ad continentiam vitam mutavit, abnegavit utique quod fuit. Si avarus quisque ambire jam desiit, et largiri didicit propria qui prius aliena rapiebat, procul dubio semetipsum reliquit. Ipse quidem est per naturam, sed non est ipse per malitiam. Hinc enim scriptum: Verte impios, et non erunt (Prov. XII, 7). Conversi namque impii non erunt, non quia non erunt [Col. 0847B] omnino in essentia, sed scilicet non erunt omnino in impietatis culpa. Tunc ergo nosmetipsos relinquimus, tunc nosmetipsos abnegamus, cum vitamus quod per vetustatem fuimus, et ad hoc nitimur quod per novitatem vocamur. Pensemus quomodo se Paulus abnegaverat, qui dicebat: Vivo autem, jam non ego (Gal. II, 20). Exstinctus quippe fuerat saevus ille persecutor, et vivere coeperat praedicator pius. Si enim ipse esset, pius profecto non esset. Sed qui se vivere denegat, dicat unde est, quod sancta verba per doctrinam veritatis clamant; protinus subdit: Vivit vero in me Christus. Ac si aperte dicat: Ego quidem a meipso exstinctus, quia carnaliter non sum, quia in Christo spiritaliter vivo. Dicat ergo Veritas, dicat: Si quis vult post me venire, abneget [Col. 0847C] semetipsum (Matth. XVI, 24); quia nisi quis a semetipso deficiat, ad eum qui super ipsum est non appropinquat: nec valet apprehendere quod ultra ipsum est, si nescierit mactare quod est.« Sed forte quis dicat: Quomodo sciam si se quis cui pepercero correxit, et in correctione permanserit? Redeat haec inquiens ad sententiam Domini, ut si evangelice et secundo ac tertio correptus non se correxerit, qui ab illo sicut ethnicus et publicanus haberi praecipitur, legis severitatem a principe necesse est sustinere cogatur, ne qui sibi consulere noluit, in pace vivere volentibus nocere possit. At si quis huic capitulo objicere voluerit, quod Dominus peccanti in nobis non solum septies, sed et septuagies septies dimitti praeceperit, sciat hoc de nostris, non de divinis praeceptum esse [Col. 0847D] injuriis: quia ut Prosper de verbis beati Augustini in libro Sententiarum dicit (sent. 210): »Peccata, sive parva, sive magna, impunita esse non possunt, quia aut homine poenitente, aut Deo judicante plectuntur. Cessat autem vindicta divina, si conversio praecurrat humana. Amat enim Deus confitentibus parcere, et eos qui semetipsos judicant non judicare.«



CAP. XXI.---Timeat princeps ne scelerati cujusquam muneribus vel adulationibus decipiatur.

Timeatque princeps quod in Regum historia legitur, ne muneribus vel blanditiis cujusquam scelerati pelliciatur, vel adulationibus decipiatur: Benadab, inquit, fugiens ingressus est civitatem in [Col. 0848A] cubiculo quod erat intra cubiculum. Dixeruntque ei servi sui: Ecce audivimus quod reges domus Israel clementes sint: ponamus itaque saccos in lumbis nostris, et funiculos in capitibus nostris, et egrediamur ad regem Israel; forsitan salvabit animas nostras. Accinxerunt saccis lumbos suos, et posuerunt funiculos in capitibus suis, veneruntque ad regem Israel, scilicet Achab, et dixerunt: Servus tuus Benadab dicit: Vivat, oro te, anima mea. Et ille ait: Si adhuc vivit, frater meus est. Quod acceperunt viri pro omine, et festinantes rapuerunt verbum ex ore ejus, atque dixerunt: Frater tuus Benadab. Et dixit eis: Ite, adducite eum. Egressus est ergo ad eum Benadab, et levavit eum in currum suum. Qui dixit ei: Civitates, quas tulit pater meus a patre tuo, reddam; [Col. 0848B] et plateas fac tibi in Damasco, sicut fecit pater meus in Samaria, et ego foederatus recedam a te. Pepigit ergo foedus, et dimisit eum. Tunc vir quidam de filiis prophetarum dixit ad socium suum in sermone Domini: Percute me. At ille noluit percutere. Cui ait: Quia noluisti audire vocem Domini, ecce recedes a me, et percutiet te leo. Cumque paululum recessisset ab eo, invenit eum leo, atque percussit. Sed et alterum inveniens virum, dixit ad eum: Percute me. Qui percussit eum, et vulneravit. Abiit ergo propheta, et occurrit regi in via, et mutavit aspersione pulveris os et oculos suos. Cumque transiret, clamavit ad regem, et ait: Servus tuus egressus est ad praeliandum cominus; cumque fugisset vir unus, adduxit eum quidam ad me, et ait: Custodi virum istum: qui si lapsus [Col. 0848C] fuerit, erit anima tua pro anima ejus, aut talentum argenti appendes. Dum autem ego turbatus huc illucque me verterem, subito non comparuit. Et ait rex Israel ad eum: Hoc est judicium tuum, quod ipse decrevisti. At ille statim abstersit pulverem dc facie sua, et cognovit eum rex Israel, quod esset de prophetis. Qui ait ad eum: Haec dicit Dominus, quia dimisisti virum dignum morte de manu tua, erit anima tua pro anima ejus, et populus tuus pro populo ejus (III Reg. XX, 30-42).



CAP. XXII.---Cavendum principibus, ne sceleratorum amicitiis conjungantur.

Sed et cavendum est principibus, ne etiam hujusmodi sceleratorum amicitiis conjungantur, vel hujusmodi [Col. 0848D] in familiaritatem suscipiant. »Malorum, inquit beatus Gregorius (Pastoral., part. III, cap. 23), cum incaute amicitiis conjungimur, culpis ligamur. Unde Josaphat, qui tot de anteacta vita praeconiis attollitur, de Achab regis amicitiis pene periturus increpatur. Cui a Domino per prophetam dicitur: Impio praebes auxilium, et his qui oderunt Dominum amicitia jungeris, et idcirco iram quidem Domini merebaris, sed bona opera inventa sunt in te, eo quod abstuleris lucos de terra Juda (II Par. XIX, 2, 3). Ab illo enim qui summe rectus est, eo ipso jam discrepat, quo perversorum amicitiis vita nostra concordat.« Hinc David, dum totum se ad foedera pacis internae constringeret, testatur quod cum malis [Col. 0849A] concordiam non timeret, dicens: Nonne qui te oderunt, Deus, oderam illos, et super inimicos tuos tabescebam? Perfecto odio oderam illos, inimici facti sunt mihi (Psal. CXXXVIII, 21, 22). Inimicos etiam Dei perfecto odio odisse est, ad quod facti sunt diligere, et quod faciunt increpare, mores pravorum premere, vitae prodesse.



CAP. XXIII.---Quod sancti viri ad incutiendum metum reos morte jure puniverint.

Quia enim sancti viri, non solum talium amicitias vitaverunt, sed ad incutiendum viventibus metum, etiam jure reos morte punierunt, sicut beatus Augustinus in libro de Sermone Domini in monte demonstrat, dicens (lib. I, cap. 20): »Magni et sancti viri, [Col. 0849B] qui jam optime scirent mortem istam, quae animam dissolvit a corpore, non esse formidandam, secundum eorum tamen animum qui illam timerent, nonnulla peccata morte punierunt, quo et viventibus utilis metus incuteretur, et illis qui morte puniebantur, non ipsa mors noceret, sed peccatum, quod augeri posset si viverent. Non temere illi judicabant, quibus tale judicium donaverat Deus. Inde est quod Elias multos morte affecit, et propria manu (III Reg. XVIII), et igne divinitus impetrato (IV Reg. I), cum et alii multi, et divini magni viri eodem spiritu tranquillandis rebus humanis non temere fecerint. De quo Elia cum exemplum dedissent discipuli Domino, commemorantes quod ab eo factum sit, ut etiam ipsis daret potestatem petendi de coelo ignem, ad [Col. 0849C] consumendos eos qui sibi hospitium non praeberent, reprehendit in eis Dominus, non exemplum prophetae sancti, sed ignorantiam vindicandi, quae adhuc erat in rudibus, animadvertens eos non amore correptionem, sed odio desiderare vindictam (Luc. IX). Itaque posteaquam eos docuit quid esset diligere proximum tanquam seipsum, infuso etiam Spiritu sancto, quem decem diebus completis post ascensionem suam desuper ut promiserat misit (Act. II), non defuerunt tales vindictae, quamvis multo rarius quam in Veteri Testamento. Ibi enim ex majore parte servientes timore premebantur: hic autem maxima dilectione liberi nutriebantur. Nam et verbis apostoli Petri, Ananias et uxor ejus, sicut in Actibus apostolorum legimus, exanimes ceciderunt, [Col. 0849D] nec resuscitati sunt, sed sepulti (Act. V). Et si huic libro haeretici, qui adversantur et Veteri Testamento, nolunt credere, Paulum apostolum quem nobiscum legunt intueantur, dicentem de quodam peccatore: Quem tradidi Satanae in interitum carnis, ut anima salva sit (I Cor. V, 5). Et si nolunt hic mortem intelligere (fortasse enim incertum est), quamlibet vindictam per Satanam factam ab Apostolo fateantur: quod non eam odio sed amore fecisse, manifestat illud adjectum, ut anima salva sit. Aut in illis libris, quibus ipsi magnam tribuunt auctoritatem, animadvertant quod dicimus, ubi scriptum est, apostolum Thomam imprecatum cuidam, a quo palma percussus esset, atrocissimae mortis supplicium, [Col. 0850A] animam ejus tamen commendavit, ut in futuro ei saeculo parceretur: cujus a leone occisi a caetero corpore discerptam manum canis intulit mensis, in quibus convivabatur apostolus. Cui scripturae licet nobis non credere: non enim est in catholico canone: illi tamen eam et legunt, et tanquam incorruptissimam verissimamque honorant, qui adversus corporales vindictas quae sunt in Veteri Testamento, nescio qua caecitate acerrime saeviunt, quo animo et qua distributione temporum factae sunt omnino nescientes. Tenebitur ergo in hoc injuriarum genere, quod per vindictam luitur, iste a Christianis modus, ut accepta injuria non surgat in odium, sed infirmitatis misericordia paratus sit animus plura perpeti, nec correptionem negligat, qua vel consilio, [Col. 0850B] vel auctoritate, vel potestate uti potest.«



CAP. XXIV.---Quod occidere hominem non semper criminosum sit.

Quod occidere hominem non semper criminosum sit, sed malitia non legibus occidere criminosum sit, quia non factum in talibus, quoniam interdum et recte fit, sed animus male consulens damnetur, Augustinus in libro de Civitate Dei demonstrat, dicens: »Si quis bonum putaverit esse quod malum est, et fecerit hoc putando, utique peccat, et ea sunt omnia peccata ignorantiae, quando quisque bene fieri putat quod male fit. De occidendis hominibus, ne ab eis quisquam occidatur, non mihi placet consilium, nisi forte sit miles, aut publica functione teneatur, ut non pro se hoc faciat, sed pro aliis, vel [Col. 0850C] pro civitate, ubi etiam ipse est, accepta legitima potestate, si ejus congruit personae. Qui vero repelluntur aliquo terrore ne male faciant, etiam ipsis aliquid fortasse praestatur. Hinc autem dictum est, Non resistamus malo (Matth. V, 39), ne nos vindicta delectet, quae alieno malo animum pascit, non ut correctionem hominum negligamus.«



CAP. XXV.---Regem iniquorum correctorem esse oportere.

Hinc sanctus Cyprianus in nono Abusionis gradu dicit (cap. 9): »Regem correctorem iniquorum esse oportet: debet furta cohibere, adulteria punire, impios de terra perdere, parricidas et perjurantes vivere non sinere.« Et item idem (cap. 11): »Undecimus [Col. 0850D] gradus abusionis est plebs sine disciplina, quae dum disciplinae exercitationibus non servit, Deum absque disciplinae rigore non evadit. Sicut enim tunica totum corpus tegitur praeter caput, ita disciplina omnis Ecclesia, praeter Christum, quia Ecclesia et sub disciplina ejus protegitur et ornatur. Ipsa vero tunica contexta desuper fuerat per totum, quia eidem Ecclesiae disciplina a Domino de coelo tribuitur et integratur. Tunica enim corporis Christi disciplina Ecclesiae est. Qui autem extra disciplinam est, alienus a corpore Christi est. Non scindamus igitur illam, sed sortiamur de illa. Non solvamus quidquam de mandatis Christi, sed unusquisque in quo vocatus est, in eo permaneat apud Deum.«



XXVI.---Quod propter vindictam noxiorum gladius principi a Deo permissus est.
[Col. 0851A]

Et hinc sanctus Innocentius ad Exsuperium Tolosanum episcopum in Decretis suis: »Quaesitum est, inquit, super his qui post baptismum administraverunt, et aut tormenta sola exercuerunt, aut etiam capitalem protulere sententiam. De his nihil legimus a majoribus definitum. Meminerant enim a Deo potestates has fuisse concessas, et propter vindictam noxiorum gladium fuisse permissum, et Dei ministrum esse datum in hujusmodi vindicem. Quomodo igitur reprehenderent factum quod auctore Domino viderent esse concessum? De his ergo ita ut hactenus servatum est sic habemus, ne aut disciplinam evertere, aut contra auctoritatem Domini venire [Col. 0851B] videamur. Ipsis autem in ratione reddenda gesta sua omnia servabuntur.«



CAP. XXVII.---Quod leges a principe justo sunt in quolibet vindicandae.

Item idem sanctus Innocentius in Decretis suis ad eumdem (epist. 11): »Illud, inquit, sciscitari voluisti, an preces dictantibus liberum concedatur, utique post baptismi regenerationem, a principibus poscere mortem alicujus, vel sanguinem de reatu: quam rem principes nunquam sine conditione concedunt, sed ad judices commissa ipsa vel crimina semper remittunt, ut, causa cognita, vindicentur quaecunque quaesitori fuerint delegata: aut absolutio, aut damnatio pro negotii qualitate profertur, et dum legum in impios exercetur auctoritas, erit dictator [Col. 0851C] immunis.« Et hinc sanctus Cyprianus (lib. de Abus. saec., c. 12): »Duodecimus, inquit, abusionis gradus est populus sine lege, qui dum edicta et legum scita contemnit, per diversas errorum vias eundo perditionis laqueum incurrit. Utique multae perditionis viae tunc inceduntur, cum una regalis via, lex Dei videlicet, quae neque ad dexteram neque ad sinistram declinat, per negligentiam deseritur. Igitur populus sine lege, populus sine Christo est. Non fiamus ergo sine Christo in hoc tempore transitorio, ne sine nobis Christus esse incipiat in futuro.« Et Christus Dei virtus et Dei sapientia dicit: Per me reges regnant, et conditores legum justa decernunt (Prov. VIII, 15). Et sanctus Augustinus in libro de [Col. 0851D] vera Religione leges principum servandas ostendit (cap. 30): »In istis, inquiens, temporalibus legibus, quanquam de his homines judicent cum eas instituunt, tamen cum fuerint institutae atque firmatae, non licebit judici de ipsis judicare, sed secundum ipsas.« Igitur aut a populo promulgatae justae leges servandae, aut a principe juste ac rationabiliter sunt in quolibet vindicandae.



CAP. XXVIII. Quod his qui pro suis criminibus puniendi sunt misericordia interdum indulgenda.

Quod etiam his qui pro suis sceleribus puniendi sunt, si in tempore necessitatis, et periculi urgentis instantia, vel in ultimo spiritu, praesidium poenitentiae, et mox reconciliationis petierint, nec satisfactio [Col. 0852A] interdicenda sit, nec reconciliatio deneganda, et sacri canones, et decreta sedis apostolicae, auctoritate sacra, evangelica, et apostolica, et prophetica patenter ostendunt, quia misericordiae Dei nec modum possumus ponere, nec tempora diffinire, apud quem nullas patitur veniae moras vera confessio, dicente Dei Spiritu per prophetam: Mox ut ingemueris, salvus eris. Et item: Dic prior iniquitates tuas, ut justificeris, quia apud Dominum est misericordia, et copiosa apud eum redemptio (Psal. CXXIX, 7).



CAP. XXIX.---Quod rex propinquis suis perverse agentibus affectu carnali parcere non debeat.

Quod rex propter ministerium regium, etiam nec quibuscunque propinquitatis necessitudinibus, contra [Col. 0852B] Deum, sanctamque Ecclesiam, atque rempublicam perverse agentibus, affectu carnali parcere debeat, ex verbis Domini dicentis: Qui non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus (Luc. XIV, 26), in homilia Evangelii beatus Gregorius demonstrat dicens (hom. 36): »Si vim praecepti perpendimus, utrumque agere per discretionem valemus, ut eos qui nobis carnis cognatione conjuncti sunt, et quos proximos noverimus, et quos adversarios in via Dei patimur, odiendo et fugiendo nesciamus. Quasi enim per odium diligitur, qui carnaliter sapiens dum prava nobis ingerit, non auditur. Ut autem Dominus demonstraret hoc erga proximos odium non de inaffectione [Col. 0852C] procedere, sed de charitate, addidit protinus dicens, adhuc autem animam suam. Odisse itaque praecipimur proximos, odisse et animam nostram. Constat ergo quia amando debet odisse proximum, qui sic eum odit sicut semetipsum. Tunc etenim bene nostram animam odimus, cum ejus carnalibus desideriis non acquiescimus, cum ejus appetitum frangimus, ejus voluptatibus reluctamur. Quae ergo contempta ad melius ducitur, quasi per odium amatur. Sic sic nimirum exhibere proximis nostris odii discretionem debemus, ut in eis et diligamus quod sunt, et habeamus odio quod in Dei nobis itinere obsistunt (ibid.). Ab hac ergo discretione odii nostri, trahamus formam ad odium proximi. Ametur quilibet in hoc mundo adversarius, sed in via Dei [Col. 0852D] contrarius non ametur, etiam propinquus. Quisquis enim jam aeterna concupiscit, in ea quam aggreditur causa Dei, extra patrem, extra matrem, extra uxorem, extra filios, extra cognatos, extra semetipsum fieri debet, ut eo verius cognoscat Deum, quo in ejus causa neminem recognoscit. Multum namque est, quod carnales affectus intentionem mentis diverberant, ejusque aciem obscurant. Quos tamen nequaquam noxios patimur, si eos premendo teneamus. Amandi ergo sunt proximi, impendenda charitas omnibus, et propinquis, et extraneis, nec tamen pro eadem charitate a Dei amore flectendum (ibid.). Sic nimirum fideles quique esse intra sanctam Ecclesiam debent, ut compatiantur proximis [Col. 0853A] per charitatem, et tamen de via Dei non exorbitent per compassionem.« Hinc sanctus Joannes Chrysostomus (hom. 17) de verbis Evangelii secundum Matthaeum: Si oculus tuus dexter scandalizat te, ejice eum et projice abs te (Matth. V, 29): »Quod si de membris ista loqueretur, nequaquam de uno, vel de dextro id oculo, sed indifferenter de utroque dixisset. Qui enim dextro scandalizatur oculo, haud dubium quin idipsum patiatur etiam de sinistro. Quam igitur ob causam et oculum dextrae partis? Ut scilicet disceres, non de membris esse sermonem, sed de his potius qui nobis familiaritate junguntur. Et si igitur tantum aliquem diligas, ut eo oculi utaris vice, aut ita tibi quempiam esse utilem putes, ut illum dextrae manus ducas loco, et hi tamen animae [Col. 0853B] tuae fortassis incommodant, etiam istos, inquit, a te abscide: et diligentius vim ipsam sermonis examina. Non enim dixit, a talium societate discede, sed maximam separationem indicans: Erue, inquit, ac projice. Deinde quia satis severa praeceperat, lucrum ex utroque ipsius severitatis ostendit, translationem verbi tam in bonorum quam in malorum etiam parte servando. Expedit enim tibi, inquit, ut pereat unum membrorum tuorum, quam totum corpus tuum mittatur in gehennam (Matth. V, 29). Cur enim Paulus optabat anathema fieri? (Rom. IX). Non utique ut nihil inde lucri caperet, sed ut alios acquireret in salutem. Hic vero, id ipsum enim, etiam de causa reprobi fratris intellige. Utrique noxius est, et idcirco non ait, erue tantummodo, sed et projice, inquit, [Col. 0853C] abs te, ut eum nunquam recipias ulterius, si qualis fuerat perseverat. Hoc enim modo et illum majore crimine liberabis, et te a perditione salvabis Ut autem manifestius commodum istius legis aspicias, si placet etiam in corpore juxta causam id quod dictum est requiramus. Si enim daretur electio, unumque esset necessarium de duobus, videlilicet aut cum ambobus oculis in foveam ruere atque ibidem deperire, aut absque uno oculo reliquum salvare corpus, putasne e duobus suscipere non malles secundum? At istud omnibus absque ambiguitate perspicuum est. Non enim hoc esset odientis oculum, sed corpus reliquum diligentis.« Et sanctus Hieronymus in Commentario Matthaei, de eisdem verbis Domini dicentis: Si oculus tuus dexter vel [Col. 0853D] manus scandalizat te, erue vel abscide, et projice abs te: »In dextro, inquit, oculo, et dextera manu, fratrum, et uxorum, et liberorum, atque affinium, et propinquorum monstratur affectus: quos si ad contemplandam veram lucem nobis impedimento cernimus, debemus truncare istiusmodi actiones, ne dum volumus lucri caeteros facere, ipsi in aeternum pereamus. Unde dicitur et de sacerdote magno, cujus anima Domini cultui dedicata est: Supra patre, et matre, et filiis non polluetur (Lev. XXI, 11), id est nullum affectum sciet, nisi ejus cujus cultui dedicatus est.«



CAP. XXX.---Quatenus filiis vel propinquis, si peccaverint, parcere debeat.
[Col. 0854A]

Attendat autem princeps in propinquitatis necessitudinibus, quod et in aliis debet attendere, id quod scriptum est: Qui abscondit scelera sua, non dirigetur; qui autem confessus fuerit, et reliquerit ea, misericordiam consequetur (Prov. XXVIII, 12); quia scriptum est: Declina a malo, et fac bonum, et inhabita in saeculum saeculi (Psal. XXXVI, 27.) Quia confitenti et poenitenti non sufficit sola confessio, nisi et subsequatur facti emendatio, ut poenitens poenitenda non faciat, sicut David sanctus, qui postquam audivit a propheta: Dimissum est peccatum tuum (II Reg. XII, 13), humilior factus est in emendatione peccati, ita ut cinerem sicut panem manducaret, et potum suum [Col. 0854B] cum fletu misceret (Psal. CI). »Quia saepe, ut beatus dicit Gregorius (Moral. lib. VIII, c. 21), et reprobi peccata confitentur, sed de his cogitare contemnunt. Electi autem culpas suas, quas vocibus confessionis aperiunt, districtae animadversionis fletibus insequuntur. Unde et propheta, postquam se iniquitatem suam pronuntiare spopondit, cogitare se etiam de eis subdidit. Ac si aperte fateretur dicens: Sic reatum lingua loquitur, ut nequaquam expers a moeroris stimulo per alia Spiritus vagetur: sed culpas loquens vulnus aperio; culpas vero ad correctionem cogitans, salutem vulneris ex medicamine moeroris quaero. Qui enim mala quidem quae perpetravit insinuat, sed flere quae insinuaverit recusat, quasi subducta veste vulnus detegit, sed torpenti [Col. 0854C] mente medicamentum vulneri non apponit. Confessionis igitur vocem solus necesse est ut moeror excruciet, ne vulnus productum et neglectum, quo licentius jam per humanam notitiam tangitur, deterius putrescat. Psalmista ergo plagas cordis non solum detexerat, sed detectis etiam medicamentum moeroris adhibebat, dicens: Iniquitatem meam ego pronuntio, et cogitabo pro peccato meo (Psal. XXXVII, 19). Pronuntiando enim occultum vulnus detegit; cogitando autem quid aliud quam medicamentum vulneri apponit? Sed afflictae menti, et sua sollicite damna cogitanti, rixa pro semetipsa oritur contra semetipsam. Nam cum se ad lamenta poenitentiae instigat, occulta se increpatione dilaniat.« Hoc modo principes filiis vel propinquis, si peccaverint, recognoscentibus [Col. 0854D] ac poenitentibus parcere debet, alioquin vindictam secundum modum culpae in peccantes exercere. Si enim Deus Pater, ut dicit Apostolus, proprio Filio non pepercit, sed pro nobis omnibus tradidit illum (Rom. VIII, 32), et tamen Pater amavit Filium, quem ad passionem misit, qui, ut item dicit Apostolus, se pro Ecclesia tradidit (Ephes. V), necessario praeponderare debet pax Ecclesiae universalis, et soliditas generalis, dilectioni etiam dilecti, multo magis autem degeneris filii.



CAP. XXXI.---In maximis et publicis criminibus an indulgendum.

Qui autem de maximis et publicis criminibus ex [Col. 0855A] corde se non humiliat, sed ad excusandas excusationes in peccatis, peccata sua defendere curat, huic non impendenda est misericordia, quia praestari nullatenus praevalet indulgentia, sicut sanctus Coelestinus in epistola ad Nestorium manifestat, dicens (epist. 5): »Persequar plane boni Domini mei fidelis servus inimicos, cum Propheta asserat eos odio se odisse perfecto (Psal. CXXXVIII). Memor rursus, altero loquente, ne parcam, quem vis hic ego respiciam? cui honoris aliquid reservem, quando agitur, ut mihi totius spei meae causa tollatur? Ipsius in Evangelio verba sunt Domini, quibus ait, non sibi patrem, non matrem, non filios, non aliquam necessitudinem debere praeponi (Matth. XIX). Etenim talis frequenter est pietas, ex qua nascatur [Col. 0855B] impietas, cum, vincente carnis affectu, charitati illi quae Deus est, charitas praeponitur corporalis.« Et sanctus Gregorius in libro Pastorali (part. II, cap. 6): »Quia falsa, inquit, pietate superatus ferire Heli delinquentes filios noluit, apud districtum judicem semetipsum cum filiis crudeli damnatione percussit. Hinc namque divina voce dicitur: Honorificasti filios tuos plus quam me (I Reg. II, 29). Nam in sacra Historia legitur, quod Heli filios suos verbis quidem corripuit, sed severitate discretionis ut debuit non correxit. Unde ipsi filii sui in bello occisi sunt, et arca Dei capta est, et maxima caedes in populo facta est, et ipse Heli de sella cecidit, et fractis cervicibus cum sacerdotii principatu etiam vitam perdidit.« Et beatus Augustinus [Col. 0855C] in epistola ad Macedonium (epist. 54): »Non inutiliter metu legum humana coercetur audacia, ut et tuta sit inter improbos innocentia, et in ipsis improbis, dum formidato supplicio frenatur facultas, invocato Deo sanetur voluntas.« Sicuti est enim aliquando misericordia puniens, ita et crudelitas parcens. Nam si aliter non meruit habere pacem domus David, nisi Absalon filius ejus in bello, quod contra patrem gerebat, fuisset exstinctus, quamvis magna cura mandaverit suis, ut eum quantum possent vivum salvumque servarent, et esset cui poenitenti paternus affectus ignosceret, quid ei restitit nisi perditum flere, et sui pace regni acquisita suam moestitiam consolari? Quod si propriis visceribus in servanda pace non est indultum, [Col. 0855D] quanto minus in extraneis severitate legum censemus parcendum?



CAP. XXXII. Quod boni regis sit et virga districtionis, et manna dulcedinis.

Caeterum Dominus, qui peccantes diu ut convertantur exspectat, et non conversos durius damnat, et pia mater Ecclesia, juxta quod scriptum est: Virga tua et baculus tuus ipsa me consolata sunt (Psal. XXII, 4), virga percutit, et baculo sustentat, [Col. 0856A] docens ut in boni rectoris pectore sit virga districtionis, sit et manna dulcedinis: sit districtio virgae quae feriat, sit et consolatio baculi quae sustentet; sit amor, sed non emolliens; sit vigor, sed non exasperans; sit zelus, sed non immoderate saeviens; sit pietas, sed non plus quam expediat parcens. Ad exemplum Moysi (Exod. XXXII), et amet pie, et saeviat districte. Nam cum Israeliticus populus ante Dei oculos pene inveniabilem contraxisset offensam, pro eodem populo se opposuit. Ad eumdem vero populum veniens, paucorum vitam gladio exstinxit, qui vitam omnium etiam cum sua morte petiit: dans rectoribus discretis exemplum, ut recognoscentibus et vere confitentibus ac poenitentibus parcant, et incorrigibiles [Col. 0856B] atque in peccato perseverantes damnent, sicut Petrus Ananiam et Saphiram, et Simonem Magum (Act. V), qui crurifragio periit, sicut in Hegesippi historia legitur, et Paulus publice peccantem tradidit Satanae (I Cor. V), et Helimam caecitate percussit (Act. XIII).



CAP. XXXIII. In pluralitate peccantium vindicta propter difficultatem negligenda vel differenda.

Et si forte quis dixerit, competenter vindicta in una persona fieri potest, in pluralitate autem peccantium, propter difficultatem, vindicta aut negligenda aut differenda esse videtur: contradicit eis sanctus Innocentius in Decretis suis, ad Macedones episcopos (epist. 11, cap. 6): »Pervideat ergo dilectio vestra, hactenus talia transisse, et advertite [Col. 0856C] quod utique, ut dicitis, necessitas imperavit, in pace jam Ecclesias constitutas non posse praesumere: sed ut saepe accidit, quoties a populis aut a turba peccatur, quia in omnes propter multitudinem non potest vindicari, inultum soleat transire. Priora ergo dimittenda dico Dei judicio, et de reliquo maxima sollicitudine praecavendum.« Et hinc item in Decretis apostolicae sedis: »Si, inquiunt, omnes sacerdotes et mundus assentiat damnandis, damnatio consentientes involvit, non praevaricationem consensus absolvit. Non enim crimen minuitur, sed accrescit, cum generale fit ex privato. Hoc enim Deus omnium judicavit, qui mundum peccantem generali diluvio interemit.«

Ecce de quibus exiguitatem meam sublimitas [Col. 0856D] sapientiae vestrae consuluit. Habetis sacrae Scripturae et doctorum catholicorum sententias: haurite nunc aquas in gaudio de fontibus Salvatoris, id est doctrinam ex verbis eorum, quibus idem Salvator dicit: Qui credit in me, sicut dicit Scriptura, flumina de ventre ejus fluent aquae vivae. Hoc autem, inquit Evangelista, dixit de spiritu quem accepturi erant credentes in eum (Joan. VII, 38, 39): qui quod eodem spiritu inspirante hauserunt, scribendo ad nostram notitiam manaverunt.




[Col. 0857]
II. DE CAVENDIS VITIIS ET VIRTUTIBUS EXERCENDIS, AD CAROLUM CALVUM REGEM.
(Apud eumdem ex codice S. Michaelis ad Mosam.)



PRAEFATIO. Quod fructus in lectione sacra quaerendus sit: proinde ut sancti Gregorii epistolam ac si ad se scriptam suscipiat ex eaque proficiat.
[Col. 0857A]

Domino CAROLO regi glorioso HINCMARUS, nomine non merito Rhemorum episcopus, ac plebis Dei famulus.

Mitto vobis, sicut jussistis, epistolam beati Gregorii ad Recharedum regem Wisigothorum, ex qua vobis quaedam inter caetera dixi, quando proxime apud Silvanectum de operibus misericordiae sermo se intulit. Cui epistolae aliquanta ex verbis ejusdem doctoris egregii superadditi, attendens promissionem qua dicitur: Quod supererogaveris, ego cum rediero reddam tibi (Luc. X, 15). Non enim pauca [Col. 0857B] mihi reddetis, cum non solum erogata, verum et supererogata diligenter legetis, intelligenter servando, ac quotidie magis ac magis de virtute in virtutem proficiendo custodietis. Nam sunt quidam, qui multa de litteris divinitus inspiratis habere volunt, quae aut non legunt, aut transeuntes recta negligunt, vel ob hoc ea scire volunt, ut favores de vani nominis scientia comparent. Sunt enim qui verba Dei libenter legunt, vel aure percipiunt, sed mente non retinent: et quisque alimenta non retinet, hujus profecto vita desperatur (S. Greg. hom. 15). »Cibus enim mentis est sermo Dei, et quasi acceptus cibus stomacho languente rejicitur, quando auditus sermo in ventre memoriae non tenetur.« Et de talium cordibus juxta evangelicam parabolam, [Col. 0857C] tollit diabolus verbum, ne credentes salvi fiant (Luc. VIII, 12). Et sunt qui ita divinum verbum audiunt vel legunt, ut ex eo contra culpas compungantur, et tamen post fletum ad culpas redeunt, et obliviscuntur quod planxerant, cum exstinguere nolunt vitia quibus ardent. Et sunt nonnulli, qui audito vel lecto verbo Dei econtra se erigunt, et contra peccata ac vitia perpetrata ardentissime commoventur: sed salubres illae commotiones sollicitudinibus et voluptatibus et divitiis suffocantur, cum importunis cogitationibus suis guttur mentis strangulant, et bonum desiderium, aut ad cor intrare non sinunt, aut de corde repellunt ea quae bonum desiderium quasi aditum flatus vitalis necant. Quibus Dominus dicit: Qui ex Deo est verba Dei audit; propterea vos non [Col. 0857D] auditis quia ex Deo non estis (Joan. VIII, 47). (Hom. 18.) »Si enim ipse verba Dei audit qui ex Deo est, [Col. 0858A] et audire verba ejus non potest quisquis ex illo non est, interroget se unusquisque si verba Dei in aure cordis percipit, et intelliget unde sit. Coelestem patriam Veritas desiderare jubet, carnis desideria conteri, mundi gloriam declinare, aliena non appeti, propria largiri. Penset ergo apud se unusquisque vestrum, si haec vox Dei in cordis ejus aure convaluit, et quia jam ex Deo sit agnoscit. Nam sunt nonnulli qui praecepta Dei nec aure corporis percipere dignantur, et sunt nonnulli qui haec quidem corporis aure percipiunt, sed nullo ea mentis desiderio complectuntur: et sunt nonnulli, qui libenter verba Dei suscipiunt, ita ut jam in fletibus compungantur, sed post lacrymarum tempus ad iniquitatem redeunt. Hi profecto verba Dei non audiunt, [Col. 0858B] quia haec exercere in opere contemnunt, et amorem saeculi amori Dei praeponunt.« Quibus item Dominus dicit: Vae vobis divitibus, qui habetis consolationem vestram (Luc. VI, 24). (Moral. lib. X, c. 30.) »Qui hoc loco signantur nomine divitum, nisi immoderati amatores divitiarum, qui venturi judicis respectum non habent, dum superbis apud se cogitationibus tument? Nam sunt nonnulli, quos census per tumorem non elevat, sed misericordiae opera exaltant. Et sunt nonnulli, qui dum terrenis se opibus abundare conspiciunt, veras Dei divitias non requirunt, atque aeternam patriam non amant, quia hoc sibi sufficere, quod rebus temporalibus fulciuntur, putant.« De quibus dicit Scriptura: Omnes qui diligunt munera sequuntur retributiones (Isa. I, [Col. 0858C] 23), et ignis devorabit tabernacula eorum, qui munera libenter accipiunt (Job XV, 34). (Greg., ibid.) »Non est ergo census in crimine, sed affectus. Cuncta enim quae Deus condidit bona sunt, et qui bonis male utitur profecto agit, ut quasi per edacitatis ingluviem, eo per quem vivere potuit de pane moriatur. Pauper ad requiem Lazarus venerat, superbum vero divitem tormenta cruciabant. Sed tamen dives Abraham fuerat, qui in sinu Lazarum tenebat, qui tamen auctori suo colloquens dicit: Loquar ad Dominum meum, cum sim pulvis et cinis (Gen. XVIII, 27). Quid itaque iste divitias suas aestimare noverat, qui semetipsum pulverem cineremque pensabat? Aut quando hunc res possessa extolleret, qui de se [Col. 0858D] quoque, earum videlicet possessore, tam abjecta sentiret? (lib. X, c. 13.) Caeterum iniqui modo, cum tristia aliqua, vel adversa patiuntur, effugii latebras [Col. 0859A] inveniunt, quia ad voluptatem protinus desideriorum carnalium recurrunt. Ne enim paupertas cruciet, divitiis animum demulcent: ne despectus proximorum deprimat, sese dignitatibus exaltant. Si fastidio corpus atteritur, antepositis epularum diversitatibus nutritur. Si quo animus moestitiae impulsu dejicitur, mox per interposita jocorum blandimenta relevatur. Tot ergo hic habent effugia, quot sibi praeparant delectamenta. Sed quandoque eis effugium perit, quia eorum mens, amissis omnibus, se solummodo et judicem conspicit. Tunc voluptas subtrahitur et voluptatis culpa servatur, et repente miseri periendo discunt quia peritura tenuerunt; qui tamen quousque corporaliter vivunt quaerere nocitura non desinunt.« Et tales in vano accipiunt animam suam, dum ei curam [Col. 0859B] carnis anteponunt: sicut dives qui induebatur purpura et bysso, et epulabatur quotidie splendide, et recepit bona in vita sua, sine consolatione in aeterna vita. Quam transitoriam consolationem, non solum pro summo, sed et pro vero bono refugiebat habere rex sanctus, qui dixit: Renuit consolari anima mea: memor fui Dei, et delectatus sum (Psal. LXXVI, 3). Etenim adhaerere Deo bonum est, ponere in Domino spem meam (Psal. LXXII, 28). Et: Unam petii a Domino, hanc requiram, ut inhabitem in domo Domini omnibus diebus vitae meae (Psal. XXVI, 4); quia: Beati qui habitant in domo tua, Domine, in saecula saeculorum laudabunt te (Psal. LXXXIII, 5), qui ascensiones in corde suo disposuerunt in convalle lacrymarum (ibid., 6, 7), id est in saeculo, in terra [Col. 0859C] morientium, ubi fuerunt eidem regi lacrymae suae panes die ac nocte, dicenti: Credo videre bona Domini in terra viventium (Psal. XXVI, 13). (Greg. hom. 18.) »Et sunt qui audito vel lecto verbo Dei, ut terra bona, fructum per patientiam reddunt, cum et bona humiliter operantur, et proximorum mala aequanimiter tolerant. Quanto enim quisque altius profecerit, tanto in hoc mundo invenit quod durius portet, quia cum a praesenti saeculo mentis nostrae delectatio deficit, ejusdem saeculi adversitas crescit.«

Vos autem, domne charissime, quem Deus talento intellectus magnifice et potenter ditavit, solerter attendite, cui inde rationem estis reddituri, in conspectu totius humani generis, et angelorum atque archangelorum, et nolite in sudario religatum in [Col. 0859D] terra illud abscondere, id est in terrenis tantum actibus implicare: sed sursum cor ad illum levate, qui mire nos condidit, gratuito nutrivit, rationis substantia in conditione ditavit, gratia sua vos vocavit, donis suis vos illuminavit, paternae pietatis sollicitudine a flagellorum doloribus ad salutis gaudia misericordiae medicamento reduxit, peccantem non deseruit, muneribus multis et potentia glorificavit. Per singulos dies rationes vobiscum agite de his quae accepistis de manu Domini, et quae illi propter illa rependitis, vel rependistis quia sic unicuique bona a se collata enumerabit, dicens - Popule meus, quid feci tibi, aut quid molestus fui tibi? responde mihi. Quoniam ego eduxi vos per desertum [Col. 0860A] quadraginta annis, non sunt attrita vestimenta vestra, manna de coelo plui vobis, et obliti estis me (Deut. XXIX, Mich. VI). Et item: Quid debui ultra facere vineae meae, et non feci? (Isa. V, 4.) Et: Expectavi ut faceret uvas, fecit autem labruscas (ibid.). Et bene facientibus, et in recta fide et bonis operibus perseverantibus dicet in judicio: Esurivi, et dedistis mihi manducare (Matth. XXV, 35), et caetera quae sequuntur vobis notissima, usque ad id quod dicetur; Venite, benedicti Patris mei, percipite regnum quod vobis paratum est ab origine mundi (ibid., 34): et male agentibus, et in malis operibus perseverantibus e diverso dicit: Esurivi, et non dedistis mihi manducare (ibid., 42) usque ad id quod dicetur: Ite, maledicti, in ignem aeternum, qui paratus est diabolo [Col. 0860B] et angelis ejus (ibid., 41). Et non est obliviscenda nobis illa verecundia, quando aperientur libri, id est conscientiae, in conspectu singulorum hominum et angelorum: et non mediocriter pertimescenda est nobis poena, quae illam sequetur confusionem, quando reatus animam immortaliter morientem involvet, et indeficienter deficientem carnem gehenna consumet. Denique quoniam jussistis vobis praefatam epistolam mitti, sciendum vobis est, quia sic divina dicta legere et audire debetis, ac si ad vos specialiter sint dicta vel scripta, ut quae in eis inveneritis vobis cavenda caveatis, et quae agenda strenue faciatis, et quae sequenda sequamini, et quae erga alios exsequenda sunt exsequamini. Sicut enim in libro medicinali corporis passiones et earum curationes [Col. 0860C] inveniuntur, ita et in divinis eloquiis animae passiones et earum curationes reperiuntur. Quia vero ita ut praediximus divina eloquia quisquis fidelis intelligere debeat, et ita sint dicta, Dominus demonstrat in Evangelio qui dixit discipulis suis: Vigilate et orate, ut non intretis in tentationem (Matth. XXVI, 41). Et iterum: Quod dico vobis omnibus dico, Vigilate (Marc. XIII, 37). Vigilat enim qui ad aspectum veri luminis mentis oculos apertos tenet, vigilat qui servat operando quod credit, vigilat qui a se torporis et negligentiae tenebras repellit, vigilat qui fraudem in bono opere non perpetrat (Moral. lib. IX, c. 34). »Quae fraus tribus modis in opere bono committitur: quia per hanc, procul dubio, aut tacita cordis humani gratia, aut favoris aura, aut res [Col. 0860D] quaelibet exterior desideratur. Quo contra recte de justo per prophetam dicitur: Qui excutit manus suas ab omni munere, hic in excelsis habitabit (Isa. XXXIII, 15). Quia enim non solum fraus in acceptione pecuniae est, munus procul dubio unum non est. Tres vero sunt acceptiones munerum, ad quas ex fraude festinatur. Munus namque a corde est captata gratia a cogitatione: munus ab ore est gloria per favorem: munus ex manu est praemium per dationem. Sed justus quisque ab omni munere manus excutit, quia in eo quod recte agit, nec ab humano corde inanem gloriam, nec ab ore laudem, nec a manu recipere dationem quaerit. Solus ergo in Dei opere fraudem non facit, qui cum ad studia bonae actionis [Col. 0861A] vigilat, nec ad corporalis rei praemia, nec ad laudis verba, nec ad humani judicii gratiam anhelat (cap. 25). Quasi latrunculus est enim appetitus laudis humanae, qui recto itinere gradientibus ex latere jungitur, ut ex occultis educto gladio gradientium vita trucidetur. Cumque propositae utilitatis intentio ad studia privata deducitur, horrendo modo unum idemque opus culpa peragit, quod virtus inchoavit. Saepe et ab ipsis exordiis aliud cogitatio expetit, aliud actio ostendit. Saepe etiam fidem mentis nec ipsa cogitatio exhibet, quia aliud ante oculos mentis versat, et longe ad aliud ex intentione festinat. Nam plerumque nonnulli terrena praemia appetunt, et justitiam defendunt, seque innocentes aestimant, et esse [Col. 0861B] defensores rectitudinis exsultant, quibus si spes nummi subtrahitur, a defensione protinus justitiae cessatur. Et tamen defensores se justitiae cogitant, sibique se rectos asserunt, qui nequaquam rectitudinem sed nummos quaerunt. Contra quos bene per Moysen dicitur: Juste quod justum est exsequeris (Deut. XVI, 20). Injuste quippe quod justum est exsequitur, qui ipsam quam praetendit justitiam venundari minime veretur. Juste ergo justum exsequi est, in assertione justitiae eamdem ipsam justitiam quaerere. Saepe recta agimus, et nequaquam praemia, nequaquam laudes ab hominibus exspectamus: sed tamen mens in sui fiduciam erecta, his a quibus nil expetit placere contemnit, eorum judicia despicit, seque male libera per abrupta elationis [Col. 0861C] rapit, et inde sub vitio pejus obruitur, unde quasi devictis vitiis nullis se appetitionibus subjacere gloriatur.« Unde etiam in bonis quae agimus necesse est ut cum magna cautela timeamus, ne per hoc quod a nobis rectum agitur favor aut gratia humana requiratur, ne appetitus laudis subripiat, et quod foris ostenditur, intus a mercede vacuetur. Unde per Psalmistam quoque de sancta electorum Ecclesia dicitur: Omnis gloria ejus filiae regum ab intus (Psal XLIV, 14). Qui enim accepta qualibet gratia vanis suis laudibus nitorem gloriae offerunt, quasi oleum vendunt, de quo profecto oleo Psalmista dicit: Oleum peccatoris non impinguet caput meum (Psal. CXL, 5): appellatione autem capitis ea quae principatur corpori mens vocatur. Impinguat [Col. 0861D] ergo caput oleum peccatoris, cum demulcet mentem favor adulantis. Adulatores enim blandi sunt inimici, quorum linguis quicunque in operibus bonis decipiuntur, in adventu judicis inter fatuos et stultos computabuntur, et a Deo retributionem bonorum operum non invenient, quia pro eis receperunt ab hominibus laudes quas ambiebant. Et cum ab adulatore, quia non a justo, laudatur peccator in desideriis animae suae et iniquus benedicitur, alius alium, id est peccans adulator peccatorem occidit, et dum invicem videlicet adulator de favore, et peccator in prava operatione, se laudant, invicem se occidunt. (Moral. lib. IV, c. 27.) »Hinc est quod Redemptor noster puellam in domo, [Col. 0862A] juvenem extra portam, in sepulcro autem Lazarum suscitat. Adhuc quippe in domo mortuus jacet qui latet in peccato: jam quasi extra portam educitur, cujus iniquitas usque ad verecundiam publicae perpetrationis aperitur, sepulturae vero aggere premitur qui in perpetratione nequitiae etiam usu consuetudinis gravantur. Sed hos ad vitam miseratus suscitat, quia plerumque divina gratia non solum in occultis, sed etiam in apertis iniquitatibus mortuos, sed et mole pravae consuetudinis pressos, respectus sui lumine illustrat. Quartum vero mortuum Redemptor noster, nuntiante discipulo agnoscit, nec tamen suscitat: quia valde difficile est ut is quem post usum malae consuetudinis etiam adulantium linguae excipiunt, a mentis suae morte revocetur; [Col. 0862B] de quo et bene dicitur: Sine mortuos sepelire mortuos suos (Luc. IX, 60). Mortui enim mortuum sepeliunt, cum peccatores peccatorem favoribus premunt. Quid enim est aliud sepelire quam occultare? Sed qui peccantem laudibus prosequuntur, exstinctum sub verborum suorum aggere abscondunt. Erat tamen et Lazarus mortuus, sed tamen non a mortuis sepultus: fideles quippe illum mulieres obruerant, quae et ejus mortem vivificatori nuntiabant. Unde et protinus ad lucem redit, quia cum in peccato animus moritur, citius ad vitam reducitur, si super hunc sollicitae cogitationes vivunt.« Perniciosissima siquidem pestis est adulatio, et cito subripit mentem, nisi fuerit in ipso remota initio. Discutiendum igitur nobis est quid de [Col. 0862C] nobis audiamus, et probare quid dicatur ex nobis. Credamus quia stultum est plus aliis de nobis quam nobis ipsis credere. Unde Paulus dicit: Gloria nostra haec est, testimonium conscientiae nostrae (II Cor. I, 12). Gloriam suam Paulus testimonium conscientiae memorat, qui favores oris alieni non appetens, vitae suae gaudia extra semetipsum ponere ignorat. Et quia scriptum est: Dies Domini sicut fur in nocte ita veniet (II Petr. III, 10), vigilandum nobis est, ne mala quae modo faciamus, ne etiam bona nostra indiscussa dimittamus: et ita vigilantes sollicite semper exspectare debemus, quando Dominus noster ad judicandos nos revertatur, ut cum venerit et pulsaverit confestim aperiamus ei. (Hom. XIII.) »Venit quippe cum ad judicium properat, [Col. 0862D] pulsat vero cum jam per aegritudinis molestias esse mortem vicinam designat: cui confestim aperimus, si hunc cum amore suscipimus; aperire etenim judici pulsanti non vult qui exire de corpore trepidat, et videre eum quem contempsisse se meminit judicem formidat: qui autem de sua spe et operatione securus est, pulsanti confestim aperit, quia laetus judicem sustinet, et cum tempus propinquae mortis agnoverit, de gloria retributionis hilarescit.« Quia igitur momentis suis horae fugiunt, agendum nobis est ut in boni operis mercede teneantur. Unde Salomon dicit: Quodcunque potest manus tua facere instanter operare, quia nec opus, nec ratio, nec scientia, nec sapientia erunt apud inferos, [Col. 0863A] quo tu properas (Eccle. IX, 10). Quia ergo et venturae mortis tempus ignoramus, et post mortem operari non possumus, superest ut ante mortem tempora indulta rapiamus. Sic enim sic mors ipsa cum venerit vincitur, si priusquam veniat semper timeatur. Et jamjamque de verbis praefati viri magnifici, ad verba epistolae scribenda, quam vobis mitti jussistis, nobis est transeundum.


Epistola sancti Gregorii papae ad Recharedum regem, quam Carolus ad se mitti ab Hincmaro postularat.

Gregorius Recharedo regi Wisigothorum.

Explere verbis, excellentissime fili, non valeo quantum tuo opere tua vita delector. . . . Etc. Hanc epistolam vide inter Opera S. Gregorii Magni, Patrologiae tom. LXXVII, col. 1052.



CAPUT PRIMUM. Quod eleemosyna de alienis fieri non debeat. Qui sint digni fructus poenitentiae, et quae vera confessio ac dolor de peccatis: quid abnegare se, et odisse animam suam.
[Col. 0863B]

Et de misericordiae operibus, unde inter caetera in praecedenti epistola est locutus, qualiter et ex quibus agenda sint, ac de his quae sequuntur, quae brevi cingulo vobis perstricta colligere pro tempore studui, idem beatus vir alibi dicit (lib. VII, epist. 107): »Plerumque, inquiens, adversarius animarum, dum non potest in his quae ad faciem sunt prava subripere, callida specie quasi pietatis injecta nititur supplantare, suadetque forsitan debere ab habentibus accipi, ut sit quod possit non habentibus erogari, dummodo vel sic venena mortifera eleemosynae [Col. 0863C] celata obumbratione transfundat. Nam nec venator feram, aut avem auceps deciperet, vel piscem piscator caperet, si aut ille laqueum in aperto proponeret, aut ille hamum esca absconditum non haberet. Omnino ergo metuenda et cavenda est hostis astutia, ne quos aperta nequit tentatione subvertere, latente telo saevius valeat trucidare. Neque enim eleemosyna reputanda est, si pauperibus dispensetur quod illicite accipitur; quia qui hac intentione male accipit ut quasi bene dispenset, aggravatur potius quam juvatur. Eleemosyna Redemptoris nostri oculis illa placet, quae non de illicitis et iniquitate congeritur, sed quae de rebus concessis et bene acquisitis impenditur. Unde etiam illud certum est, quia etsi monasteria, aut xenodochia, vel quid aliud ex injuste [Col. 0863D] acquisitis construatur, mercedi non proficit, quoniam dum perversus emptor honoris in locum sanctum mittitur, et alios ad sui similitudinem sub commodi datione constituit, plura male ordinando destruit, quam ille potest aedificare qui ab eo pecunias ordinationis accepit. Ne ergo sub obtentu eleemosynae cum peccato aliquid studeamus accipere, aperte sacra Scriptura prohibet dicens: Hostiae impiorum abominabiles, quia offeruntur ex scelere (Prov. XV, 8). Quidquid enim in Dei sacrificio ex scelere offertur, omnipotentis Dei non placat iracundiam sed irritat. Hinc rursum scriptum est: Honora Dominum de tuis justis laboribus (Prov. III, 9). Quisquis ergo male tollit, ut quasi bene praebeat, constat sine dubio [Col. 0864A] quia Dominum non honorat. Hinc quoque per Salomonem dicitur: Qui offert sacrificium de substantia pauperis, ac si victimet filium in conspectu patris (Eccli. XXXIV, 24). Quantus autem dolor patris sit perpendamus, si in ejus conspectu filius victimetur, et hinc facile cognoscimus quantus apud Deum dolor exasperatur, si ei sacrificium ex rapina tribuitur. Nimis enim dolendum est, dilectissimi fratres, sub obtentu eleemosynae peccata simoniacae haereseos perpetrari. Nam aliud est propter peccata eleemosynas facere, aliud propter eleemosynas peccata committere.« (Moral. lib. III, c. 23.) »Quoties enim post culpam eleemosynas facimus, quasi pro pravis actibus pretium damus. Sed nonnunquam divites elati inferiores opprimunt, et aliena rapiunt, et tamen [Col. 0864B] quasi quaedam aliis largiuntur, et cum multos deprimant, aliquando quibusdam opem defensionis ferunt, et pro iniquitatibus quas nunquam deserunt, dare pretium videntur. Sed tunc eleemosynae pretium nos a culpis liberat, cum perpetrata plangimus et abdicamus; nam qui et semper peccare vult, et quasi semper eleemosynam largiri, frustra pretium tribuit, quia non redimit animam, quam a vitiis non compescit.« Scriptum est enim: Facite fructus dignos poenitentiae (Matth. III, 8). (Hom. XX, in Evang.) »In quibus verbis notandum est, quod non solum fructus poenitentiae, sed dignos poenitentiae admonemur facere. Ut enim secundum dignos poenitentiae fructus loquamur, sciendum est quia quisquis illicita nulla commisit, huic jure conceditur ut licitis utatur, [Col. 0864C] sicque pietatis opera faciat, ut tamen si noluerit ea quae mundi sunt non relinquat. At si quis in fornicationis culpam, vel fortasse quod est gravius in adulterium lapsus est, tanto a se licita debet abscidere quanto se meminit et illicita perpetrasse.« Pejus est enim alienum matrimonium violare, quam meretrici adhaerere. Jam vero si conjugatus vel conjugata cum alterius uxore vel cum alterius marito adulteravit, tanto gravius peccant, quanto non simplicia sed plura adulteria committunt. Et gravior incestus est quam adulterium; quamvis qui hujusmodi sequuntur fornicationes et adulteri nomine soleant appellari; et tanto incestus est gravior, quanto propinquitas est cognationis proximior; quia pejus est cum duabus sororibus, vel duobus fratribus, [Col. 0864D] vel cum patre et filio, sive cum matre et filia, quam cum aliena uxore moechari. Sed in propria cognatione quanto propinquius tanto gravius peccatur, quoniam est pejus cum matre et filia, vel sorore, sive cum Deo sacrata, vel cum ordinato in ecclesiasticis gradibus, in quibus quanto celsior est gradus, tanto gravior est casus, tantoque est crimen gravius, quam cum aliena uxore concumbere; et sic de malo in pejus labi solet humana fragilitas, donec ad ea perveniatur, quae, sicut ait Apostolus, turpe est etiam dicere (Ephes. V, 12); quae operantes, videlicet masculorum et pecorum concubitores, sacri canones inter eos orare praecipiunt, qui spiritu periclitantur immundo, et lex per Moysen data hos judicat morte multari: et [Col. 0865A] sicut pari judicio astricti tenentur tam viri quam feminae adulterium perpetrantes, ita hujus legis judicio aut reatu pariter constringuntur tam viri cum pecoribus, vel cum masculis, seu cum feminis, contra naturam turpitudinem operantes, quam feminae cum pecoribus, vel cum aliis feminis quacunque adinventionis machinatione eamdem turpitudinem operantes, vel cum masculis secum operari contra naturam consentientes, dicente Apostolo: Non solum qui faciunt, sed qui consentiunt facientibus, digni sunt morte (Rom. I, 32). Et si quis forte haec omnia perpetravit, tot mortibus et mortis aeternae poenis habetur obnoxius, quot criminibus est pollutus. Verum quoniam austeritatem legis temperavit misericordia Redemptoris, qui conversionem et poenitentiam [Col. 0865B] magis quam mortem vult peccatoris, tanto, ut praemisimus, a se licita quisque debet abscidere, quanto se meminit et illicita perpetrasse: et tanto se debet reprehendere in minimis, quanto se meminit deliquisse in maximis.

»Et saepe accusat mens ipsa quod perpetrat, sed quia hoc ex desiderio minime deserit, erubescit confiteri quod facit. Cum vero toto judicio carnis delectationem premit, audaci voce in accusationis suae confessione se erigit. Sed sunt nonnulli, qui apertis vocibus culpas fatentur, sed tamen in confessione gemere nesciunt, et lugenda gaudentes dicunt. Sed qui culpas suas detestans loquitur, restat necesse est ut has in amaritudine animae loquatur, ut per haec ipsa amaritudo puniat, quidquid lingua per [Col. 0865C] mentis judicium accusat. (Hom. 31.) Et plerumque videmus quae agenda sunt, sed haec opere non implemus: nitimur et infirmamur: mentis judicium rectitudinem conspicit, sed ad hanc operis fortitudo succumbit: quia nimirum jam de poena peccati est, ut ex domo quidem possit bonum conspici, sed tamen ab eo quod aspicitur contingat per meritum repelli. Usitata etenim culpa obligat mentem, ut nequaquam surgere possit ad rectitudinem: conatur et labitur, quia ubi sponte diu perstitit, ibi et cum noluerit coacta cadit.« (Moral. lib. VIII, c. 20.) »Sed justus ori suo non parcit, quia iram judicis districti praeveniens, verbis contra se propriae confessionis saevit. Hinc Psalmista ait: Praeveniamus faciem ejus in confessione (Psal. XCIV, 2). Hinc per Salomonem [Col. 0865D] dicitur: Qui abscondit scelera sua non dirigetur; qui autem confessus fuerit et reliquerit ea, misericordiam consequetur (Prov. XXVIII, 13). Hinc rursum scriptum est: Justus in principio accusator est sui (Prov. XVIII, 17). Sed nequaquam ad confessionem os panditur, nisi cum consideratione districti judicii per pavorem spe angustatur (cap. 21). Sciendum quoque est, quia saepe et reprobi peccata confitentur, sed deflere contemnunt. Electi autem culpas suas quas vocibus confessionis aperiunt, districtae animadversionis fletibus insequuntur.« Cum peccata nostra per lacrymas confitemur, angustae viae portas ingredimur; sed cum post haec ad aeternam vitam perducimur, portae nostrae atria in confessionum [Col. 0866A] laudibus intramus, quia ibi jam angustia non erit, cum nos laetitia aeternae solemnitatis assumpserit: propter quam confessionis nostrae angustiam Veritas dicit: Intrate per angustam portam (Matth. VII, 13); et cum se Psalmista recipi in altitudine gaudii aeterni praesumeret, dicebat: Statuisti in loco spatioso pedes meos (Psal. XXX, 9). (Moral. lib. VIII, c. 21.) »Qui enim mala quae perpetravit insinuat, sed flere quae insinuavit recusat, quasi subducta veste vulnus detegit, sed torpenti mente medicamentum vulneri non apponit. Confessionis igitur vocem solus necesse est ut moeror excutiat, ne vulnus proditum sed neglectum, quo licentius jam per humanam notitiam tangitur, deterius putrescat. Quo contra Psalmista plagam cordis [Col. 0866B] non solum detexerat, sed detectae etiam medicamentum mentis adhibebat, dicens: Iniquitatem meam ego pronuntio, et cogitabo pro peccato meo (Psal. XXXVII, 19). Pronuntiando enim occultum vulnus detegit, cogitando autem quid aliud quam medicamentum vulneri apponit? Sed afflictae menti et sua sollicite damna cogitanti rixa pro semetipsa oritur contra semetipsam. Nam cum se ad lamenta poenitentiae instigat, occulta se increpatione dilaniat.« Cui a Domino dicitur: Remittuntur ei peccata multa, quoniam dilexit multum (Luc. VII, 47). (Hom. 33.) »Ac si aperte diceretur: Incendit plene peccati rubiginem qui ardet valide per amoris ignem. Tanto namque amplius peccati rubigo consumitur, quanto peccatoris cor magnae charitatis igne crematur. [Col. 0866C] Consideremus igitur gratiam misericordis Dei, et damnemus multitudinem reatus nostri. Ecce peccatores videt et sustinet, resistentes tolerat et tamen quotidie per Evangelium clementer vocat: confessionem nostram ex puro corde desiderat, et cuncta quae deliquimus relaxat. Qui ergo permanere noluit redeat, qui stare contempsit saltem post lapsum surgat (ibid.). Quanto nos amore conditor noster exspectet insinuat, cum per Prophetam dixit: Attendi et auscultavi, nemo quod bonum est loquitur, non est qui recogitet in corde suo et dicat quid feci? (Jer. VIII, 6.) Certe nunquam cogitare mala debuimus: sed quia cogitare recta noluimus, ecce adhuc sustinet ut recogitemus, et qui peccantes nos diu ut convertamur exspectat, non conversos durius damnat. [Col. 0866D] Videamus igitur tantae pietatis signum, et severitatis judicium: consideremus apertum nobis misericordiae gremium: quos male cogitantes perdidit, bene recogitantes quaerit, quaeque nos in adolescentia, quaeque in juventute deliquisse meminimus defleamus, morum operumque maculas lacrymis tergamus, amemus jam Redemptoris nostri vestigia, quae peccando contempsimus. Ecce, ut diximus, ad recipiendos nos supernae pietatis sinus aperitur, nec maculosa in nobis vita contemnitur: per hoc quod inquinationem nostram perhorrescimus, internae jam munditiae concordamus: revertentes nos Dominus clementer amplectitur, quia peccatorum vita ei esse indigna jam non potest quae [Col. 0867A] fletibus lavatur.« Sed providendum est his qui peccata suorum operum deplorant, ut consummata mala perfecta diluant lamenta, ne plus astringantur in debito perpetrati operis, et minus solvant in fletibus satisfactionis. »Scriptum quippe est: Potum dedit nobis in lacrymis in mensura (Psal. LXXIX, 6), ut videlicet uniuscujusque mens tantum poenitendo compunctionis suae bibat lacrymas, quantum se adeo meminit aruisse per culpas (Moral. lib. IV, c. 17): quia nullum peccatum Dominus inultum relaxat: aut enim nos hoc flendo insequimur, aut ipse judicando. Restat igitur, ut ad emendationem suam semper mens solerter invigilet, et in quo sibi quisque misericorditer subveniri considerat, hoc necesse est ut confitens tergat (cap. 14 [Col. 0867B] et 16). Et quoniam fidelis quisque cogitationes in judicio exquiri subtiliter non ignorat, Paulo attestante, qui ait: Inter se invicem cogitationum accusantium, aut etiam defendentium semetipsum introrsum discutiens (Rom. II, 15), ante judicium vehementer examinet, ut districtus judex eo jam tranquillius veniat, quo reatum suum, quem discutere appetit, jam pro culpa punitum cernit (cap. 16), et ignoscendo jam in suo judicio impunita derelinquit, quae animadversione spontanea punita videt, Paulo attestante, qui ait: Si nosmetipsos dijudicaremus, non utique a Domino judicaremur (II Cor. XI, 31).« Tanto igitur arctiore manu poenitentiae mens a pollutione tergenda est, quanto se conspicit sordidius inquinatam. Neque enim par fructus esse boni operis [Col. 0867C] debet ejus qui minus, et ejus qui amplius deliquit, aut ejus qui in nullis et ejus qui in quibusdam facinoribus cecidit. Per hoc enim quod dicitur: Facite ergo fructus dignos poenitentiae (Luc. III, 8), cujusque conscientia convenitur, ut tanto majora quaerat bonorum operum lucra per poenitentiam, quanto graviora sibi intulit damna per culpam. (Hom. 34.) »Ecce ipsa divina misericordia pollicetur, dicens: Gaudium erit in coelo super uno peccatore poenitentiam agente (Luc. XV, 7), et tamen per prophetam Dominus dicit, quia Quacunque die peccaverit justus, omnes justitiae ejus in oblivione erunt coram me (Ezech. XXXIII, 13). Pensemus si possumus dispensationem supernae pietatis. Stantibus si ceciderint minatur poenam, lapsis vero si surgere appetant, promittit [Col. 0867D] misericordiam. Illos terret ne praesumant in bonis, istos refovet ne desperent in malis. Justus es, iram pertimesce ne corruas: peccator es, de misericordia confide ut surgas. Ecce autem jam lapsi sumus, stare nequaquam valuimus, in pravis nostris desideriis jacemus: sed qui nos rectos condidit, adhuc exspectat et provocat ut surgamus, sinum suae pietatis aperit, nosque a se recipi per poenitentiam quaerit. Sed poenitentiam digni agere non possumus, nisi modum quoque ejusdem poenitentiae cognoscamus. Poenitentiam quoque agere est, et perpetrata mala plangere, et plangenda non perpetrare. Nam qui sic alia deplorat, ut tamen alia committat, adhuc poenitentiam agere aut ignorat aut dissimulat. Quid enim [Col. 0868A] prodest si peccata quis luxuriae defleat, et tamen adhuc avaritiae aestibus anhelet? aut quid prodest si irae culpas jam lugeat, et tamen adhuc invidiae facibus tabescat?« Quo contra Dominus dicit: Si quis vult post me venire abneget semetipsum (Matth. XVI, 24). Idem superbus humilis, luxuriosus castus, avarus misericordiae operibus deditus, invidus benignus, iracundus patiens fiat, et tollat crucem suam et sequatur Christum. Idem castiget corpus suum per continentiam, et compatiatur proximis per charitatem, vigilans in his virtutibus contra vitia vicina, videlicet in abstinentia contra vanam gloriam, et in animi compassione contra pietatem falsam, quia compassio homini, et rectitudo vitiis debetur, et in uno eodemque homine et diligamus bonum quod [Col. 0868B] factum est, et persequamur mala quae fecit. Unde iterum Dominus dicit: Qui non odit proximos suos, adhuc autem et animam suam, non potest meus esse discipulus (Luc. XIV, 26). (Hom. 37.) »Tunc etenim bene animam nostram odimus, cum ejus carnalibus desideriis non acquiescimus, cum ejus appetitum frangimus, cum ejus voluptatibus reluctamur. Quae ergo contempta ad melius ducitur, quasi per odium amatur. Sic etiam exhibere proximis nostris odii discretionem debemus, ut in eis et diligamus quod sunt, et habeamus odio quod in Dei itinere vel sibi vel nobis obsistunt,« repleti amore mundi vacui Spiritu sancto, de quo dicit Apostolus: Si quis spiritum Christi non habet, hic non est ejus (Rom. VIII, 9). (Hom. 24.) »Quasi quidam titulus divinae possessionis est ipse spiritus amoris. Nunquidnam spiritum [Col. 0868C] Christi habet is, cujus mentem odia dissipant, elatio inflat, ira usque ad divisionem mentis exasperat, invidia cruciat, luxuria enervat?« Quisque namque ille est, quem nunc spiritus iste non reparat, profecto ab illius aeterni convivii refectione jejunat. Qui ergo in Christum jam credidit, sed adhuc avaritiae lucra sectatur, in superbia honoris extollitur, invidiae facibus inardescit, libidinis se immunditia polluit, prospera quae in mundo sunt concupiscit, Jesum in quo credidit sequi contemnit.



CAPUT II. De fuga avaritiae, superbiae, luxuriae, gulae, invidiae, et irae, deque zelo, et quod diabolus per haec maxime vitia semper insidiatus sit.

Nam de avaritia Paulus dicit: Radix omnium malorum [Col. 0868D] est cupiditas et avaritia quae est idolorum servitus (I Tim. VI, 10). Cujus voci quisque se tradit, fastidiens propria aliena concupiscit, et plerumque concupita adipisci non valens, dies quidem in otium, noctes vero in cogitationes versat. Torpet ab utili opere, quia fatigatur illicita cogitatione. Consilia multiplicat, et sinum mentis cogitationum ventis latius expandit. Pervenire ad concupita satagit, atque ad obtinenda haec quosdam secretissimos causarum meatus quaerit. Qui mox ut causae aliquid subtile invenisse se aestimat, jam obtinuisse quod cupierat exsultat, jam quod etiam adeptae rei adjungat excogitat, atque ut in meliori statu debeat excoli pertractat. Quam quia jam quasi possidet, [Col. 0869A] et quasi ad meliorem statum adducit, mox insidias invidentium considerat, et quid contra se jurgii moveatur pensat, exquirit quid respondeat, et cum rem nullam teneat, jam in defensionem rei quam appetit vacuus litigator elaborat. Quamvis ergo nihil de re concupita receperit, habet tamen in corde jam fructum concupiscentiae, laborem rixae, cui sic ut sollicite ambulans cum Deo dicit: Meditatio cordis mei in conspectu tuo semper (Psal. XVIII, 15). Ita et avarus, vel cuilibet vitio subjectus, quoniam a quo vitio quis devincitur, ejus servus efficitur, qui enim facit peccatum servus est peccati, avaritiae vel cui vitio servit, moribus et desiderio dicit: Meditatio cordis mei in conspectu tuo semper; quia, testante Domino: Ubi cujusquam thesaurus [Col. 0869B] fuerit, ibi et cor ejus erit (Matth. VI, 21). (Moral. lib. XV, c. 18, 19.) »Gravi itaque populo premitur qui instigantis avaritiae tumultu vastatur: quoniam avaritia non una quaelibet, sed ea culpa est, de qua omnes oriuntur. Scriptum quippe est, ut praediximus: Radix omnium malorum est cupiditas (I Tim. VI, 10). Cui ergo cupiditas dominari dicitur, subjectus procul dubio malis omnibus demonstratur. De quo scriptum est, quoniam confringens nudavit pauperis domum, rapuit et non aedificavit eam, non est satiatus venter ejus (Job XX, 19, 20). Domum pauperis confringit et nudat, qui eum quem per potentiam conterit, exspoliare quoque per avaritiam non erubescit: rapit eam et non aedificat, ac si aperte diceretur: Qui hanc aedificare debuit insuper rapit. [Col. 0869C] Venturus namque in judicio Dominus dicturus est reprobis: Esurivi et non dedistis mihi manducare; ex qua culpa subjungit: Discedite a me, maledicti, in ignem aeternum, qui paratus est diabolo et angelis ejus (Matth. XXV, 42). Si igitur tanta poena multatur qui non dedisse convincitur, qua poena feriendus est qui redarguitur abstulisse? Rapuit ergo et non aedificavit eam, quia non solum de suo nihil tribuit, sed etiam quod erat alienum tulit.« (Pastoral. lib. III, c. 21.) »Et plerumque quidam divites quanta tribuunt pensant, quanta autem rapiunt considerare dissimulant: quasi mercedem numerant, et perpendere culpas recusant. Audiant itaque quod scriptum est: Qui mercedes congregavit, misit eas in sacculum pertusum (Agg. I, 6). In sacculo quippe pertuso videtur [Col. 0869D] quando pecunia mittitur, sed quando amittitur non videtur. Qui ergo quanta largiuntur aspiciunt, sed quanta rapiunt non perpendunt, in pertuso sacculo mercedes mittunt, quia profecto has in spem suae fiduciae intuentes congerunt, sed non intuentes perdunt (ibid.). Et nonnulli divites hujus mundi, cum fame cruciantur Christi pauperes, effusis largitatibus nutriunt histriones, et tot pene quotidie perimunt, quot morientium pauperum apud se subsidia abscondunt. Sunt etiam nonnulli, qui jam sua misericorditer largiuntur, sed se custodire a peccatis negligunt, et venalem Dei justitiam aestimant, cum curant pro peccatis nummos tribuere, et arbitrantur se posse inulte peccare. Et sunt nonnulli divites, [Col. 0870A] qui sufficienter de suis habere possent, si modum cupiditati imponere voluissent, quibus dicitur: Vae qui conjungitis domum ad domum, et agrum agro copulatis usque ad terminum loci, nunquid habitabitis soli vos in medio terrae? (Isa. V, 8), ac si aperte diceret: Quousque vos extenditis, qui habere in communi mundo consortes minime potestis? conjunctos quidem premitis, sed contra quos vos valeatis extendere semper invenitis. Quibus iterum dicitur: Vae ei qui multiplicat non sua, usquequo aggravat contra se densum lutum (Habac. II, 6). Avaro quippe densum lutum contra se aggravare est, terrena lucra cum pondere peccati cumulare. Unde iterum scriptum est: Avarus non implebitur pecunia, et qui amat divitias fructus non capiet ex eis (Eccle. V, 9). Fructus [Col. 0870B] quippe ex eis caperet, si bene eas spargere non amando voluisset; quia vero eas diligendo retinet, hic utique eas sine fructu derelinquet. De quo scriptum est: Qui festinat ditari non erit innocens (Prov. XXVIII, 20). Profecto enim qui augere opes ambit, vitare peccatum negligit, et more avium captus, cum escam terrenarum rerum avidus conspicit, quo stranguletur peccati laqueo non agnoscit: et cum quaelibet praesentis mundi lucra cupidi desiderant, ea quae de futuro damna patiuntur ignorant. Audiant igitur quod scriptum est: Quid prodest homini, si totum quod extra est congregat, si hoc solum quod ipse est damnat? De quo qui se damnare non timet, et non impletur pecunia, iterum scriptum est: Non est satiatus venter ejus (Job XX, 20).« (Moral. lib. XV, [Col. 0870C] c. 19.) »Venter quippe iniqui avaritia est, quia in ipsa colligitur quidquid perverso desiderio glutitur. Liquet vero quia avaritia desideratis rebus non exstinguitur, sed augetur: nam more ignis cum ligna quae consumat acceperit excrescit, et unde videtur ad momentum flamma comprimi, inde paulo post cernitur dilatari. Et saepe omnipotens Deus, cum avarae menti vehementer irascitur, prius ei permittit ad votum cuncta suppetere, et post haec per ultionem subtrahit, ut pro his debeat supplicia tolerare (cap. 20). Unde et subditur: Et cum habuerit quae concupierat, possidere non poterit (ibid.). Majoris quippe iracundiae est, cum et hoc tribuitur quod male desideratur, atque inde repentina ultio sequitur, quia hoc obtinuit quod, Deo irascente, concupivit. [Col. 0870D] Solent namque tardius apparere divina judicia cum praepediuntur, ne impleri debeant mala vota. Nam quanto citius malum votum impleri permittitur, plerumque tanto celerius punitur (cap. 22). Unde recte dicitur: Cum satiatus fuerit, arctabitur (Job XX, 22). Prius quippe anhelat per avaritiam concupita congregare, et cum quasi in quodam ventre avaritiae multa congesserit, satiatus arctabitur, quia dum anxiatur qualiter acquisita custodiat, ipsa eum sua satietas angustat, quia mens avari, quae prius ex abundantia requiem quaesierat, post ad custodiam gravius laborat (cap. 23), et qui prius laborem habuit in ipsa suae concupiscentiae fatigatione, qualiter concupita raperet, quomodo alia blandimentis, [Col. 0871A] alia terroribus auferret, postquam acquisitis rebus pervenit ad desiderium, alius hunc dolor fatigat, ut cum sollicito timore custodiat quod cum gravi labore meminit acquisitum. Hinc inde insidiatores metuit, atque hoc se perpeti quod ipse fecit aliis pertimescit. Formidat potentiorem alterum, ne eum sustineat violentum: pauperum vero cum conspicit, suspicatur furem. Ipsa quoque quae congesta sunt, curat magnopere ne ex naturae propriae defectu per negligentiam consumantur. In his itaque omnibus, quia timor ipse poena est, tanta infelix patitur quanta pati timet. Post hoc quoque ad gehennam ducitur, aeternis cruciatibus mancipatur. Mira autem est securitas cordis aliena non quaerere, ex qua videlicet securitate etiam perennis requies nascitur, [Col. 0871B] quia bona et tranquilla cogitatione ad gaudia aeterna transitur (cap. 26). Sed qui in potestate positus aliis nocet, fulgurans dicitur, quia unde ipse contra bonos quasi ex luce gloriae extollitur, inde bonorum vita cruciatur (cap. 29). Qui qua ultione sit feriendus dicitur: Devorabit, inquit, eum ignis qui non succenditur (Job XX, 25): quibus paucis verbis miro valde modo expressus est ignis gehennae. Ignis namque corporeus, ut esse ignis valeat, corporeis indiget fomentis. Qui cum necesse est ut servetur, per congesta ligna procul dubio nutritur, nec valet nisi succensus esse, et nisi refotus subsistere. At contra gehennae ignis, cum sit corporeus, et in se missos reprobos corporaliter exurat, nec ex studio proprio succenditur, nec lignis nutritur, sed creatus [Col. 0871C] semel durat inexstinguibilis, et succensione non indiget, et ardore non caret: quia omnipotentis justitia futurorum praescia, ab ipsa mundi origine gehennae ignem creavit, qui in poena reproborum esse semel inciperet, sed ardorem suum etiam sine lignis nunquam finiret. Sciendum vero est, quod omnes reprobi, quia ex anima simul et carne peccaverunt, illic in anima pariter et carne cruciantur (cap. 30). Quam videlicet carnem cum in resurrectione recipient, cum ea gehennae ignibus ardebunt traditi. Et tunc ab ea abduci appetent, tunc ejus tormenta evadere si potuerint quaerent, tunc incipient velle vitare quod amaverunt: sed quia eamdem carnem Deo contrariam posuerunt, judicante Deo, agetur, ut ex ea amplius igne crucientur. Hic [Col. 0871D] itaque eam amplius relinquere non appetent, et tamen ab ea abstrahuntur: illic eam relinquere appetunt, et tamen in ea propter supplicia servabuntur. Ad augmentum itaque tormenti, et hic de corpore nolentes educuntur, et illic in corpore tenebuntur inviti;« et quibus inimicus pedicam cum culpa sub terrenis commodis, et decipulam cum esca, id est lucrum cum culpa et prosperitatem cum iniquitate posuit, illic poenam retributionis effugere non poterunt quam ministrabit: et effugium in dolore constringente, ad orationem atque sapientiam oculis aperientibus sapientia minime proderit, quia hic, ubi operari debuerunt et potuerunt, operandi tempus amiserunt, ubi a voluptate clausos cordis oculos [Col. 0872A] habuerunt. Et talis est fructus avaritiae, et talis sequitur remunerationis effectus. Quae profecto avaritia bene compescitur, si ipse status ambientis sollicite consideratur. Nam cur instet ad colligendum, quando stare non potest ipse qui colligit? Cursum ergo suum quisque consideret, et cognoscat sibi sufficere parva quae habet: sed fortasse metuit ne in hujus vitae itinere sumptus desit: longa nostra desideria increpat via brevis, incassum multa portantur, cum juxta est quo pergitur.

Alius se tyrannidi superbiae subjicit, et cor miserum, dum contra homines erigit, vitio substernit. Honorum sublimium infulas appetit, exaltari successibus exquirit, totumque quod esse desiderat sibi apud semetipsum in cogitationibus depingit. Jam [Col. 0872B] quasi tribunal possidet, jam sibi parere obsequia subjectorum videt, jam caeteris eminet, jam aliis mala irrogat, aliis quia irrogaverint recompensat. Jam apud semetipsum stipatus cuneis ad publicum procedit, jam quibus obsequiis fulciatur conspicit, qui tamen haec cogitans solus repetit. Jam alia conculcat, alia sublevat, jam de conculcatis satisfacit odiis, jam de sublevatis recipit favores. Qui igitur tot phantasmata cordi imprimit, quid iste aliud quam somnium vigilans videt? Quia ergo tot rerum causas quas fingit tolerat, nimirum intrinsecus natas ex desideriis turbas portat. (Moral. lib. XXXIV, c. 23.) »Quasi enim tyrannus quidam obsessam civitatem intercipit, cum mentem superbia irrumpit; et quo ditiorem quemque ceperit, eo in domino durior [Col. 0872C] exsurgit, quia quo amplius res virtutis sine humilitate agitur, eo latius ista dominatur. Quisquis vero ejus in se tyrannidem captiva mente susceperit, hoc primum damnum patitur, quod clauso cordis oculo judicii aequitatem perdit. Nam cuncta quae ab aliis vel bene geruntur displicent, et sola ei quae ipse vel prave egerit placent. Semper aliena opera despicit, semper miratur quod facit: quia et quidquid egerit, egisse se singulariter credit, atque in eo quod exhibet per gloriae cupiditatem, sibimetipsi favet per cogitationem, et cum se in cunctis transcendere caeteros aestimat, per lata cogitationum spatia secum deambulans, laudes suas tacitus clamat. Nonnunquam vero ad tantam elationem mens ducitur, ut in eo quod tumet etiam per ostentationem [Col. 0872D] locutionis effrenetur. Sed tanto facilis ruina sequitur, quanto apud se quisque imprudentius exaltatur. Hinc enim scriptum est: Ante ruinam exaltatur cor (Prov. VI, 18). Hinc per Danielem dicitur: In aula Babylonis deambulabat rex; responditque et ait: Nonne haec est Babylon magna, quam ego aedificavi in domum regni, in robore fortitudinis meae, in gloria decoris mei? (Dan. IV, 26, 27.) Sed hunc tumorem quam concita vindicta represserit, illico adjungit, dicens: Cumque adhuc sermo esset in ore regis, vox de coelo ruit: Tibi dicitur, Nabuchodonosor rex: Regnum tuum transibit a te, et ab hominibus te ejicient, et cum bestiis et feris erit habitatio tua: fenum quasi bos comedes, et septem tempora [Col. 0873A] mutabuntur super te (Dan. IV, 28, 29). Ecce quia tumor mentis usque ad aperta verba te protulit, patientia judicis protinus usque ad sententiam erupit, tantoque hunc districtius perculit, quanto se ejus superbia immoderatius erexit: et quia enumeranda bona duxit, in quibus sibi placuit, enumerata mala in quibus feriretur, audivit.« Cunctis namque superba apud se cogitatione tumentibus inest clamor in locutione, amaritudo in silentio, dissolutio in hilaritate, furor in tristitia, inhonestas in actione, honestas in imagine, electio in incessu, rancor in responsione. Horum semper est vita ad irrogandas contumelias valida, ad tolerandas infirma, ad obediendum pigra, ad lacessendos vero alios importuna, ad ea quae facere et debet et praevalet [Col. 0873B] ignara, ad ea autem quae facere nec debet nec praevalet parata. Haec in eo quod sponte non appetit nullis exhortationibus flectitur, ad hoc autem quod latenter desiderat quaerit ut cogatur, quia dum metuit, ex desiderio suo vilescere, optat vim in sua voluntate tolerare. (Moralium l. XXXIV, c. 18.) »Sciendum vero est, quod ipsa haec de qua tractamus elatio alios rebus saecularibus, alios vero ex spiritalibus possidet. Alter namque intumescit auro, alter eloquio, alter infimis et terrenis rebus, alter summis coelestibusque virtutibus: una tamen eademque res ante oculos Dei agitur, quamvis ad humana corda veniens in eorum obtutibus diverso amictu pallietur. Nam cum is qui de terrena prius gloria superbiebat, postmodum de sanctitate extollitur, [Col. 0873C] nequaquam cor ejus elatio deseruit, sed ad eum consueta veniens, ut cognosci nequeat vestem mutavit.« Quibus dicitur: Quid superbit terra et cinis? (Eccli. X, 9.) (Moral. l. XXXIII, cap. 3.) »Duo quippe sunt vitia quae humano generi immaniter dominantur, unum videlicet spiritus, atque aliud carnis: elatio namque spiritum erigit, luxuria carnem corrumpit. Antiquus itaque hostis humanum genus vel per elationem praecipue, vel per luxuriam premens, in secreto calami atque in locis humentibus dormit, quia damnatum hominem sub ditionibus suae damnationis aut per elationem spiritus aut per carnis corruptionem tenet.« Sicut scriptum est: Sanguisugae duae sunt filiae dicentes: Affer, affer (Prov. XXX, 15). Sanguisuga est diabolus, qui siti peccandi [Col. 0873D] ad peccata suadendo incessanter accenditur. Huic duae sunt filiae, quia duae specialiter humani generis illecebrae hunc antiqui hostis imitantes ardorem, luxuria videlicet et philargyria. Nam et luxuriae quo liberius frena laxantur, eo noxius delectatur, et sicut quidam ait poetarum (JUVENAL., sat. 14),

Crescit amor nummi quantum ipsa pecunia crescit.
Quosdam vero in his omnibus possidet, quia cum eos superbiae spiritus elevat ad tumorem suae altitudinis, inverecundae corruptioni inclinat, atque avaritiae insatiabilitati substernit. Perpendant igitur luxuriosi qualem inhabitatorem, scilicet diabolum, habeant, qui, sicut Scriptura dicit, in locis humentibus, [Col. 0874A] id est in lascivis et luxuria fetentibus cordibus, requiescit, quos secum ad aeterna tormenta per luxuriam praeparat. De quibus scriptum est: Vestimentum mistum sanguine erit in combustionem et cibus ignis (Isa. IX, 5): quia corpus quo vestitur anima, pollutum carnalibus operibus, nisi lacrymis lotum et dignis poenitentiae fructibus fuerit expiatum, in aeterni ignis combustione ardebit. Tales enim Scriptura denotat dicens: Computruerunt jumenta in stercore suo (Joel. I, 17). »Jumenta computrescere in stercore suo est, carnales quosque in fetore luxuriae vitam finire. Quoties itaque carnalem mentem de suis peccatis praedicatores increpant, quoties ad ejus memoriam vitia ante acta redeunt, quasi infructuosae arbori cophinum stercoris versant, [Col. 0874B] ut malorum quae egit memoriam recolat, et ad compunctionis gratiam quasi de fetore pinguescat, mittitur ergo cophinus stercoris ad radicem arboris, quando pravitatis suae conscientia tangitur memoria cogitationis, cumque se per poenitentiam ad lamenta mens excitat, cumque ad bonae operationis gratiam reformat, quasi per tactum stercoris redit ad fecunditatem operis radix cordis: plangit quod fecisse se meminit, displicet sibi qualem fuisse se recolit, intentionem contra se dirigit, atque ad meliora animum accendit. Ex fetore igitur ad fructum reviviscit arbor, quia de consideratione peccati ad bona se opera resuscitat animus, exaudiens Paulum dicentem: Fugite fornicationem (I Cor. VI, 18); et Salomonem: Ne des alienis honorem tuum, et annos tuos crudeli [Col. 0874C] (Prov. V, 9); id est, ne honorem, quo ad imaginem Dei creatus es, immundorum spirituum voluptatibus subdas, neque accepta vivendi spatia ad libitum adversarii minutis expendas. Cuicunque enim sceleri quisque subjicitur, in hoc profecto dominatui malignorum spirituum mancipatur. Unde et dicitur: Ne forte impleantur extranei viribus tuis, et labores tui sint in domo aliena (ibid., 10); id est, ne daemoniorum facta adjuves, si vel ingenium animi, vel corporis tui vires, ad patranda facinora contradas, domumque alienam, id est numerum perditorum te adjecto multiplices: et gemas in novissimis, quando consumpseris carnes et corpus tuum, id est in poenis gemere cogaris, quando non solum carnales illecebrae transeunt, sed et ipso corpore derelicto, anima [Col. 0874D] quae corpus gessit cuncta reddere compellitur. Considerent luxuriosi, quia cum Dominus carnis sceleribus servientibus commissa punire decrevisset, in ipsa qualitate ultionis notavit maculam criminis, cum sulphur et ignem super eos pluit, sicut sacra prodit historia (Gen. XIX, 24). Quid enim in sulphure, nisi fetor carnis, et quid per ignem nisi ardor desiderii carnalis exprimitur? Sulphur quippe fetorem habet, ignis ardorem. Qui itaque ad perversa desideria ex carnis fetore arserant, dignum fuit ut simul cum sulphure et igne perirent: quatenus ex justa poena discerent ex injusto desiderio quid fecissent. Ex hac vindicta, quam in corpore positi luxuriosi sustinuerunt, perpendere debent luxuriantes [Col. 0875A] quid in aeterno igne simul cum anima et corpore sustinebunt, ubi vermis eorum non morietur, et ignis eorum non exstinguetur (Isa. LXVI, 24), nisi per dignos poenitentiae fructus, et per convenientia lamenta deserentes mala, et facientes bona, maculas carnis simul et corda studuerint emundare. Verum et in hac vita saepius contingit, ut qui in adolescentia luxuriose vivendo habita disperserant, tempore senectutis inopia deficiant, et refrigescenti calore carnis, ac flore juventutis marcescente, rebus suis quas lascive vendiderant alios uti conspiciant, gementesque sera poenitentia dicant quae sequuntur: Cur detestatus sum disciplinam, et increpationibus non acquievit cor meum? (Prov. V, 12.)« (Moral. lib. XXI, c. 9.) »Nonnulla [Col. 0875B] namque peccata animam polluunt, crimina vero exstinguunt. Unde beatus Job crimen luxuriae definiens ait: Ignis est usque ad perditionem devorans (Job XXI, 12): quia nimirum reatus facinoris, non usque ad participationem maculat, sed usque ad perditionem devorat. Et quia quaelibet alia fuerint bona opera, si luxuriae scelus non abluitur, immensitate hujus criminis obruuntur, secutus adjunxit, et omnia eradicans genimina. Genimina quippe sunt operationes bonae animae. Cui tamen si perverso ordine caro dominatur igne luxuriae, omnia bene prolata concremantur. Nulla quippe ante omnipotentis Dei oculos justitiae pietatisque sunt opera, quae corruptionis contagio monstrantur immunda.« Et quia pro ordine membrorum distribuitur saepe ordo vitiorum. Nam [Col. 0875C] venter cibo et vino distentus facile despumat in libidines, sicut et fimus complutus facile vermes generat.

Nonnulli ordinem certaminis ignorantes edomare gulam negligunt, et jamjam ad spiritalia bella consurgunt. Qui aliquando multa etiam quae magnae sunt fortitudinis faciunt, sed, dominante gulae vitio, per carnis illecebram omne quod fortiter egerint perdunt: et dum venter non restringitur, per carnis concupiscentiam simul cunctae virtutes obruuntur. (Pastor. CXI, cap. 20.) »Unde et Nabuchodonosor vincente scribitur (IV Reg. XXV, 8): Princeps cocorum destruxit muros Jerusalem Princeps namque cocorum est venter, cui cum magna cura obsequium a cocis impenditur, ut ipse delectabiliter cibis impleatur. [Col. 0875D] Muri autem Jerusalem virtutes sunt animae ad desiderium supernae pacis elevatae. Cocorum igitur princeps muros Jerusalem dejicit, quia dum venter ingluvie tenditur, virtutes animae per luxuriam destruuntur.« Quo contra Dominus dicit in Evangelio: Attendite vobis, ne forte graventur corda vestra in crapula, et ebrietate, et curis hujus saeculi? (Luc. XXI, 34). Ubi utilis quoque pavor adjungitur: Et superveniat in vos dies illa repentina, tanquam laqueus enim superveniet in omnes qui sedent super faciem omnis terrae. (Pastoral., ibid.) »Admonendi sunt gulae dediti, ne in eo quod escarum delectationi incumbunt, luxuriae se mucrone transfigant: quanta sibi per esum loquacitas, quanta mentis lenitas insidietur [Col. 0876A] aspiciant, ne dum ventri molliter serviunt, vitiorum laqueis crudeliter astringantur.« Quia enim gulae deditos levitas protinus operis sequitur, auctoritas sacra testatur dicens: Sedit populus manducare et bibere, et surrexerunt ludere (Exod. XXXII, 6). Quos plerumque edacitas usque ad luxuriam pertrahit: quoniam dum satietate venter extenditur, aculei libidinis excitantur. Unde et hosti callido, qui primi hominis sensum in concupiscentia pomi aperuit, sed in peccati laqueo constrinxit, divina voce dicitur: Pectore et ventre repes (Gen. III, 14); ac si ei aperte diceretur: Cogitatione et ingluvie super humana corda dominaberis. Tanto enim longius a secundo parente scilicet Christo receditur, quanto per immoderatum usum, dum manus ad cibum tenditur, parentis [Col. 0876B] primi, id est Adae terreni, lapsus iteratur. Sciendum est etiam quia quinque nos modis vitium gulae tentat. Sed cur eosdem modos hic exponere debeam? cum non solum ex usu jam ebrietas apud multos teneatur, verum etiam quidam miseri homines, quasi pro virtute se jactent et glorientur, quia multum bibere et alios inebriare possint, non attendentes quod Dominus per prophetam comminatur dicens: Vae his qui potentes sunt ad bibendum vinum, et viri fortes ad miscendam ebrietatem (Isa. V, 22); et per Apostolum praecipit: Nolite inebriari vino, in quo est luxuria (Ephes. V, 18), quia ebriosi regnum Dei non possidebunt (I Cor. VI, 10); et Salomon: Noli regibus, inquit, o Lamuel, noli regibus, id est omnibus in omni ordine ac sexu qui se et alios regere debent, [Col. 0876C] dare vinum immoderate, quia nullum secretum est ubi regnat ebrietas, ne forte bibant et obliviscantur judiciorum justorum, et mutent causam filiorum hominum (Prov. XXXI, 4). Et item sacra Scriptura dicit: Vinum in jucunditatem creatum est, et non in ebrietatem ab initio: exsultatio animae et cordis vinum moderate potatum: sanitas est et corporis et animi, sobrietas potus (Eccli. XXXI, 35). Vigilia est enim et cholera viro infrunito (ibid., 23), et modestus ac temperatus cibus et carni et animae utilis est. Vinum multum potatum irritationem, et iram, et ruinas multas facit. Amaritudo animi vinum multum potatum. Ebrietatis animositas imprudentis offensio, minorans virtutem et faciens vulnera. In convivio vini non arguas proximum, et non despicias eum in jucunditate illius: [Col. 0876D] verba improperii non dicas illi, et non premas (ibid., 38). Operarius ebriosus non locupletabitur, vinum et mulieres apostatare faciunt sapientes, et arguunt sensatos, et qui se jungit fornicariis erit nequam, putredo et vermes haereditabunt illum (Eccli. XIX, 1).

(Moralium lib. V, c. 31.) »Alius se invidiae dominio subjicit: cui necesse est considerare, quia quamvis per omne vitium quod perpetratur humanis cordibus antiqui hostis virus infundatur, in hac tamen nequitia tota sua viscera serpens concutit, et imprimendae malitiae peste movet. De quo nimirum scriptum est: Invidia diaboli mors intravit in orbem terrarum (Sap. II, 24). Nam cum devictum cor livoris putredo corruperit, ipsa quoque exteriora indicant [Col. 0877A] quam graviter animum vesania instigat. Color quippe pallore afficitur, oculi deprimuntur, mens accenditur, et membra frigescunt: fit in cogitatione rabies, in dentibus stridor. Cumque in latebris cordis crescens absconditur odium, dolore caeco terebrat conscientiam vulnus inclusum. Nil laetum de propriis libet, quia tabescentem mentem sua poena sauciat, quam felicitas torquet aliena. Quantaque extranei operis in altum fabrica jacitur, tanto fundamentum mentis lividae profundius suffoditur, ut quo alii ad meliora properant, eo ipsa deterius ruat. Qua ruina videlicet etiam illud destruitur, quod in aliis actibus perfecto opere surrexisse putabatur. Nam invidia cum mentem tabefecerit, cuncta quae invenerit bene gesta consumit. Unde bene per Salomonem dicitur: [Col. 0877B] Vita carnium sanitas cordis, putredo ossium invidia (Prov. XIV, 30). Quid enim per carnem, nisi infirma quaedam ac tenera, et quid per ossa, nisi fortia acta signantur? Et plerumque contingit, ut quidam cum vera cordis innocentia in nonnullis suis actibus infirmi videantur, quidam vero jam quaedam ante humanos oculos robusta exerceant, sed tamen erga aliorum bona intus invidiae pestilentia tabescant. Bene ergo dicitur: Vita carnium sanitas cordis, quia si mentis innocentia custoditur, etiam si qua foris infirma sint quandoque roborantur. Et recte subditur, Putredo ossium invidia, quia per livoris vitium ante Dei oculos pereunt etiam fortia acta virtutum. Ossa quippe per invidiam putrescere est, quaedam etiam robusta deperire. Sed cur haec de invidia dicimus, [Col. 0877C] si non etiam qualiter eruatur intimemus? Difficile namque est ut hoc alteri non invideat, quod adipisci alter exoptat: quia quidquid temporale percipitur, tanto fit minus singulis, quanto dividitur in multis: et idcirco desiderantis mentem livor excruciat, quia hoc quod appetit, aut funditus alter accipiens adimit, aut a quantitate restringit. Qui ergo livoris peste plene carere desiderat, illam haereditatem diligat, quam cohaeredum numerus non angustat: quae et omnibus una est, et singulis tota: quae tanto largior ostenditur, quanto ad hanc percipientium multitudo dilatatur. Imminutio ergo livoris est affectus surgens internae dulcedinis, et plena mors ejus est perfectus amor aeternitatis. Nam cum mens ab hujus rei appetitu retrahitur, quae accipientium [Col. 0877D] numero partitur, tanto magis proximum diligit, quanto minus ex profectu illius sua damna pertimescit: quae si perfecte in amorem coelestis patriae rapitur, plene etiam in proximi dilectione solidatur: quia cum nulla terrena desiderat, nihil est quod ejus erga proximum charitati contradicat. Quae nimirum charitas quid est aliud quam mentis oculus, qui si terreni amoris pulvere tangitur, ab internae lucis mox intuitu laesus reverberatur?«

Alius irae se dominio stravit: ecquid in corde nisi jurgia etiam quae desunt peragit? Hic saepe praesentes non videt, absentibus contradicit, inter semetipsum contumelias profert et recipit: receptis autem durius respondet, et cum qui obviet nullus adsit, [Col. 0878A] magnis clamoribus rixas in corde componit. Turbam itaque hic intus sustinet, quem pondus vehemens inflammatae cogitationis premit. Quanta sit ergo iracundiae culpa pensemus, per quam mansuetudo amittitur, supernae imaginis similitudo vitiatur. Per iram sapientia perditur, ut quid quove ordine agendum sit omnino nesciatur, sicut scriptum est, Ira in sinu stulti requiescit (Eccle. VII, 10), quia nimirum intelligentiae lucem subtrahit, cum mentem promovendo confundit. Per iram vita amittitur, etsi sapientia teneri videatur, sicut scriptum est: Ira perdit etiam prudentes, quia scilicet confusus animus nequaquam explet, etiam si quid intelligere prudenter valet. Per iram justitia relinquitur, sicut scriptum est: Ira viri justitiam Dei non operatur (Jac. [Col. 0878B] I, 20), quia dum turbata mens judicium suae rationis exasperat, omne quod fortiter suggerit, rectum putat. Per iram gratia vitae socialis amittitur, sicut scriptum est: Noli esse assiduus cum homine iracundo, ne discas semitas ejus, et sumas scandalum animae tuae (Prov. XXII, 24): quia qui se ex humana ratione non temperat, necesse est ut bestialiter solus vivat. Per iram concordia rumpitur, sicut scriptum est: Vir animosus parit rixas, et vir iracundus effundit peccata (Prov. XVI, 21). Iracundus quippe peccata effundit, quia etiam malos quos incaute ad discordiam provocat pejores facit. Per iram lux veritatis amittitur, sicut scriptum est: Sol non occidat super iracundiam vestram (Ephes. IV, 26): quia cum iracundia menti confusionis tenebras incutit, huic [Col. 0878C] Deus radium suae cognitionis abscondit. Per iram sancti Spiritus splendor excluditur: quo contra, juxta vetustam translationem, scriptum est: Super quem requiescet spiritus meus, nisi super humilem, et quietum, et trementem sermones suos? Cum enim humilem diceret, quietum protinus adjunxit. Si ergo ira quietem mentis subtrahit, suam sancto Spiritui habitationem claudit: cujus recessione animus vacuus ad apertam mox insaniam ducitur, et usque ad superficiem ab intimo cogitationum fundamento dissipatur. Nam irae suae stimulis accensum cor palpitat, corpus tremit, lingua se praepedit, facies ignescit, exasperantur oculi, et nequaquam recognoscuntur noti. Ore quidem clamorem format, sed sensus quid loquitur ignorat. In quo itaque iste ab arreptitiis [Col. 0878D] longe est, qui actionis suae conscius non est? Unde fit plerumque, ut usque ad manus ira prosiliat, et quo ratio longius recedit, audacior exsurgat: seque ipsum retinere animus non valet, quia factus est potestatis alienae, et eo furor membra foras in ictibus exerit, quo intus ipsam membrorum dominam mentem captivam tenet. Aliquando autem manus non exerit, sed in maledictionis jaculum linguam vertit. Fratris namque interitum precibus exposcit, et hoc Deum perpetrare expetit, quod ipse perversus homo facere vel metuit, vel erubescit. Fitque ut voto et voce homicidium peragat, etiam cum a laesione proximi manibus cessat. Aliquando ira perturbato animo quasi ex judicio silentium indicit, et quo se foras [Col. 0879A] per linguam non exprimit, intus deterior ignescit, ut iratus quisque collocutionem suam proximo subtrahat, et nihil dicendo quam sit aversus dicat. Et nonnunquam haec silentii severitas disciplinae dispensationem gerit, si tamen sollicite in intimis discretionibus forma teneatur. Nonnunquam vero, dum accensus animus a consueta locutione restringitur, per accessum temporis penitus a proximi dilectione separatur, et acriores stimuli ad mentem veniunt, causae quoque quae gravius exasperant oriuntur, atque in irati oculo festuca in trabem vertitur, dum ira in odium permutatur. Plerumque ira per silentium clausa intra mentem vehementius aestuat, et clamosas tacita voces format. Verba sibi quibus exasperatur objicit, et quasi in causae examine posita, durius [Col. 0879B] exasperata respondet, quod Salomon breviter insinuat dicens: Praestolatio impiorum furor (Prov. XI, 23). Sicque fit ut perturbatus animus majorem strepitum in suo silentio sentiat, cum eum gravius clausa flamma consumit. Unde bene ante nos quidam sapiens dixit: Cogitationes iracundi vipereae sunt generationes, mentem comedunt matrem suam. Sciendum vero est quod nonnullos ira citius accendit, facilius deserit: nonnullos vero tarde quidem commovet, sed durius tenet. Alii namque, accensis calamis similes, dum vocibus perstrepunt, quasi quosdam accensionis suae sonitus reddunt: citius quidem flammam faciunt, sed protinus in favillam frigescunt. Alii autem, lignis gravioribus durioribusque non dispares, accensionem tardi suscipiunt, [Col. 0879C] sed accensi semel difficilius exstinguuntur, et quia se tardius in asperitatem concitant, furoris sui durius ignem servant. Alii autem, quod est nequius, et citius iracundiae flammas accipiunt, et tardius deponunt. Nonnulli vero has et tarde suscipiunt, et citius amittunt. In quibus nimirum quatuor modis liquido lector agnoscit, quia et ad tranquillitatis bonum ultimus plus quam primus appropinquat, et in malo quidem secundum tertius superat. Sed quid prodest quod iracundia quomodo mentem teneat dicimus, si non etiam qualiter compesci debeat exprimamus? Duobus etenim modis fracta possidere animum ira desuescit. Primus quippe est, ut mens sollicita, antequam agere quidlibet incipiat, omnes sibi quas pati potest contumelias proponat, [Col. 0879D] quatenus Redemptoris sui probra cogitans, ad adversa toleranda se praeparet. Quae nimirum venientia tanto fortius excipit, quanto se cautius ex praescientia armavit. Qui enim improvidus ab adversitate deprehenditur, quasi ab hoste dormiens invenitur, eumque citius inimicus necat, quia non repugnantem perforat. Nam qui mala imminentia per sollicitudinem praenotat, hostiles incursus quasi in insidiis vigilans exspectat, et inde ad victoriam valenter accingitur, unde nesciens deprehendi putabatur. Solerter ergo animus ante actionis suae primordia cuncta debet adversa meditari, ut semper haec cogitans, semper contra haec thorace patientiae munitus, et quidquid accesserit providus superet, [Col. 0880A] et quidquid non accesserit lucrum putet. Secundus autem servandae mansuetudinis modus est, ut cum alienos excessus aspicimus, nostra quibus in aliis excessimus delicta cogitemus. Considerata quippe infirmitas propria mala nobis excusat aliena. Patienter namque illatam injuriam tolerat, qui meminit quod fortasse adhuc habeat in quo debeat ipse tolerari. Et quasi aqua ignis exstinguitur, cum surgente furore animi sua cuique ad mentem culpa revocatur, quia erubescit peccato non parcere, qui vel Deo vel proximo saepe recolit parcenda peccasse.

Sed inter haec solerter sciendum est, quod alia est ira quam impatientia excitat, alia quam zelus format. Illa ex vitio, haec ex virtute generatur. Si enim nulla ira ex virtute surgeret, divinae animadversionis [Col. 0880B] impetum Phinees per gladium non placasset. Hanc iram quia Heli non habuit, motum contra se implacabiliter supernae ultionis excitavit. Nam quo contra subditorum vitia tepuit, eo contra illum districtio aeterni rectoris exarsit. De hac ira per Psalmistam dicitur: Irascimini et nolite peccare (Psal. VI, 3). Quod nimirum non recte intelligunt, qui irasci nos nobis tantummodo, non etiam proximis delinquentibus volunt. Si enim sic proximos ut nos amare praecipimur, restat ut sic eorum errantibus sicut nostris vitiis irascamur. De hac per Salomonem dicitur: Melior est ira risu (Eccle. VII, 4), quia per tristitiam vultus corrigitur animus delinquentis. De hac iterum Psalmista ait: Turbatus est prae ira oculus meus (Psal. VI, 8). Ira quippe per [Col. 0880C] vitium oculum mentis excaecat, ira autem per zelum turbat: quia quo saltem recti aemulatione concutitur, ea quae nisi tranquillo corde percipi non potest contemplatio dissipatur. Ipse namque zelus rectitudinis, quia inquietudine mentem agitat, ejus mox aciem obscurat, ut altiora in commotione non videat, quae bene prius tranquilla cernebat. Sed inde subtilius ad alta reducitur, unde ad tempus ne videat reverberatur. Nam ipsa recti aemulatio aeterna post paululum in tranquillitatem largius aperit, quae hic interim per commotionem claudit, et unde mens turbatur ne videat, inde proficit ut ad videndum verius clarescat, sicut infirmanti oculo cum collyrium immittitur, lux penitus necatur, sed inde eam post paululum veraciter recipit, unde hanc ad tempus [Col. 0880D] salubriter amittit. Nunquam vero commotioni contemplatio jungitur, nec praevalet mens perturbata conspicere ad quod vix tranquilla valet inhiare: quia nec solis radius cernitur, cum commotae nubes coeli faciem obducunt; nec turbatus fons respicientis imaginem reddit, quam tranquillus proprie ostendit, quia quo ejus unda palpitat, eo in se speciem similitudinis obscurat. Sed cum per zelum animus movetur, curandum summopere est, ne haec eadem, quae instrumento virtutis assumitur, menti ira dominetur, ne quasi domina praeeat, sed velut ancilla ad obsequium parata, a rationis tergo nunquam recedat. Tunc enim robustius contra vitia exigitur, cum subdita rationi famulatur. Nam quantumlibet ira ex [Col. 0881A] zelo rectitudinis surgat, si immoderate mentem vicerit, rationi protinus servire contemnit, et tanto se impudentius dilatat, quanto impatientiae virus virtutem putat. Unde necesse est ut hoc ante omnia qui zelo rectitudinis movetur attendat, ne ira extra mentis dominium transeat; sed in ultione peccati tempus modumque considerans, surgentem animi perturbationem subtilius pertractando restringat, animositatem reprimat, et motus fervidos sub aequitate disponat, ut eo fiat justior ultor alienus quo prius exstitit victor suus: quatenus sic culpas delinquentium corrigat, ut ante ipse qui corrigit per patientiam crescat, ut fervorem suum transcendendo dijudicet, ne intemperanter excitatus, ipso zelo rectitudinis longe a rectitudine [Col. 0881B] aberret. Quoniam qui semetipsum prius non judicat, quid malum recte judicet ignorat, et si novit fortasse per auditum quod recte judicare debeat, tamen judicare aliena merita non valet, cui conscientia innocentiae propriae nullam judicii regulam praebet. Prius enim ipsi purgandi sunt, per quos aliorum culpae feriuntur, ut ipsi jam mundi per ultionem veniant, qui aliorum vitia corrigere festinant, et cum contra nos ultio divini examinis cessat, nostra se conscientia ipsa reprehendat, atque ad lamenta poenitentiae ipsa se contra semetipsam erigat, nec contra bonos elata, et sibi humilis, sed contra se rigida sit; bonis vero omnibus submissa. Summopere igitur haec vitia unicuique tendenti ad aeternam vitam cavenda sunt, per quae diabolus genus [Col. 0881C] humanum ad aeterna supplicia trahere festinat, et hoc ab initio generis humani incoepit, et per omne tempus saeculi hujus in hoc suum studium exercet. Superbiae quidem faciem menti Evae supposuit, cum hanc ad contemnenda verba Dominicae jussionis instigavit. Invidiae quoque flamma Cain animum succendit, cum de accepto fratris sacrificio doluit, et per hoc usque ad fratricidii facinus pervenit. Luxuriae facibus cor Salomonis exussit, quem tanto mulieribus amore subdidit, ut usque ad idolorum venerationem deductus, dum carnis delectationem sequitur, Conditoris reverentiae oblivisceretur. Avaritia quoque Achab animum concremavit, cum eum ad appetendam vineam alienam impatientibus desideriis impulit, et per hoc usque ad reatum homicidii pertraxit. [Col. 0881D] Haec est enim amphora os apertum habens, quam vidit Zacharias propheta (cap. V) ferri a duabus mulieribus, quae habebant alas milvi ad rapacitatem volantes: in cujus amphorae medio sedebat mulier, quae projecta est in medio amphorae, et missa est in os ejus massa plumbea. Duae enim mulieres habentes alas quasi alas milvi, duo sunt principalia vitia, superbia videlicet et vana gloria ferentes amphoram os apertum habentem, id est avaritiam lucris inhiantem. In cujus medio sedit mulier, id est impietas, in cujus scilicet impietatis os massa plumbea mittitur: quae impietas avaritiae suae pondere gravatur, quia cujus mentem avaritia infecerit, ita gravem reddit, ut ad appetenda coelestia sublimia attolli nequaquam possit. [Col. 0882A] Unde praecipit Dominus ut gibbum tolerans, id est terrenis inhians, non offerat panes Domino suo. Et superbia et vana gloria habent spiritum in alis milvinis: quoniam actiones illarum diabolo sunt proculdubio similes, qui insidiatur semper vitae parvulorum. Et levant ipsam amphoram, scilicet cupiditatem, inter terram et coelum, quia superbia et vana gloria hoc proprium habent, ut eum quem infecerint in cogitatione sua super caeteros homines extollant, et modo per ambitum rerum, modo per desiderium dignitatum, quem semel captum tenuerunt quasi in honore altitudinis elevant, et mentem per avaritiam ita elevant, ut quoslibet proximos despicientes quasi deserant, et alta gloriantes expetant. Sed tales quique, dum superbiunt, et eos [Col. 0882B] mente transeunt cum quibus sunt, et superioribus civibus minime junguntur. Et ipsa amphora dicitur portari in terram Sennaar, quae interpretatur fetor eorum: quia radix est omnium malorum cupiditas, et quia quodlibet malum per avaritiam gignitur, dignum est ut domus avaritiae in fetore construatur, quae nonnullos cogit timoris vel amoris Dei oblivisci, et boni nominis opinionem relinquere, et sanctae religionis ac fidei odorem, unde scriptum est: Christi bonus odor sumus Deo (II Cor. II, 15).



CAPUT III. De juramentis et perjuriis; quod sine dolo jurandum, et fides etiam hosti servanda sit; et de curiositate, detractione, peccatisque cogitationum.

De juramentis vitandis negligere, et saepe quosdam [Col. 0882C] ad fallaciam, et ut ipsa fallacia abscondi possit, solent non solum ad jurationem, sed et interdum ad perjurium impellere, praeter illam jurationem quae ex mala consuetudine hominum usibus inolevit, cum Scriptura dicat: Vir multum jurans non justificabitur (Eccli. XXIII, 11). Consuetudo enim ejus non est bona. Quantum vero temeritatem jurandi vitare debeamus, et ipse Evangelio Dominus, et Jacobus in epistola sua docet dicens: Ante omnia autem, fratres mei, nolite jurare, neque per coelum, neque per terram, neque per aliud quodcunque juramentum; sit autem sermo vester, Est, est, Non, non, ut non sub judicio decidatis (Matth. V, 34; Jac. V, 12): illo videlicet judicio, sub quo decidit Herodes, ut vel pejerare, vel perjurium cavendo aliud necesse haberet [Col. 0882D] patrare flagitium. At si aliquid forte nos incautius jurasse contigerit, quod observatum scilicet pejorem vergat in exitum, consilio salubriori mutandum noverimus. Non solum autem in jurando, sed in omni quod agimus, haec est moderatio solertius observanda, ut si talem forte lapsum versuti hostis inciderimus insidiis, ex quo sine aliquo peccati surgere contagio non possimus, illum potius evadendi aditum petamus, in quo minus periculi nos perpessuros esse cernamus: et juxta exemplum illorum, qui hostilibus clausi muris, dum evadere desiderant, sed portarum omnium accessum sibi interdictum considerant, ibi necesse est desiliendi locum eligant, ubi muro existente breviore minimum periculi cadentes [Col. 0883A] incurrant. Non tamen negligendum est cuiquam, quod aut necessitate cogente, aut ira impellente, aut cupiditate provocante, in nomine Domini pejeravit: sed secundum modum culpae necesse est ut subsequatur abstergens culpam poenitentia, Domino per Ezechielem prophetam de Sedechia rege terribiliter intonante: Vivo ego, dicit Dominus Deus, quoniam cujus fecit irritum juramentum, et solvit pactum quod habebat cum rege Babylonis, in medio Babylonis morietur. Spreverat enim juramentum ut solveret foedus, et cum omnia haec fecerit, non effugiet (Ezech. XVII, 16). Ex quo discimus etiam inter hostes servandam fidem, et non considerandum cui, sed per quem juraveris. Multo enim fidelior inventus est ille qui propter nomen Dei tibi credidit et deceptus [Col. 0883B] est, quam ille qui per occasionem divinae majestatis hosti tuo, imo jam amico, est molitus insidias. Ecce, inquit, dedit manum suam regi Aegypti, et tradidit se in manus ejus, et perjurio contra Dominum commisit sacrilegium. Sententia enim saecularis est (Virgil. Aeneid. II):

Dolus an virtus quis in hoste requirat?
Quam solent nobis opponere qui dicunt hostes fraude decipiendos. Cui ut acquiescamus, multo pejus fecit Sedechias. Non enim hostem decepit, sed amicum cui foedere Domini fuerat copulatus. Ergo quandiu non jures, et pactum non ineas sub nomine Domini, prudentiae est et fortitudinis, vel decipere vel superare adversarium utcunque potueris. Cum autem te constrinxeris juramento, nequaquam adversarius [Col. 0883C] sed amicus est qui tibi credidit, et sub occasione jurisjurandi, id est Dei nuncupatione deceptus est. Propterea, Scriptura nunc dicit, juramentum quod sprevit, et foedus quod praevaricatus est, ponam in caput ejus (Ezech. XVII, 19). Ac ne putaremus juramentum et foedus et pactum regis esse Babylonii vel Sedechiae qui fecerat, sequitur in propheta: In praevaricatione qua dexpexit me (ibid. 20).

Ergo qui contemnit juramentum, illum despicit per quem juravit, illique facit injuriam, cujus nomini credit adversarius. Propter quam causam, Expandam, inquit Dominus, super eum rete meum, et comprehendetur in sagena mea, et adducam eum in Babylonem, et dijudicabo eum illic (ibid.). Quidquid vero [Col. 0883D] contra Sedechiam fecit Nabuchodonosor, non suis viribus fecit, sed ira Dei, in cujus nomine fuerat perjuratus. Legimus enim (Jer. LII, 5) Sedechiam captum esse et ductum in Reblata, ibique interfectis filiis in oculis ejus excaecatum, et instar ferae clausum cavea translatum in Babylonem. Et sunt nonnulli qui arte per dolum jurantes ut decipiant eum erga quem jurant, non se putant reos esse perjurii, contradicente Dei spiritu per Prophetam: Quis ascendet in montem Domini, et stabit in loco sancto ejus? Qui non juravit in dolo proximo suo (Psal. XXIII 3). Per dolum itaque jurat, quisquis aliter facturus est quam promittit, credens perjurium non esse decepisse nequiter credentis errorem. Jurare [Col. 0884A] enim dictum est quasi jure orare, id est juste loqui. Tunc enim quispiam juste loquitur, quando ea quae promittit implentur. Multi enim sunt qui dolose jurant ut decipiant proximum: quod abominatur Pater luminum Dominus, dicente Petro: Non es mentitus hominibus, sed Deo (Act. V, 4). Qua in re hoc quoque oportet intendi quod mendaces fabricatores mendacii dicuntur. Sicut enim aedificium lapidibus, ita mendacium sermonibus fabricatur: ubi enim non dolosa locutio, sed sensus est veritatis, quasi munita moles non ex fabrica, sed ex natura consurgit. Unde scriptum est: Qui loquitur veritatem in corde suo, et non egit dolum in lingua sua (Psal. XXIII, 4). Cavendum est igitur juramentum, multo magis autem perjurium. At si jurandi necessitas [Col. 0884B] perurget et arctat, id puris verbis et mente pia gerendum est. Nec jurans verbi arte se putet fallere Dominum posse, cui nihil absconsum est, cui corda cuncta patent, qui non accipit sicut quis jurat, sed ut is cui juratur jurasse putat. Per dolum ergo jurans utrique reus habetur, nempe Deo cujus nomen in vanum assumpsit, et fratri quem atra fraude paravit fallere atque decipere: et de utroque necesse est ut digna poenitentia subsequatur, videlicet quia nomen Dei assumpsit in vanum, et quia contra Dei praeceptum dolo fefellit fratrem. Falsa enim agens, falsa loquens, quamvis animo trepidet ut pateat jaculis veritatis, et si deprehensus fuerit gloriam perdat favoris, et quamvis eum conscientia accuset quia scienter peccat, cupiditate tamen vincitur, [Col. 0884C] et suppresso favore audaciam de iniquitatibus sumit: et saepe etiam ultione menti proposita se contra Deum erigit, et quaelibet ab eo adversa perpeti deliberat, dummodo hic dum valet omne quod placet agat. Unde velut Scriptura dicit: Sicut virum sanguinum, ita et dolosum abominabitur Dominus (Psal. V, 8); et omnis Ecclesia imprecatur de his qui in corde et corde locuti sunt, ut disperdat Dominus universa labia dolosa (Psal. XI, 3, 4); et item Scriptura dicit: Maledictus vir dolosus (Malac. I, 14), et muta fiant labia dolosa (Psal. XXX, 19).

Pertimescere igitur debent jurantes, imo perjurantes dolosi in nomine Christi et sanctorum ejus, quia abominabuntur a Domino ut viri sanguinum, id est qui humano cruore polluuntur: quoniam sicut [Col. 0884D] illi occidunt, ita et isti decipiunt viventes. Quam immane autem atque mortale peccatum sit homicidium, in quo et discretio solet esse, sicut et in peccatis caeteris, et ipsa natura, et sancta Scriptura, et divina atque humana judicia patenter ostendunt. Unde et in Levitico dicitur: Qui percusserit et occiderit hominem morte moriatur (Levit. XXIV, 17); et Apostolus: Qui odit, inquit, fratrem suum homicida est, et scimus quia omnis homicida non habet vitam aeternam in semetipso manentem (I Joan. III, 15). Et talibus peccatoribus dolosi junguntur. Multa enim perjuria fiunt, quae propria voluntate non agimus: dolosi autem scientes malum operantur alienum exitium; propterea merito ut sanguinarii a Domino [Col. 0885A] abominantur, et sanctos qui pro veritate usque ad mortem decertaverunt, in quorum perjurant nomine, non adjutores, sed judices et condemnatores in districto examine invenient, quos socios in veritatis atque justitiae assertione habere contempserunt, et testificationi suae falsitatis testes veritatis adhibuerunt, qui cum Domino ut viros sanguinum, ita et dolosos abominantur, quia quorum animae intus omnipotentis Dei claritatem vident, nullo modo credendum est quia sit foris aliquid quod ignorent; et nihil in creatura agitur quod videre non possint, et quae abominanda illustrante veritate cognoscunt, eidem veritati inhaerentes abominantur. Nec tamen earum beatitudinis claritatem fuscat aspecta iniquitas vel poena reproborum: sed [Col. 0885B] potius hinc earum gaudium crescit, cum mala iniquorum conspiciunt, quod Dei misericordia evaserunt; et tanto majores ereptori suo gratias referunt, quanto vident in aliis quod ipsi perpeti si essent relicti potuerunt, et praedicente veritate: Testis falsus non erit impunitus (Prov. XIX, 5, 9); videlicet qui aut scienter contra veritatem falsa testificatur, aut vera ut veritatem pervertat, et studio impunitionis recitet juxta, tales testes velut veritati concordantes exsultant. Et sunt quidam, qui non se laedi aut levius laedi putant, si non ipsi per se falso vel dolose jurant, sed alios pro se sua vice jurare faciunt: et non attendunt quia in eo jure aut fallente diabolo decipiuntur, aut seipsos scienter ipsi ad deprecandum demergunt: de qualibus dicit Scriptura, [Col. 0885C] Descendunt in infernum viventes (Psal. LIV, 16), id est labuntur in peccatum scientes. Hi nimirum tanto gravius peccant, quanto non soli in peccato moriuntur, sed se et eos quos ad perjurandum mittunt, nisi per poenitentiam corrigantur, in infernum dimergunt. Et licet illi in hujusmodi perjurio peccent qui juraverunt, illi tamen qui irrita faciunt juramenta sua vice jurata, sicut Dominus ad Pilatum dixit, Majus peccatum habent (Joan. XIX, 11), id est, qui alios peccare fecerunt, et pro tantis rei in conspectu Dei habentur, addita et animae suae culpa, quantos in perjurium mittunt, et dicente Domino per prophetam (Ezech. XXXIV), quia sicut oves de manu pastoris, ita et illos qui subjectioni suae obedientes eorum se factione perjurant, vel alio quolibet scelere [Col. 0885D] polluuntur, de manu illorum requiret, qui sibi commissos peccare fecerunt. Non enim soli pastores, episcopi, presbyteri, et diaconi, monasteriorum rectores sunt intelligendi, sed et omnes fideles qui vel parvulae suae domus custodiam gerunt pastores recte vocantur, in quantum suae domui sollicita vigilantia praesunt. Et quicunque saltem uni vel duobus fratribus quotidiano regimine praeest, pastoris eisdem debet officium, quia in quantum sufficit, pascere eos dapibus, et hortando, increpando, arguendo, corrigendo debet. Imo unusquisque, qui etiam privatus vivere creditur, pastoris officium tenet, et spiritalem pascit gregem, vigiliasque noctis custodit supra illum, sicut in Evangelio legimus de [Col. 0886A] pastoribus quibus in nativitate Salvatoris angelus apparuit si bonorum actum cogitationumque mundarum sibi aggregat multitudinem et justorum moderamine gubernare, coelestibus Scripturarum paginis et bonorum operum exemplis nutrire, et vigili solertia contra immundorum spirituum insidias servare contendit.

Et sunt quidam qui etiam curiositatis vitium inter graviora peccata non computant, sed falluntur. Grave namque est curiositatis vitium, quae dum cujuslibet mentem ad investigandam vitam proximi exterius ducit, semper ei sua intima abscondit, ut aliena sciens se nesciat, et curiosi animus, quanto peritus fuerit alieni meriti, tanto fiet ignarus sui: et saepe dum curiosus quisque quae sunt aliena investigat, [Col. 0886B] suam molestiam excitat, sicut canis apri vel cervi sagaciter vestigia insequens, consecuti dente vel cornu perit. Unde bene quoque per Salomonem dicitur: Cunctis sermonibus quae dicuntur ne accommodes cor tuum, ne forte audias servum tuum maledicentem tibi. Scit enim conscientia tua quia et tu crebro maledixisti aliis (Eccli. VII, 22, 23). Dum enim pensamus quales erga alios fuimus, esse circa nos tales alios minus dolemus, quia aliena injustitia in nobis vindicat quod in se nostra conscientia accusat. Probet autem seipsum curiosus homo, et sic in se tantum gloriam habebit, et non in altero, cujus vitam exquirit et merita. Nam sunt qui se praepotentes putant esse in saeculo, et non intelligunt quam sint vilia mancipia vitio curiositatis servientia. De [Col. 0886C] quorum impotenti potentia quidam catholicus et sapientiae ac scientiae multae philosophus, in quodam suo libro, unicuique fallaciter potenti et veraciter impotenti dicit (Boet., de Consolatione Philos., lib. III):

Etenim licet Indica longe
Tellus tua jura tremiscat,
Et serviat ultima Thule,
Tamen atras pellere curas,
Miserasque fugare querelas
Non posse, potentia non est.

(Pastoral. lib. III, cap. 24): »Et sunt nonnulli qui non attendunt quam multipliciter peccent, qui seminando discordiam inter fratres, charitatem, quae nimirum virtutum est omnium mater, exstingunt. Quoniam autem nihil est pretiosius Deo virtute dilectionis, [Col. 0886D] nihil desiderabilius est diabolo exstinctione charitatis, quisquis igitur seminando jurgia dilectionem proximorum perimit, hosti Dei familiarius servit, quoniam qua ille amissa cecidit, hanc iste vulneratis cordibus subtrahens, eis iter ascensionis abscidit.« Et sunt nonnulli qui male dulcoratis detractionibus sunt assueti, non attendentes quod Dominus dicit, Detrahentem secreto proximo suo hunc persequebar (Psal. CVI, 5). (Moral. lib. XIV, c. 24.) Unde et Salomon dicit: Noli esse in conviviis potatorum, neque in commessationibus eorum qui carnes ad vescendum conferunt (Prov. XXIII, 28). Carnes ad vescendum conferre est, in collocutione derogationis vicissim proximorum vitia dicere. De quorum poena [Col. 0887A] mox subditur: Quia vacantes potibus et dantes symbola consumentur, et vestietur pannis dormitatio (ibid., 21). Symbolum Graecum nomen est, et interpretatur collatio. Est autem collatio sermonum, sicut in conviviis solet esse pecuniarum, sive aliarum rerum, ut et praesens locus docet. Potibus ergo vacant, qui de opprobrio alienae vitae inebriant. Symbolum vero dare est, sicut unusquisque solet pro parte cibos ad vescendum, ita in confabulatione detractionis verba conferre. Sed vacantes potibus et dantes symbolum consumentur, quia scriptum est: Omnis detractor eradicabitur (Prov. XV). Vestietur autem pannis dormitatio, quia despectum et inopem a cunctis bonis operibus mors sua inveniet, quem hic ad alienae vitae exquirenda crimina detractionis suae languor [Col. 0887B] occupavit.« Alius eleemosynis vacat, propria distribuit: sed dum multis injustitiis servit, vel fortasse linguam in detractionibus exerit, fit plerumque ut is, qui misericors fuerat, juxta vitae suae terminum rapacitatis et et crudelitatis stimulis inardescat. Quod valde judicio justo agitur, ut perdat et ante homines unde hominibus placuit, qui hoc unde Deo displicuit corrigere nunquam curavit. Duae autem sunt causae in quibus licet alicui dicere et retractare aliena mala. Si quando necesse est consilium haberi cum caeteris, qui in hoc ipso videntur assumi, quomodo corrigatur is qui peccavit vel male aliquid egit. Et rursum, si quando necesse est praeveniri aliquem, et commoneri, ne forte incurrat in consortium alicujus mali, dum eum putat [Col. 0887C] esse bonum, quia dicit Apostolus: Nolite commisceri cum hujuscemodi (I Cor. V, 11). Et Salomon: Noli manere cum homine iracundo, ne forte sumas laqueum animae tuae (Prov. XXII, 24). Quod et ipsum Apostolum fecisse invenimus per hoc quod scribit ad Timotheum dicens: Alexander aerarius multa mala mihi ostendit, quem et tu devita, valde enim restitit verbis nostris (II Tim. IV, 14). Praeter hujusmodi autem necessitates, qui dicit adversus alium, ut vel deroget ei vel obtrectet, istud est detrahere, etiamsi vera videantur esse quae dicit. Et sunt qui quamvis in minimis, sed tamen frequenter excedunt ut nequaquam considerent qualia sed quanta committunt. Si enim facta sua despiciunt, timere cum pensant debent, formidare cum numerant, quia [Col. 0887D] minuta sunt quae erumpunt membris, per scabiem vulnera, sed cum multitudo eorum innumerabiliter occupat, sic vitam corporis sicut unum grave inflictum pectori vulnus necat. Hinc videlicet scriptum est: Qui modica spernit paulatim decidet (Eccli. XIX, 1). Qui enim peccata minuta flere ac devitare negligit, ab statu justitiae non quidem repente, sed partibus totus cadit.

Et dicente Domino, Ego opera et cogitationes eorum venio ut congregem, necesse est ut quisque non solum peccata operum, sed etiam peccata defleat cogitationum. Et non solum mensura peccati consideranda est quod perpetratur in opere, verum etiam et in eo quod perpetratur cogitatione, quatenus juxta [Col. 0888A] ruinae modum, quam in semetipso quisque introrsus sentit, etiam mensura lamentationis erigatur, ne si cogitata mala minus cruciant, usque ad perpetranda opera perducant. Quapropter contra omnia vitia et peccata quisque solerter invigilet, et qui peccata deplorat, ploranda minime committat, et qui plangit vitia, perpetrare vitia pertimescat. Nam cogitandum summopere est, ut qui se illicita meminit commisisse, a quibusdam etiam licitis studeat abstinere: quatenus per hoc Conditori suo satisfaciat, ut qui commisit prohibita, sibimetipsi abscindere debeat etiam concessa, et se reprehendat in minimis, quem meminit in maximis deliquisse. Nimia sunt quae loquor, si haec ex sacri eloquii testimonio non affirmo. Lex certe. Veteris Testamenti [Col. 0888B] alienam uxorem concupisci prohibet, a rege vero fortia juberi militibus, vel desiderari aquam, non poenaliter vetat. Et cuncti novimus quod David, concupiscentiae mucrone transfixus, alienam conjugem et appetivit et abstulit: cujus culpam digna verbera sunt secuta, et malum quod perpetravit per poenitentiae lamenta correxit. Qui cum longe post contra hostium cuneos sederet, aquam bibere ex eorum cisterna ex desiderio voluit: cujus electi milites, inter catervas adversantium medias irrumpentes, aquam quam rex desideravit illaesi detulerunt. Sed vir flagellis eruditus, semetipsum protinus cum periculo militum aquam desiderasse reprehendit, eamque Domino fundens libavit, sicut illic scriptum est: Libavit eam Domino (II Reg. XXIII 16). In sacrificium [Col. 0888C] quippe Domini effusa aqua conversa est, quia culpam concupiscentiae mactavit per poenitentiam remissionis suae. Qui ergo quondam concupiscere alienam conjugem nequaquam timuit, post etiam quia aquam concupivit expavit. Quia enim se illicita perpetrasse meminerat, contra semetipsum jam rigidus et a licitis abstinebat. Sic sic agimus poenitentiam, si ea quae commisimus perfecte deploremus.



CAPUT IV. De operibus misericordiae, et de poenitentia qualis esse debeat, quodque dum licet minime negligenda sit; de judicio item ultimo, et de poenis inferni.

Inter haec autem sciendum est quantum opera misericordiae valeant, cum ad fructus dignos poenitentiae [Col. 0888D] ipsa prae caeteris praecipiuntur. Hinc enim per semetipsam Veritas dicit: Date eleemosynam, et ecce omnia munda sunt vobis (Luc. XI, 41). Hinc rursus ait: Date et dabitur vobis (Luc. XI, 38). Hinc etiam scriptum est: Ignem ardentem exstinguit aqua, et eleemosyna resistit peccatis (Eccli. III, 33). Hinc iterum dicit: Conclude eleemosynam in corde pauperis, et haec pro te exorabit. (Eccli. XXIX, 15). Hinc bonus pater innocentem filium admonet dicens: Si multum fuerit tibi, abundanter tribue: si exiguum fuerit, tamen exiguum libenter impertiri stude (Tob. IV, 9). Ut autem quanta esset virtus in continentia et susceptione indigentium Redemptor noster ostenderet, dixit: Qui recipit prophetam in nomine prophetae, [Col. 0889A] mercedem prophetae accipiet, et qui recipit justum in nomine justi, mercedem justi accipiet (Matth. X, 41). In quibus verbis notandum est, quia non ait mercedem de propheta, vel mercedem de justo, sed mercedem prophetae, vel mercedem justi accipiet. Aliud est enim merces de propheta, aliud merces prophetae, atque aliud merces de justo, aliud merces justi. Quid est enim dicere: mercedem prophetae accipiet, nisi quia is qui prophetam sua largitate sustentat, quamvis ipse prophetiam non habeat, apud omnipotentem tamen Dominum prophetiae praemia habebit. Iste enim fortasse justus est, et quanto in hoc mundo nihil possidet, tanto loquendi pro justitia fiduciam majorem habet. Hunc dum ille sustentat qui in hoc mundo aliquid possidet, et fortasse adhuc [Col. 0889B] pro justitia loqui libere non praesumit, justitiae illius libertatem sibi participem facit, et cum eo pariter justitiae praemia recipiet, quem sustentando adjuvit, quatenus eamdem justitiam libere loqui potuisset. Ille prophetiae spiritu plenus est, sed tamen corporeo eget alimento, et si corpus non reficitur, certum est quod vox subtrahatur. Qui igitur alimentum prophetae propter hoc quod propheta est tribuit, prophetiae illius vires ad loquendum dedit. Cum propheta ergo mercedem prophetae accipiet, quia etsi spiritu prophetiae plenus non fuit, hoc tamen ante oculos Dei exhibuit quod adjuvit. Hinc est quod de quibusdam peregrinantibus Gaio per Joannem dicitur: Pro nomine enim Christi profecti sunt, nihil accipientes a gentilibus. Nos ergo debemus suscipere ejusmodi, ut cooperatores [Col. 0889C] simus veritatis (Joan. III, 7, 8). Qui enim spiritualia bona habentibus temporalia subsidia tribuit, in ipsis bonis spiritualibus cooperator existit. Nam cum pauci sint qui spiritualia dona percipiunt, et multi qui rebus corporalibus abundant, per hoc se divites virtutibus pauperum inserunt, quod eisdem sanctis pauperibus de suis divitiis solatiantur. Unde scriptum est: Qui habet duas tunicas det non habenti, et qui habet escas similiter faciat (Luc. III, 11). Per hoc quod tunica plus est necessaria usui nostro quam pallium, ad fructum poenitentiae pertinet, ut non solum exteriora quaeque et minus necessaria, sed ipsa valde nobis necessaria dividere cum proximis debeamus, scilicet vel escam qua carnaliter vivimus, vel tunicam qua vestimur. Quia enim in lege [Col. 0889D] scriptum est: Diliges proximum tuum sicut teipsum (Matth. XIX, 19), minus amare proximum convincitur, qui non cum eo in necessitate illius etiam ea quae sibi sunt necessaria partitur. Idcirco de dividendis cum proximo duabus tunicis datur praeceptum, quia hoc de una dici non potuit: quoniam si una dividitur, nemo vestitur. In dimidia quippe tunica et nudus remanet qui accepit, et nudus qui dedit.

Qui enim vestem innocentiae, quam in baptismo accepimus, peccando perdidimus, necesse est ut per misericordiae opera, et per sacrificium spiritus contribulati lacrymis loti reindui laboremus. Sacrificium, inquit, Deo est spiritus contribulatus (Psal. L, 19). Peccata enim nostra praeterita in baptismatis [Col. 0890A] perceptione nobis donata sunt, et tamen post baptisma multa commisimus, sed lavari iterum baptismatis aqua non possumus. Quia ergo et post baptisma nos inquinavimus, baptizemus lacrymis conscientiam. Fortasse enim in fide lapsus est aliquis, aspiciat Petrum qui amare flevit quod timide negaverat. Alius contra proximum suum in malitia crudelitatis exarsit, aspiciat latronem, qui et in ipso mortis articulo ad vitae praemia poenitendo pervenit. Alius avaritiae aestibus anhelans aliena diripuit, aspiciat Zachaeum, qui si quid alicui abstulit quadruplum reddidit. Alius libidinis igne succensus carnis munditiam perdidit, aspiciat Mariam, quae in se amorem carnis igne divini amoris excoxit. Ecce omnipotens Deus ubique oculis nostris quod imitari [Col. 0890B] debeamus objicit, ubique exempla suae misericordiae opponit. Mala ergo jam displiceant vel experta. Libenter obliviscitur omnipotens Deus quod nocentes fuimus: paratus est poenitentiam nostram nobis ad innocentiam deputare. Inquinati post aquas salutis renascamur ex lacrymis. A fervore etenim mentis, vel inter spiritales inimicos, vel inter carnales quoque proximos, aliquo modo vivendi usu veterescimus, et assumptae novitatis speciem fuscamus. Unde Psalmista dicit: Inveteravi inter omnes inimicos meos (Psal. VI, 8). (Moral. lib. XIX, c. 16.) »A qua tamen vetustate quotidie, si studia circumspectionis invigilent, orando, legendo, bene vivendo renovamur, quia vita nostra, cum lacrymis lavatur, bonis operibus exercetur, sanctis meditationibus tenditur, ad [Col. 0890C] novitatem suam sine cessatione reparatur.« Nescit quippe mens per corpus veterescere, quae studet per desiderium semper inchoare. Hinc namque per Paulum dicitur: Renovamini spiritu mentis vestrae (Ephes. IV, 23). Et item: Et exterior noster homo corrumpitur, sed interior renovatur de die in diem (II Cor. IV, 16). Hinc Psalmista, qui ad perfectionis jam culmen pervenerat, quasi inchoans dicebat: Dixi: Nunc coepi (Psal. LXXVI, 11). Quia videlicet si lassescere ab inchoatis bonis nolumus, necesse est ut inchoare nos quotidie credamus. (Pastoral. part. III, c. 31): »Sed sunt qui admissa plangunt, nec tamen deserunt. Admonendi sunt enim qui admissa plangunt nec tamen deserunt, ut considerare sollicite sciant, quia flendo inaniter se mundant, qui vivendo se nequiter inquinant, [Col. 0890D] cum idcirco se lacrymis lavant, ut mundi ad sordes redeant. Hinc enim scriptum est: Canis reversus ad vomitum suum, et sus lota in volutabro luti (II Petr. II, 22). Canis quippe cum vomit, profecto cibum qui pectus deprimebat projicit; sed cum ad vomitum revertitur, unde levigatus fuerat rursus oneratur: qui admissa plangunt, profecto nequitiam, de qua male satiati fuerant, et quae mentis intima deprimebat, confitendo projiciunt, quam post confessionem dum repetunt resumunt. Sus vero in volutabro luti cum lavatur sordidior redditur. Et qui admissum plangit, nec tamen deserit, tanto gravior culpae se subjicit, quanto et ipsam quam flendo impetrare potuit veniam contemnit, et quasi in lutosa [Col. 0891A] aqua semetipsum volvit, quoniam dum fletibus suis vitae munditiam subtrahit, ante Dei oculos sordidas etiam ipsas lacrymas facit. Hinc rursus scriptum est: Ne iteres verbum in oratione tua (Eccle. VII, 15). Verbum namque in oratione iterare est, post fletum committere quod rursus necesse est flere. Hinc per Isaiam dicitur: Lavamini, mundi estote (Isa. I, 16). Post lavacrum enim mundus esse negligit quisquis post lacrymas vitae innocentiam non custodit. Et lavantur ergo et nequaquam mundi sunt, qui commissa flere non desinunt, sed rursus flenda committunt. Hinc per quemdam sapientem dicitur: Qui baptizatur a mortuo, et iterum tangit eum, quid proficit lavatio ejus (Eccli. XXXIV, 30)? Baptizatur quippe a mortuo, qui mundatur fletibus a peccato: sed post [Col. 0891B] baptisma mortuum tangit, qui culpam post lacrymas repetit. (Pastoral. p. III, c. 13.) At contra admonendi sunt qui admissa deserunt, nec tamen plangunt, ne jam relaxatas aestiment culpas, quas etsi agendo non multiplicant, nullis tamen fletibus emundant. Neque enim scriptor, si ab scriptione, quoniam alia non addidit, etiam illa quae scripserat delevit, neque qui contumelias irrogat si solummodo tacuerit, satisfecit, cum profecto necesse est ut verba praemissae superbiae verbis subjunctae humilitatis impugnet: nec debitor absolutus est, quoniam alia non multiplicat, nisi et illa quae ligaverat solvat. Ita et cum Domino delinquimus, nequaquam satisfacimus si ab iniquitate cessamus, nisi voluptates quoque quas dileximus e contrario appositis lamentis [Col. 0891C] insequamur, et qui voluptatibus delectati discessimus, fletibus amaricati redeamus, et qui per illicita defluendo cecidimus, etiam a licitis nosmetipsos restringendo surgamus, et cor, quod insana laetitia infuderat, salubris tristitia exurat, et quod vulneraverat elatio superbiae, curet abjectio humilis vitae. Hinc enim scriptum est: Dixi iniquis: Nolite inique agere; et delinquentibus: Nolite exsultare cornu (Psal. XXXIV, 5). Cornu quippe delinquentes exaltant, qui nequaquam se ad poenitentiam ex cognitione suae iniquitatis humiliant. Hinc rursus dicitur: Cor contritum, et humiliatum Deus non spernit (Psal. L, 19). Quisquis enim peccata plangit, nec tamen deserit, cor quidem conterit, sed humiliare contemnit: quisquis vero peccata sua jam deserit, nec tamen plangit, [Col. 0891D] jam quidem humiliat, sed tamen conterere cor recusat. Hinc Paulus ait: Et haec quidem fuistis, sed abluti estis, sed sanctificati estis (I Cor. VI, 11). Quia nimirum illos emendatior vita sanctificat, quos per poenitentiam abluens afflictio fletuum mundat. Hinc Petrus, cum quosdam territos malorum suorum consideratione conspiceret, admonuit dicens: Poenitentiam agite, et baptizetur unusquisque vestrum (Act. II, 38). Dicturus baptisma praemisit poenitentiae lamenta, ut prius se aqua suae afflictionis infunderent, et postmodum sacramento baptismatis lavarent. Qui igitur transactas culpas flere negligunt, non vivunt securi de venia, quando ipse summus pastor Ecclesiae, huic etiam sacramento addendam poenitentiam [Col. 0892A] credidit, quod peccata principaliter exstinguit.« Quomodo enim unusquisque nostrum securus esse poterit de venia, qui culpas suas flere negligit, cum prius Redemptor etiam civitatem peccatricem fleverit, sicut scriptum est: Videns Jesus civitatem, flevit super illam dicens: Quia si cognovisses et tu (Luc. XIX, 21)? Hoc semel egit, cum perituram civitatem esse nuntiavit: hoc quotidie Redemptor noster per electos suos agere nullatenus cessat, cum quosdam ex bona vita ad mores reprobos pervenisse considerat. Plangit enim eos qui nesciunt cur plangantur, qui, juxta Salomonis verba, Laetantur cum male fecerint, et exsultant in rebus pessimis (Prov. II, 14). Qui si damnationem suam, quae eis imminet, agnovissent, semetipsos cum lacrymis delictorum plangerent.« [Col. 0892B] (Hom. 11.) »Perversa quippe anima, rebus praesentibus dedita, in terrena voluptatibus resoluta, abscondit sibi mala sequentia, quia praevidere futura refugit, quae praesentem laetitiam perturbent, dumque in praesentis vitae oblectatione se deserit, quid aliud quam clausis oculis ad ignem vadit? Cui dicitur: Quia venient dies in te, et circumdabunt te inimici tui vallo (Luc. XIX, 43). Qui, inquam, sunt humanae animae majores inimici quam maligni spiritus, qui hanc a corpore exeuntem obsident, quam in carnis amore positam deceptoriis delectationibus fovent? Quam vallo circumdant, quia ante mentis oculos reductis iniquitatibus quas perpetravit, hanc ad societatem suae damnationis contrahentes arctant, ut in ipsa jam extremitate vitae deprehensa, et a quibus [Col. 0892C] hostibus circumclausa sit videat, et tamen evadendi aditum invenire non possit, quia operari bona jam non licet, quae cum licuit agere contempsit. (Hom. 11.) Pravam quippe animam omnipotens Dominus modis multis visitare consuevit. Nam assidue hanc visitat praecepto, aliquando autem flagello, aliquando vero miraculo, ut et vera quae nesciebat audiat, et tamen adhuc superbiens atque contemnens, aut dolore compuncta redeat, aut beneficiis devicta malum quod fecit erubescat. Sed quia visitationis suae tempus minime cognovit, illis in extremo vitae inimicis tradetur, cum quibus in aeterno judicio damnationis perpetuae societate colligatur. Quae per malignos spiritus in inferno retruditur, quousque judicii dies veniat, ex quo jam in inferni ignibus simul et ipsa [Col. 0892D] crucietur.«

Ad quod diei judicium veniet ille, qui adventu suo elementa concutit, in cujus conspectu coelum cum terra contremiscit: unde et per prophetam dicitur: Adhuc semel, et ego movebo non solum terram, sed etiam coelum (Agg. II, 22). Ad cujus examen omne humanum genus deducitur. Cui ad vindictam malorum, remunerationemque bonorum, angeli, archangeli, throni, principatus et dominationes obsequuntur. Pensate, fratres charissimi, ante conspectum tanti judicis qui in illo die terror erit, quando jam in poena remedium non erit. Quae illa confusio, cui reatu suo exigente contingit in conventu omnium hominum angelorumque erubescere: qui pavor eum, quem et [Col. 0893A] tranquillum mens humana capere non valet, etiam iratum videre. Quem diem bene intuens propheta ait: Dies illa, dies irae, dies tribulationis et angustiae, dies calamitatis et miseriae, dies tenebrarum et caliginis, dies nebulae et turbinis, dies tubae et clangoris (Soph. I, 15). Pensate, fratres charissimi, extremi diem judicii super corda reproborum qua asperitate propheta vidit amarescere, quem tot appellationibus non valet explicare. Quanta vero tunc erit electorum laetitia, qui de ejus visione merentur gaudere, de cujus conspectu vident et elementa contremiscere: cum eo simul ad nuptias intrare, qui in sponsi nuptiis gaudent, et tamen ipsi sunt sponsa, quia in illo aeterni regni thalamo, visioni nostrae Deus conjungitur: quae scilicet visio nunquam jam in perpetuum [Col. 0893B] ab amoris sui amplexibus evellatur. Tunc regni janua lugentibus clauditur, quae modo quotidie poenitentibus aperitur. Erit namque tunc poenitentia, sed fructuosa jam non erit, quia nequaquam tunc veniam invenit, qui modo aptum veniae tempus perdit. Hinc enim Paulus dicit: Ecce nunc tempus acceptabile, ecce nunc dies salutis (II Cor. VI, 2). Hinc propheta ait: Quaerite Dominum dum inveniri potest, invocate eum dum prope est (Isa. LV, 6). Cautum igitur ac sollicitum se vere ostendit, qui praesentis considerans, non ejus usum sed terminum conspicit, ut ex fine colligat nihil esse quod transiens delectat. Hinc namque per Salomonem dicitur: Si annis multis vixerit homo, et his omnibus laetatus fuerit, meminisse debet tenebrosi temporis et dierum multorum; [Col. 0893C] qui, cum venerint, vanitatis arguentur praeterita (Eccle. XI, 8). Hinc rursus scriptum est: In omnibus operibus tuis memorare novissima tua, et in aeternum non peccabis (Eccli. VII, 40).

(Moral. lib. IX, c. 62.) »Hinc vir sanctus petiit Dominum dicens: Dimitte me ut plangam paululum dolorem meum (Job X, 20). Quia nisi a reatu culpae quo nos ligavimus misericorditer dimittamur, perfecte flere non possumus hoc quod in nobis ipsis contra nosmetipsos dolemus. Sed tunc veraciter reatus nostri dolor plangitur, cum tenebrosa illa inferni retributio intento timore praevidetur (cap. 63). Unde apte subjungitur: Antequam vadam et non revertar ad terram tenebrosam et opertam mortis caligine. Quid enim terrae nomine tenebrosae, nisi tenebrosa tartari [Col. 0893D] claustra signantur? Quae aeternae mortis caligo operit, quia damnatos quosque in perpetuum a vita lucis disjungit. Nec immerito infernus terra dicitur, quia quicunque ab ea capti fuerint, stabiliter tenentur. Scriptum quippe est: Generatio praeterit et generatio advenit, terra vero in aeternum stat (Eccle. I, 4). Recte igitur inferni claustra tenebrosa terra nominantur, quia quos puniendos accipiunt, nequaquam poenae transitoriae vel phantasmatica imaginatione cruciant, sed ultione solida perpetuae damnationis servant. Quae aliquando tamen loci appellatione signatur, propheta attestante, qui ait: Portaverunt ignominiam suam cum his qui descendunt in lacum (Ezech. XXXII, 24). Infernus ergo et terra [Col. 0894A] nominatur, quia susceptos stabiliter tenet, et lacus dicitur, quia hos quos semel ceperit semper fluctuantes et trepidos tormentis circumfluentibus absorbet. Sanctus autem vir, sive sua, seu humani generis voce dimitti se postulat antequam vadat, non quia ad terram tenebrosam qui culpam deflet iturus est, sed quia ad hanc procul dubio qui plangere negligit vadat. Sicut debitori suo creditor dicit: Solve debitum priusquam pro debito constringaris: qui tamen constringitur, qui quod debeat solvere non moratur. Ubi et recte subditur: Non revertar, quia nequaquam ultra misericordia parcentis liberat quos semel in locis poenalibus justitia judicantis damnat. Quae adhuc subtilius loca describuntur cum dicitur, terram miseriae et tenebrarum [Col. 0894B] (cap. 64). Miseria ad dolorem pertinet, tenebrae ad caecitatem. Ea quae a conspectu districti judicis expulsos tenet, miseriae et tenebrarum terra perhibetur, quia foris dolor cruciat quos divisos a vero lumine intus caecitas obscurat.« In cujus adhuc descriptione subjungitur, ubi umbra mortis et nullus ordo (cap. 65). Sicut mors exterior ab anima dividit carnem, ita mors interior a Deo separat animam. Umbra ergo mortis est obscuritas divisionis, quia damnatus quisque, cum aeterno igne succenditur, ab interno lumine tenebratur. Natura vero ignis est, ut ex seipso et lucem exhibeat, et concremationem; sed transactorum illa ultrix flamma vitiorum concremationem habet, et lumen non habet. Hinc est enim quod reprobis Veritas dicit: Discedite [Col. 0894C] a me, maledicti, in ignem aeternum, qui paratus est diabolo et angelis ejus (Matth. XXV, 41). Quorum rursus omnium corpus in unius persona significans ait: Ligate ei manus et pedes, et mittite eum in tenebras exteriores (Matth. XXII, 13). Quia quos illa gehennae flamma devorat, a visione veri luminis caecat, ut et foris eos dolor combustionis cruciet, et intus poena caecitatis obscuret: quatenus qui auctori suo corpore et corde deliquerunt, simul corpore et corde puniantur, et utrobique poenam sentiant, qui dum hic viverent, pravis suis delectationibus ex utroque serviebant, et damnatum quemque juxta modum criminis retributio sequatur ultionis. (cap 65.) Hinc in Babylonis damnatione dicitur: Quantum exaltavit se et in deliciis fuit, tantum date ei tormenta [Col. 0894D] et luctum (Apoc. XVIII, 7). Et judex veniens dicturum se messoribus esse perhibet: Colligite zizania, et ligate ea fasciculis ad comburendum (Matth. XIII, 30). Fasciculos nimirum ad comburendum ligare est, hos qui aeterno igni tradendi sunt pares paribus sociare, ut quos similis culpa inquinat, par etiam poena constringat, et qui nequaquam dispari iniquitate polluti sunt, nequaquam dispari tormento crucientur: quatenus simul damnatio conterat quos simul elatio sublevabat: quosque non dissimiliter dilatavit ambitio, non dissimilis afflictio angustet, et par cruciet flamma supplicii, quos in igne luxuriae par succendit flamma peccati. Sicut enim in domo Patris mansiones multae sunt pro diversitate [Col. 0895A] virtutis (Joan. XIV), sic damnatos diverso supplicio gehennae ignibus subjicit disparilitas criminis. Quae scilicet gehenna, quamvis cunctis una sit, non tamen cunctos una eademque qualitate succendit. Nam sicut uno sole omnes tangimur, nec tamen sub eo uno ordine omnes aestuamus, quia juxta qualitatem corporis sentitur etiam pondus caloris: sic damnatis et una est gehenna quae afficit, et tamen non omnes una qualitate comburit, quia quod hic agit dispar valitudo corporum, hoc illic exhibet dispar causa meritorum (cap. 66): et aeternis ignibus traditi, et in suppliciis dolorem sentiunt, et in dolore angustiae pulsantis se semper pavore feriunt: ut et quod timent tolerent, et rursus quod tolerant sine cessatione pertimescant. De [Col. 0895B] his etenim scriptum est: Vermis eorum non morietur, et ignis eorum non exstinguetur (Marc. IX, 43). Quae etiam supplicia in se dimersos et ultra vires cruciant, et in eis vitae subsidium exstinguentes servant, ut sic vitam terminus puniat, quatenus semper sine termino cruciatus vivat; quia et ad finem per tormenta properat, et sine fine deficiens durat. Erit ergo miseris mors sine morte, finis sine fine, defectus sine defectu: quia et mors vivit, et finis semper incipit, et deficere defectus nescit. Mors perimit et non exstinguit, dolor cruciat sed nullatenus pavorem fugat; flamma comburit, sed nequaquam tenebras discutit, et ille ignis ad consolationem non lucet, et tamen ut magis torqueat aliquid lucet. Nam sequaces quosque suos secum in tormento [Col. 0895C] reprobi flamma illustrante visuri sunt, quorum amore deliquerunt: quatenus qui eorum vitam carnaliter contra praecepta Conditoris amaverant, ipsorumque quoque interitus in augmento suae damnationis affligat. Quod profecto Evangelio teste colligitur (Luc. XVI), in quo veritate nuntiante dives ille, quem contigit ad aeterni incendii tormenta descendere, quinque fratrum describitur meminisse: qui Abraham petiit, ut Lazarum ad eorum eruditionem mitteret, ne illuc eos quandoque venientes poena cruciaret. Qui igitur ad doloris sui cumulum propinquorum absentum meminit, constat procul dubio quia eos ad augmentum supplicii paulo post potuit etiam praesentes videre. Quid autem mirum si secum quoque reprobos aspicit cremari, qui ad doloris sui [Col. 0895D] cumulum eum quem despexerat in sinu Abrahae Lazarum videt? Qua ex re colligitur, quod eos quos inordinate nunc reprobi diligunt, miro judicii ordine secum tunc in tormentis videbunt, ut poenam propriae punitionis exaggeret illa auctori praeposita carnalis cognatio pari ante oculos ultione damnata. Ignis itaque, qui in obscuritate cruciat, credendum est quia lumen ad tormentum servat, sicut taedarum flamma lucet obscura. Tunc edax flamma comburet quos nunc carnalis delectatio polluit: tunc infinite patens inferni barathrum devorat quos nunc inanis elatio exaltat, atque quolibet ex vitio hic voluntatem callidi pervasoris exercuerunt, tunc cum duce suo reprobi ad tormenta perveniunt. [Col. 0896A] Et quamvis angelorum atque nominum longe sit natura dissimilis, una tamen poena implicat quos unus in crimine ligat reatus. Quod bene ac breviter insinuat propheta qui ait: Ibi Assur et omnis multitudo ejus, et in circuitu ejus sepulcra illius (Ezech. XXXII, 26). Quis namque Assur superbi regis nomine nisi ille per elationem cadens antiquus hostis exprimitur, qui pro eo quod multos ad culpam pertrahit, cum cuncta sua multitudine ad inferni claustra descendit? Sepulcra autem mortuos tegunt. Et quis alius acrius mortem pertulit, quam is qui Conditorem suum despiciens vitam reliquit? et quem videlicet mortuum cum humana corda suscipiunt, ejus procul dubio sepulcra fiunt. Sed in circuitu illius sepulcra ejus sunt, quia in quorum se mentibus nunc [Col. 0896B] per desideria sepelit, hos sibi postmodum per tormenta conjungit: et quoniam nunc in semetipsis reprobi malignos spiritus illicita perpetrando suscipiunt, tunc sepulcra cum mortuis ardebunt. Sicut de reproborum corporibus scriptum est: Devorabit eum ignis qui non succenditur (Job XX, 26), quia Omnipotentis justitia, futurorum praescia, ab ipsa mundi origine gehennae ignem creavit, qui in poena reproborum esse semel inciperet, sed ardorem etiam sine lignis nunquam finiret. Sciendum vero est quod omnes reprobi, quia ex anima simul et carne peccaverunt, illic in anima partim et carne cruciabuntur.« Ecce quae maneat damnatis poena cognovimus, et instruente nos sacro eloquio, quantus in damnatione ignis, quanta in igne obscuritas, [Col. 0896C] quantusque in obscuritate pavor sit, nullatenus ambigimus. Sed quid prodest ista praenosse, si non contingat evadere? Tota ergo intentione curandum est, ut cum vacationis tempus accipimus, bene vivendi studio malorum ultima tormenta fugiamus. Hinc quippe per Salomonem dicitur: Quodcunque potest manus tua facere instanter operare, quia nec opus, nec ratio, nec scientia, nec sapientia erit apud inferos, quo tu properas (Eccle. IX, 10). Hinc Isaias ait: Quaerite Dominum dum inveniri potest, invocate eum dum prope est (Isa. LV, 6). Hinc Paulus dicit: Ecce nunc tempus acceptabile, ecce nunc dies salutis (II Cor. VI, 2). Hinc rursus ait: Dum tempus habemus, operemur bonum ad omnes (Gal. VI, 10). Et item scriptum est: Beati quorum [Col. 0896D] tecta sunt peccata (Psal. XXXI, 1). Peccantes itaque mala facta bonis actibus superponimus. Quando ergo abdicamus mala quae fecimus, et eligimus bona quae faciamus, quasi tegmen rei superducimus quam videri erubescimus. Qui ergo priora mala deserit, et bona posterius facit, per hoc quod addit transactam nequitiam tegit, cui boni operis merita superducit. Quandiu enim sancti viri in hac adhuc vita sunt, habent tamen quod ante Dei oculos operire debeant, quia omnino est impossibile, ut aut in opere, aut in locutione aut in cogitatione nunquam delinquant.«



CAPUT V. Quod peccata multis modis perpetrentur, et humili poenitentia curentur, et de offensis proximo dimittendis.
[Col. 0897A]

Sed sciendum est quia tribus modis omnis culpae nequitiam perpetramus, suggestione scilicet, delectatione, consensu. Primum itaque per hostem, secundum vero per carnem, tertium per spiritum perpetratur. Insidiator enim prava suggerit, caro se delectationi subjicit, atque ad extremum spiritus victus delectationi consentit. Suggestione itaque peccatum agnoscimus, delectatione vincimur, consensu etiam ligamur. Et quatuor modis peccatum perpetratur in corde, quatuor consummatur in opere. In corde namque suggestione, delectatione, consensu, [Col. 0897B] et defensionis audacia perpetratur, et quod omni culpa fit gravius, etiam de commisso vitio superbitur. Nam quamvis de virtute nasci elatio soleat, nonnunquam tamen stulta mens de perpetrata se nequitia exaltat: unde dicit propheta: Occurrent daemonia onocentauris (Isa. XX, XIV, 14). (Moralium. lib. VII, c. 12.) »Quid vero onocentaurorum nomine nisi et lubrici figurantur et elati? Graeco quippe eloquio asinus dicitur, et appellatione asini luxuria per prophetam designatur, qui ait: Ut carnes asinorum carnes eorum (Ezech. XXIII, 20). Tauri autem vocabulo cervix superbiae demonstratur, sicut voce Dominica de Judaeis superbientibus per Psalmistam dicitur: Tauri pingues obsederunt me (Psal. XXI, 13). Onocentauri ergo sunt, qui subjecti luxuriae vitiis, inde cervicem [Col. 0897C] erigunt, unde humiliari debuerunt: qui carnis suae voluptatibus servientes, expulsa longe verecundia, non solum se amittere rectitudinem non dolent, sed adhuc etiam de opere confusionis gaudent. Onocentauris autem daemonia occurrunt, quia maligni spiritus valde eis ad votum deserviunt, quos de his gaudere conspiciunt, de quibus deflere debuerunt.« (Moralium lib. IV, c. 25.) »Et iisdem quatuor modis peccatum consummatur in opere. Prius namque latens culpa agitur, postmodum vero etiam ante oculos hominum sine confusione reatus aperitur, dehinc et in consuetudinem ducitur, ad extremum quoque vel falsae spei seductionibus, vel obstinatione miserae desperationis enutritur, ac per hoc et nulla culpa devincitur, cum alia per aliam [Col. 0897D] perpetratur. Nam saepe furto negotiationis fallacia jungitur, et saepe fallaciae perjurii reatus cumulatur. Unde scriptum est: Vadent, et venient super eum horribiles (Job XX, 15), id est super talem peccantem vadent, et venient maligni spiritus, certis quibusque vitiis obsequentes, quia perversi mentem et si alia deserunt, alia vitia occupant.« (Moralium lib. XV, c. 16.) »Saepe namque videas iniquum in terrena potestate constitutum gravi furore commoveri, quidquid ira suggesserit exsequi, et cum furor abscesserit, mox ejus mentem luxuria devastat, cum luxuria ad tempus intermittitur, elatio protinus quasi de continentia in ejus cogitatione subrogatur, atque ut a caeteris timeatur appetit videri terribilis, [Col. 0898A] sed cum res exigit ut loqui quid dupliciter debeat, quasi postposito terrore superbiae, remissa locutione blanditur, et cum superbus videri desierit, duplex effici non pertimescit: qui quot vitiis decedentibus et succedentibus premitur, tot malignis spiritibus ejus animus quasi euntibus ac redeuntibus devastatur.« Et qui cuncta simul in effectu explet, cuncta quae nocent in mente tacitus tenet. Tanto igitur arctiori manu poenitentiae mens tergenda est, quanto se per consensum conspicit sordidius inquinatam. Quoniam omnis culpa, quae hic per disciplinam poenitentiae non reprimitur, gehennae ignibus ferietur. Unde per Salomonem dicitur: Si ascenderit super te spiritus potestatem habentis, locum tuum ne dimiseris (Eccle. X, 4). Ac si aperte dicat: Si tentatorem [Col. 0898B] spiritum contra te praevalere consideras, humilitatem poenitentiae non relinquas, et verbis sequentibus ostendit dicens: Quia curatio cessare faciet peccata maxima (ibid.). (Moralium lib. IX, cap. 19.) »Quid est enim aliud humilitas lamenti, nisi medicina peccati? De qua humilitate lamenti scriptum est: Si lotus fuero quasi aquis nivis (Job IX, 30). Aquae enim nivis sunt lamenta humilitatis: quae profecto humilitas, quia ante districti judicis oculos caeteris virtutibus praeeminet, quasi per magni meriti colorem candet. Sunt namque nonnulli qui lamenta habent, sed humilitatem non habent, qui afflicti plangunt, sed tamen in ipsis fletibus, vel contra proximorum vitam superbiunt, vel contra ordinationem Conditoris eriguntur. Hi nimirum aquas habent, sed nivis [Col. 0898C] aquas non habent, et mundi esse nequeunt, quia humilitatis fletibus minime lavantur. Aquis autem nivis a culpa se laverat qui confidenter dicebat: Cor contritum et humiliatum Deus non spernit (Psal. L, 19). Qui enim lamentis affliguntur, sed murmurando rebelles sunt, mentem quidem conterunt, sed humiliari contemnunt.« (Pastor. III, cap. 25.) »Unde per prophetam Jeremiam dicitur, cum Judaeorum singula delicta pensarentur: Divisiones aquarum deduxit oculus meus (Thren. III, 48). Divisas quippe ex oculis aquas deducimus, quando peccatis singulis dispartitas lacrymas damus. Neque enim uno eodemque tempore aeque mens de omnibus dolet: sed dum nunc hujus, nunc illius culpae memoria acrius tangitur, simul de omnibus in singulis commota [Col. 0898D] purgatur.« (Moralium lib. II, c. 26.) »Rixatur secum de his quae male egisse se recolit, et sibimetipsi displicet, cum ei ille placere jam coeperit qui omnia creavit. Reprehendit se de cogitationibus, insequitur de verbis, et punit flendo de factis. Hinc enim in Apocalypsi voce angelica dicitur: Beatus qui vigilat, et custodit vestimenta sua, ne nudus ambulet et videant turpitudinem ejus (Apoc. XVI, 15). Turpitudo enim nostra nunc cernitur, cum vita reprehensibilis, ante justorum oculos in judicio, nequaquam subsequentis boni operis tegmine velatur.«

Sed qui ad tegenda sua peccata per bona opera solerter invigilat, necesse est ut ea quae in eum peccantur proximis e corde dimittat, quia vitam animae [Col. 0899A] quaelibet culpa polluit, servatus vero contra proximum dolor occidit. Menti namque ut gladius figitur, et mucrone illius ipsa viscerum occulta perforantur. Qui scilicet a transfixo corde si prius non educitur, nihil in precibus divinae opis obtinetur, quia et vulneratis membris imponi salutis medicamina nequeunt, nisi ferrum vulneri ante subtrahatur. Hinc est enim quod per semetipsam Veritas dicit: Nisi remiseritis peccata hominibus, nec Pater vester qui in coelis est remittet vobis peccata vestra (Matth. VI, 14). Hinc admonet dicens: Cum stabitis ad orandum, dimittite si quid habetis adversus alterum. Hinc rursus ait: Date et dabitur vobis, dimittite et dimittetur vobis (Luc. VI, 37). Huic constitutioni postulationis conditionem posuit dicens: Dimitte nobis debita nostra, [Col. 0899B] sicut et nos dimittimus debitoribus nostris (Luc. XI, 4). Ut profecto bonum, quod a Deo compuncti petimus, hoc primum cum proximo conversi faciamus. Dimittamus ergo quod debetur nobis, ut dimittatur quod debetur a nobis. Nam si pro Christo corpus non ponimus, salutem animae non impetramus. Placatur Deus isto sacrificio, approbat in judicio pietatis suae victoriam pacis nostrae. Certamen cordis nostri aspicit, et qui post vincentes remunerat, nunc decertantes juvat. Et plerumque reluctantem animum vincimus, cum etiam pro inimicis oramus. Fundimus pro adversariis precem, sed utinam cor teneat amorem! Nam saepe et orationem inimicis nostris impendimus, sed hanc ex praeceptione potius fundimus quam ex charitate. Nam et vitam [Col. 0899C] inimicorum petimus, et tamen ne exaudiamur intus optamus, et timemus. Sed quia internus judex mentem potius considerat quam verba, pro inimico nihil postulat, qui pro eo ex charitate non orat. Sed ecce nobis inimicus graviter deliquit, damna intulit, juvantes laesit, amantes persecutus est. Retinenda haec essent, si remittenda nobis delicta non essent. Advocatus etenim noster pacem nobis in causa nostra composuit, et ipse ejusdem causae judex est qui advocatus: preci autem quam composuit conditionem inseruit dicens: Dimitte nobis debita nostra, sicut et nos dimittimus debitoribus nostris (Luc. XI, 4). Quia ergo judex ipse venit qui advocatus existit, ipse precem exaudit qui fecit. Aut ergo non facientes dicimus: Dimitte nobis debita nostra, sicut et nos [Col. 0899D] dimittimus debitoribus nostris, et nosmetipsos hoc dicendo amplius ligamus: aut fortasse hanc conditionem in oratione intermittimus, et advocatus noster precem quam composuit non recognoscit, atque apud se protinus dicit: Scio quid monui, non est ipsa oratio quam feci. Quid ergo nobis agendum est, fratres, nisi ut verae charitatis affectum impendamus fratribus, nulla in corde malitia remanente? Considerat omnipotens Deus erga proximum charitatem, ut nostris intendat iniquitatibus pietatem suam. Sed et peccantem in nos fratrem negligere, et sine correptione, ut ad satisfactionem redeat modo quolibet potuerimus provocare, ut se recognoscat, et peccati quod in nos peccavit indulgentiam [Col. 0900A] petendo accipiat, non debemus dimittere, qui proximum sicut nos jubemur diligere. Ait enim Dominus: Si peccaverit in te frater tuus, increpa illum inter te (Matth. XVIII, 15); et reliqua. Et item: Si peccaverit in te frater tuus, increpa illum: si poenitentiam egerit, dimitte illi (Luc. XVII, 3). Et in lege: Cum, inquit, debet tibi quidpiam frater tuus, et abstuleris pignus ab eo, ante solis occasum pignus restitue (Deut. XXIV, 13). (Moralium, lib. XVI, c. 2.) »Quid hoc loco pignoris nomine, nisi peccati confessio datur intelligi? Frater etenim noster debitor nobis efficitur, cum quilibet proximus in nos aliquid deliquisse monstratur. Peccata quippe debita vocamus, unde peccatori servo dicitur: Omne debitum dimisi tibi (Matth. XVIII), et in Dominica quotidie precatione precamur: Dimitte [Col. 0900B] nobis debita nostra, sicut et nos (Luc. XI, 4), etc. A debitore autem nostro pignus accipimus, quando ab eo, qui in nos peccasse cognoscitur, peccati ejus jam confessionem tenemus, per quam relaxare peccatum quod in nobis perpetratum est postulamur. Qui enim peccatum quod commisit fatetur et veniam petit, jam quasi pro debito pignus dedit. Quod nimirum pignus ante solis occasum reddere jubemur, quia priusquam in nobis per dolorem cordis sol justitiae occidat, debemus ei confessionem veniae reddere, a quo confessionem accipimus culpae, ut qui se deliquisse meminit in nos, a nobis mox se relaxatum sentiat quod deliquit.«



CAPUT VI. De intercessione sanctorum, precumque et sacrarum oblationum necessitate: deque domus Dei et divinorum mysteriorum reverentia, et quod attente, ac pro coelestibus praecipue orandum sit.
[Col. 0900C]

Quaerendum est etiam summopere sanctorum adjutorium, qui jam in coelo cum Deo regnant, et in terris miraculis coruscant, ad quorum exstincta corpora viventes aegri veniunt et sanantur, perjuri veniunt et daemonio vexantur, daemoniaci veniunt et liberantur. Quomodo ergo illi vivunt illic ubi vivunt, si in tot miraculis vivunt hic ubi mortui sunt? Hos ergo in causa nostri examinis, quam cum districto judice habebimus, patronos nobis facere debemus, hos in die tanti terroris illius defensores nobis adhibere satagere debemus. Certe si apud magnum judicem causa quaelibet nostra esset die crastina [Col. 0900D] ventilanda, totus hodiernus dies in cogitatione duceretur: patronum quaereremus, magnisque precibus ageremus, ut apud tantum judicem nobis defensor veniret. Ecce districtus judex Jesus venturus est, tanti illius angelorum archangelorumque concilii terror adhibetur, in illo conventu causa nostra discutitur, et tamen nobis patronos modo non quaerimus, quos tunc defensores habeamus. Qui igitur de nullo nostro opere confidimus, ad sanctorum protectionem currere, atque ad sacra eorum corpora fletibus insistere, et ut veniam promereamur eis intercedentibus necesse est nobis deprecari. Adsunt defensores nostri sancti apostoli, beati martyres, gloriosi Confessores, sanctae feminae et virgines, rogari [Col. 0901A] volunt, atque ut ita dixerim quaerunt ut quaerantur. Hos ergo adjutores nostrae orationis quaeramus, hos protectores nostri reatus inveniamus: quia ne punire peccatores debeat, rogari vult et ipse qui judicat, unde et tam longo tempore comminatur iram, et tamen misericorditer exspectat. Sic autem nos misericordia ejus refoveat, ut nullo modo negligentes reddat: sic peccata nostra perturbent, ut mens in desperationem non proruat: quia et si praesumentes metuimus, et metuentes speramus, aeternum regnum citius adepturi sumus, ubi sunt hymnidici angelorum chori, societas supernorum civium, dulcis solemnitas a peregrinationis hujus tristi labore redeuntium. Ibi providi prophetarum chori, ibi judex apostolorum numerus, ibi [Col. 0901B] innumerabilium martyrum victor exercitus, tanto illic laetior, quanto hic durius afflictus. Ibi confessorum constantia praemii sui perceptione consolata. Ibi fideles viri, quos a virilitatis suae robore voluptas saeculi emollire non potuit. Ibi sanctae mulieres, quae cum saeculo et sexum vicerunt. Ibi pueri, qui hic annos suos moribus transcenderunt: ibi senes, quos hic aetas debiles reddidit, et virtus operis non reliquit. Quaeramus ergo haec pascua, in quibus cum tantorum civium solemnitate gaudeamus. Ipsa nos laetantium festivitas invitet, et si quis nostrum conscientiam habet avaritiae, elationis, vanae gloriae, indignationis, iracundiae, vel invidiae, caeterorumve vitiorum sorde pollutam, sicut mulier Cananaea filiam habet profecto male a daemonio vexatam, pro cujus sanatione [Col. 0901C] supplex ad Dominum currat: quia nimirum cogitationem suo corde progenitam diabolica tolerat arte dementatam, cujus emendationem a pio Conditore crebris, imo continuis, debeat flagitare lamentis ac precibus. Si quis bona quae gessit forte perjurii, furti, blasphemiae, detractionis, rixae, vel etiam corporalis immunditiae, caeterorumve hujusmodi peste foedavit, filiam habet immundi spiritus furiis agitatam, quia videlicet actionem, quam bene laborando ediderat, jam diaboli fraudibus stulte serviendo disperdidit: ideoque necesse est, talis ut reatum suum cognoverit, mox ad preces lacrymasque confugiat, sanctorum creber intercessiones et auxilia quaerat, qui pro animae ejus salute rogantes Domino dicant: Precamur, Domine miserator et misericors, [Col. 0901D] patiens, et multae miserationis, dimitte eam quia clamat post nos, dimitte reatum et dona gratiam, qui nostrum intimo affectu quaerit pronus suffragium. Necesse est submissus humilitate non se jam ovium Israelitarum, id est mundarum consortio dignum judicet animarum, sed potius Cain comparandum, et coelestibus indignum arbitretur esse muneribus, nec tamen desperando a precandi quiescat instantia. Sed in dubia mente de largitoris summi bonitate confidat, quia qui de latrone confessorem, de persecutore Apostolum, de publicano Evangelistam, de lapidibus potuit facere filios Abrahae, ipse etiam canem impudentissimum convertere Israelitam possit in ovem, cui merito donatae [Col. 0902A] castitatis etiam vitae aeternae pascua largiatur, id est peccatorem conversum a via sua mala justum facere dignetur, quem merito bonae actionis ad regnum coeleste perducat. Vidensque Dominus tantum fidei nostrae ardorem, tam pertinacem orandi perseverantiam, tandem miserebitur, et nobis quoque sicut volumus fieri concedet, ut videlicet expulsis vitiosarum tumultibus cogitationum, dimissis peccatorum nexibus, et pura nobis serenitas mentis, et perfectio boni redintegretur operis. Hi itaque, qui de nullo suo opere confidunt, ad sanctorum protectionem currunt, atque ad sacra eorum corpora fletibus insistunt, promereri se veniam eis intercedentibus deprecantur. Quid ergo isti in hac humilitate faciunt, nisi quia bonae actionis velamen non [Col. 0902B] habentes lapides amplexantur?

(Hom. 37 in Evang.) »Sed nos peccatores, multis et maximis involuti peccatis, quibus lacrymis sperare veniam debemus, qui in illo tremendo examine, cum rege nostro ex aequo ad judicium non venimus, quos nimirum conditio infirmitatis et causa inferiores exhibet? Sed fortasse jam mali operis culpas abscidimus, jam prava quaeque exterius declinamus: nunquid ad reddendam rationem cogitationis nostrae sufficimus? Nam cum viginti millibus venire ad bellum rex in Evangelio dicitur (Luc. XIV, 31), contra quem minime sufficit ille qui cum decem millibus venit, decem millia quippe ad viginti millia simplum ad duplum sunt, nos autem si multum proficimus; vix exteriora nostra opera in rectitudine [Col. 0902C] servamus. Nam et si jam luxuria carnis abscissa est, tamen adhuc a corde funditus abscissa non est. Ille autem qui judicaturus venit exteriora, simul et interiora judicat, facta pariter et cogitationes pensat: cum duplo ergo exercitu contra simplum venit, qui nos, vix in solo opere praeparatos, simul de opere et cogitatione discutit. Quid ergo agendum est, fratres, nisi ut dum cum simplo exercitu contra duplum illius sufficere non posse conspicimus, dum adhuc longe est legationem mittamus, et rogemus ea quae pacis sunt? Longe enim dicitur, qui adhuc per judicium praesens non videtur. Mittamus ad hunc legationem lacrymas nostras, mittamus misericordiae opera, mactemus in ara ejus hostias placationis, cognoscamus nos cum eo in judicio non posse contendere, [Col. 0902D] pensemus virtutem ejus fortitudinis, rogemus ea quae pacis sunt. Haec est nostra legatio, quae regem venientem placat. Pensate, fratres, quam benignum sit, quod is qui suo adventu valet opprimere tardat venire. Mittamus ad hunc, ut diximus, legationem nostram flendo, tribuendo, sacras hostias offerendo. Singulariter namque ad absolutionem nostram oblatio cum lacrymis et benignitate mentis, sacri altaris hostia suffragatur: quia is qui in se resurgens a mortuis jam non moritur, adhuc per hanc in suo mysterio pro nobis iterum patitur. Nam quoties ei hostiam suae passionis offerimus, toties nobis ad absolutionem nostram passionem illius reparamus. Multos, ut arbitror, vestrum, fratres [Col. 0903A] charissimi, contigit nosse hoc quod volo ad memoriam vestram narrando revocare. Non longe a nostris temporibus factum fertur, quod quidam ab hostibus captus longe traductus est. Cumque diu teneretur in vinculis, eum uxor sua, cum ex eadem captivitate non reciperet, exstinctum putavit. Pro quo jam velut mortuo hostias hebdomadibus singulis curabat offerre. Cujus toties vincula solvebantur in captivitate, quoties ab ejus conjuge oblatae fuissent hostiae pro animae ejus absolutione. Nam longo post tempore reversus, admirans valde suae indicavit uxori quod diebus certis hebdomadibus singulis ejus vincula solvebantur. Quos dies ejus uxor atque horas discutiens, tunc eum recognovit absolutum, cum pro eo sacrificium meminerat oblatum. Hinc ergo, [Col. 0903B] fratres charissimi, hinc certa consideratione colligite, oblata a nobis hostia sacra quantum in nobis solvere valeat ligaturam cordis, si oblata ab altero potuit in altero solvere vincula corporis.« (In eadem homilia, sub finem): »Relinquat ergo omnia qui potest: qui autem relinquere non potest, cum adhuc rex longe est, legationem mittat, lacrymarum, eleemosynarum, hostiarum munera offerat. Vult enim placari precibus, qui scit quia portari non possit iratus. Quod adhuc moram facit venire, legationem pacis sustinet. Venisset jam jamque si vellet, cunctos suos adversarios trucidasset. Sed et quam terribilis veniet indicat, et tamen ad veniendum tardat, quia non vult invenire quos puniat, et qui per iram non potest ferri, per postulatae pacis vult legationem [Col. 0903C] placari. Lavate ergo, fratres charissimi, lacrymis maculas peccatorum, eleemosynis tergite, sacris hostiis expiate.« (Dialogor. lib. IV, c. 58.) »Haec namque singulariter victima ab aeterno interitu animam salvat, quae illam mortem nobis Unigeniti per mysterium reparat. Qui licet surgens a mortuis jam non moritur, et mors ei ultra non dominabitur, tamen in se ipso immortaliter vivens, pro nobis iterum in hoc mysterio sacrae oblationis immolatur. Ejus quippe ibi corpus sumitur, ejus caro in populi salutem partitur, ejus sanguis non in manus infidelium, sed in ora fidelium funditur. Hinc ergo pensemus quale sit sacrificium, quod pro absolutione nostra passionem unigeniti Filii semper imitatur. Quis enim fidelium habere dubium possit, in ipsa [Col. 0903D] immolationis hora ad sacerdotis vocem coelos aperiri, in illo Jesu Christi mysterio angelorum choros adesse, summis ima sociari, terrena coelestibus jungi, unum quoddam ex visibilibus atque invisibilibus fieri?«

Unde magnopere nobis est attendendum cum quanta reverentia, et cum quanto timore ac tremore, divinis mysteriis debemus assistere, ac sollicite observare, ne quid ineptum ibidem geramus, ne cum Corinthiis ab Apostolo audiamus: Nunquid domos non habetis ad agenda vel loquenda temporalia, aut Ecclesiam Dei contemnitis? (I Cor. XI, 22) et adeo cum Judaeis: Dilectus meus in domo mea fecit scelera multa (Jer. XI, 15). Et sollicite considerare [Col. 0904A] debemus, quid Dominus faceret, si rixis dissidentes, si fabulis vacantes, si risu dissolutos, vel alio quolibet scelere reperiret irretitos, qui hostias quae sibi immolarentur ementes in templo vidit et eliminare festinavit. Sed et nos recolentes scriptum: Zelus domus tuae comedit me (Joan. II, 17), zelare debemus domum Dei, et, quantum possumus, ne quid in ea pravum geratur insistamus. Si viderimus fratrem qui ad domum Dei pertinet superbia tumidum, si detractionibus assuetum, si ebrietati servientem, si luxuria enervatum, si iracundia turbidum, si alio cuiquam vitio substratum, studeamus in quantum facultas suppetit castigare, polluta ac perversa corrigere: et si quem de talibus emendare nequimus, non sine acerrimo mentis sustinere [Col. 0904B] dolore, et maxime in ipsa domo orationis, ubi Domini consecratur corpus, ubi angelorum praesentia semper adesse non dubitatur, ne quid ineptum fiat, ne quid quod nostram fraternamve orationem impediat, totis viribus agamus. Haec propter illos diximus qui, ecclesiam ingressi, non solum intentionem orandi negligunt, verum etiam ea pro quibus orare debuerant augent, insuper et arguentes se pro hujusmodi stultitia convitiis odiisque insequuntur, addentes videlicet peccatis, peccata et quasi sibi funem longissimum incauta eorum augmentatione texentes, nec timentes ex eo districti judicis examinatione damnari. Nec latet crebro angelos electis invisibili adesse praesentia, ut eos vel ab hostis callidi defendant insidiis, vel majoris coelestis desiderii gratia [Col. 0904C] sustollant, Apostolo attestante, qui ait: Nonne omnes sunt administratorii spiritus, in ministerium missi propter eos qui haereditatem capiunt salutis? (Hebr. I, 14.) Maxime tamen angelici nobis spiritus adesse credendi sunt, cum divinis specialiter mancipamur obsequiis, id est, cum ecclesiam ingressi, vel lectionibus sacris aurem accommodamus, vel psalmodiae operam damus, vel orationi incumbimus, maxime autem cum missarum solemnia celebramus: unde et admonet Apostolus: Mulier in ecclesia velamen super caput habere propter angelos (I Cor. XI, 10), et propheta ait: In conspectu angelorum psallam tibi (Psal. CXXXVII, 1). Nec dubitari licet, ubi corporis et sanguinis Dominici mysteria geruntur, supernorum civium adesse conventus, qui monumentum [Col. 0904D] quo corpus ipsum venerabile positum fuerat, et unde resurgendo abscesserat, tam sedulis servant excubiis. Unde solerter studendum est, ut cum ecclesiam vel ad divinae laudis debita solvenda, vel agenda missarum solemnia intramus, semper angelicae praesentiae memores, cum timore et veneratione competenti coeleste compleamus officium, in exemplum feminarum Deo devotarum, quae apparentibus ad monumentum angelis timuisse ac vultum declinasse narrantur in terram (Luc. XXIV, 5). Sed et nobis typicum praebent exemplum, ut si Dominum invenire, si angelorum desideramus praesentia confortari, abjiciamus opera tenebrarum, et induamur arma lucis, sicut in die honeste ambulemus. [Col. 0905A] Decet autem nos, sicut operum bonorum luce fulgidos, ita etiam spiritalium operationum refertos gratia, Dominum quaerere. Unde bene mulieres, quae diluculo ad monumentum venerant, aromata quae paraverant secum portasse referuntur (Luc. XXIV, 1). Aromata etenim nostra voces sunt orationis, quibus desideria cordis nostri Domino commendamus, attestante apostolo Joanne, qui mundissima sanctorum praecordia mystice describens: Habebant, inquit, phialas aureas plenas odoramentorum, quae sunt orationes sanctorum (Apoc. V, 8). Quae enim Graece aromata, Latine odoramenta vocantur. Diluculo igitur aromata ad monumentum Domini huc usque ferimus, cum memores passionis ac mortis, quam pro nobis suscepit, et [Col. 0905B] actionum bonarum proximis foris lucem monstramus, et suavitate purae compunctionis intus in corde fervemus. Quod et omnibus horis, et tempore maxime fieri oportet cum ecclesiam oraturi ingredimur, cum appropiamus altari Dominici corporis et sanguinis mysteria sumpturi. Si enim mulieres tanta cura corpus Domini mortui quaerebant, quanto magis convenit nos, qui eum resurrexisse a morte, qui ad coelos ascendisse, qui potentia divinae majestatis ubique praesentem esse cognovimus, cum omni reverentia ejus astare conspectibus, ejus mystica celebrare? Bene autem dicitur: Portantes quae paraverant aromata. Aromata namque, quae ad obsequium Domini portamus, prius parasse est, cor ante tempus orationis a supervacuis expurgare cogitationibus, [Col. 0905C] ut in ipso tempore orandi nil sordidum mente recipere, nil rerum labentium cogitare, nulla praeter ea quae precamur, et ipsum cui supplicamus, meminisse noverimus, juxta ejus exemplum qui ait: Paratum cor meum Deus, paratum cor meum: cantabo, psalmum dicam Domino (Luc. XXIV, 1). Nam qui ad adorandum ecclesiam ingressus, inter verba orationis consuetudinem superfluae cogitationis ab animo repellere negligit, quasi Dominum quaesiturus minus parata secum aromata tulit.

Ministri quippe sancti altaris debemus attendere, quod divina voce praecipitur, ut in Aaron pectore rationale judicii vittis ligantibus imprimatur: quatenus sacerdotale cor nequaquam cogitationes fluxae possideant, sed ratio sola constringat, ne indiscretum [Col. 0905D] quid vel inutile sacris mysteriis assistentes cogitemus: quia ad exemplum aliis constituti, ex gravitate vitae semper debemus ostendere quantam rationem portemus in pectore. In quo etiam rationali vigilanter adjungitur, ut duodecim patriarcharum nomina describantur. Adscriptos etenim patres semper in pectore ferre, est antiquorum vitam sine intermissione cogitare. Nam tunc sacerdos irreprehensibiliter graditur, cum exempla patrum praecedentium indesinenter intuetur, cum sanctorum vestigia sine cessatione considerat, et cogitationes illicitas deprimit, ne extra ordinis limitem operis pedem tendat. Sed et in hoc quia mortuorum nomina ascripta portamus, intendere debemus quia mortis opera [Col. 0906A] peccatores gerimus, et ipsi circumdati infirmitate propterea debemus, sicut pro populi, ita et pro nostris exorare peccatis. Assistentes autem considerare debent, qualiter oporteat eos in conspectu divinitatis et angelorum ejus assistere: quia Dominus, qui humilia respicit et alta a longe cognoscit, non attendit ad pretiosas vestes et ad saeculares pompas, quibus quilibet tam viri quam feminae se exornare solent, sed ad cor contritum et humiliatum. Quantislibet enim auri et argenti molibus circumdetur, quibuslibet pretiosis vestibus induatur caro, quid est aliud nisi caro? Non ergo debemus attendere quid habemus, sed quid simus. Propheta enim dicit: Vere fenum est populus, et omnis caro fenum, et gloria ejus sicut flos feni (Isa. XL, 6). Multitudo enim generis [Col. 0906B] humani, quae per nativitatem virescit in carne, per mortem arescit in pulvere, fenum dicitur recte. Feminas enim sanctus Petrus admonet ut in timore castam conversationem suam considerantibus monstrent. Quarum non sit extrinsecus capillorum implicatio, aut circumdatio auri, aut indumenti vestimentorum cultus. Sed qui absconditus est cordis homo in incorruptibilitate quieti et modesti spiritus, qui est in conspectu Dei locuples. Sic enim aliquando et sanctae mulieres sperantes in Domino ornabant se subjectae propriis viris, sicut Sara obediebat Abrahae, dominum eum vocans, cujus sunt filiae benefacientes et non timentes ullam perturbationem (I Petr. III, 2).

Sunt etiam, qui intrantes ecclesiam non de ornatu vestium, nec in qualibet pompa gloriantur; sed quasi [Col. 0906C] humiliter multis psalmodiam vel orationem sermonibus compositis prolongant: cum sicut beatus dicit Gregorius, veraciter est orare amaros in oratione gemitus, et non verba composita resonare. At contra hi qui sunt ore quidem orantes, sed mente foris vagantes, omni orationis fructu privantur, putantes a Deo prece exaudiri, quia nec ipsi qui fundunt audiunt. Quod antiqui hostis instinctu fieri quis animadvertere nequeat? Sciens enim utilitatem orandi, et invidens hominibus gratiam impetrandi, immittit orationibus multimoda cogitationum levium et aliquando etiam turpium nocentiumque phantasmata, quibus orationem impediat, adeo ut nonnunquam tales tantosque discurrentium cogitationum fluctus prostrati in oratione toleremus, quales nec in lecto [Col. 0906D] resupini jacentes tolerare novimus. Unde necesse est, ut agnitum animum ab hujusmodi nebulis, quas hostis aspergere gaudet, in quantum possumus serenando, et pii defensoris perpetuum flagitando praesidium, qui potens est quamlibet indignis peccatoribus, et pure orandi et perfecte impetrandi concedere gratiam, si a precando non cessamus, imitantes caecum illum, de quo in Evangelio dicitur: Quia multo magis clamabat: Fili David, miserere mei (Marc. X, 48). Quia quanto graviore tumultu cogitationum carnalium premimur, tanto orationi insistere ardentius debemus. Quia nimirum necesse est, ut vox cordis nostri, quo durius repellitur, valentius insistat, quatenus illicitae cogitationis tumultum superet, atque [Col. 0907A] ad pias aures Domini nimietate suae importunitatis erumpat. Nam saepe in ipso orationis nostrae sacrificio importunae se cogitationes ingerunt, quae hoc rapere vel maculare valeant, quod in nobis Deo fientes immolamus. Sed si Deus in oratione non quaeritur, citius animus in oratione lassatur: quia cum illa quisque postulat, quae fortasse juxta occultum judicium Deus tribuere recusat, ipsi quoque venit in fastidio qui non vult dare quod amatur. Sed se magis Dominus quam ea quae condidit vult amari, et aeterna potius quam terrena postulari, sicut scriptum est: Quaerite regnum Dei, et haec omnia adjicientur vobis (Matth. VI, 33). Qui enim non ait dabuntur, sed adjicientur vobis, profecto indicat aliud esse quod principaliter datur, aliud quod superadditur: [Col. 0907B] quia nobis in intentione aeternitas, in usu vero temporalitas esse debet, et illud datur a Deo, et hoc nimirum ex abundantia additur super, et tamen homines saepe, dum bona temporalia postulant, aeterna vero praemia non requirunt, petunt quod adjicitur, et illud non desiderant ubi adjiciatur: nec lucrum suae petitionis esse deputant, si hic sunt temporaliter pauperes, et illic beatitudine divites in aeternum vivant; sed solis ut dictum est visibilibus intenti, labore postulationis renuunt invisibilia mercari. Qui si superna quaererent, jam cum fructu laborem acciperent: quia cum mens in precibus ad auctoris sui speciem anhelat, divinis desideriis inflammata supernis conjungitur, ab inferioribus separatur, amorem fervoris sui aperit ut capiat, et capiens in flamma [Col. 0907C] amoris jam sursum ire est: dumque magno desiderio ad coelestia inhiat, miro modo hoc ipsum quod accipere quaerit degustat (Moralium, lib. XVI, cap. 19). Unde Abraham (Gen. XV, 11), cum ad occasum solis sacrificium offerret, insistentes aves pertulit, quas studiose ne oblatum sacrificium raperent abegit. Sic nos, dum in ara cordis holocaustum Deo offerimus, ab immundis hoc volucribus custodiamus, ne maligni spiritus et perversae cogitationes rapiant quod mens nostra offerre Domino utiliter sperat.« Et sicut apud Isaac Allophyli effossos puteos replere nituntur (Gen. XXVI), ita nimirum immundi spiritus, cum nos studiose cor fodere conspiciunt, per congestas nobis tentationum cogitationes rapiunt quod mens nostra offerre se Domino sperat utiliter. Unde [Col. 0907D] mens evacuanda est, incessanterque fodienda, ne si indiscussa relinquitur, usque ad timorem perversorum operum cogitationumque super nos terra cumuletur. (Hom. 14 in Ezech.) »Et Jacob, qui cum angelo contendit (Gen. XXXII), uniuscujusque perfecti viri et in contemplatione positi animam exprimit: quia videlicet anima, cum contemplari Dominum nititur, velut in quodam certamine posita, modo quasi exsuperat, quia intelligendo et sentiendo de incircumscripto lumine aliquid degustat: modo vero succumbit, quia et degustando iterum deficit: quasi vero vincitur angelus, quando intellectu intimo apprehenditur Deus.« Sed tamen ad semetipsam protinus reverberatur, atque ab ea luce quam [Col. 0908A] superavit recedit. Sic et qui certat, in luctamine aliquando superat, aliquando vero eo cum quo contendit se inferiorem invenit. (Moral. lib. XXIII, cap. 10): »Unde et in psalmo dicitur: Exaudivi te in abscondito tempestatis (Ps. LXXX, 8). Abscondita tempestas est, cum in corde contrito cogitationum temporalium fluctus intumescunt, cum contra amoris sancti studia curarum saecularium se tumultus illidunt. In abscondito ergo tempestatis exauditur, quia clamor deprecantis est haec ipsa tribulationis fluctuatio.



CAPUT VII. De pravis cogitationibus, cordisque munditia, et de castitate conjugali, et reconciliatione cum proximo. Quod iis post mortem aliorum vota prosint qui hoc in vita meruerunt: deque diverso morientium exitu atque statu.
[Col. 0908B]

Et sciendum nobis est, quia triplex est cogitationum nequam modus. Unus earum, quae deliberatione et proposito peccandi mentem contaminant: quas cogitatationes si justa animadversio districti judicis respicit, non sunt jam cogitationes culpae, sed operum: quia etsi rerum tarditates foris peccata differunt, intus hoc confessionis opere voluntatis effectus impleverunt. De qualibus scriptum est, Manus in manu non erit innocens malus (Prov. XI, 21): quia si malum quod vult ex deliberatione confessionis non explet in operatione, complet tamen illud in voluntatis deliberatione. Alius earum, quae delectatione quidem peccati mentem perturbant, [Col. 0908C] nec tamen ad peccandi consensum pertrahunt. Tertius earum, quae naturali motu mentem percurrentes, non tam hanc ad patranda vitia illiciunt, quam a bonis quae cogitare debuit impediunt: veluti est cum phantasmata rerum, quae aliquando supervacue gesta vel dicta novimus, ad memoriam reducimus; quarum crebra retractatio, quasi importuna muscarum improbitas, oculos cordis circumvolare ac spiritalem ejus aciem inquietare magis quam excitare consuevit. Nihil quippe nobis est corde fugacius, quod a nobis toties recedit, quoties per pravas cogitationes defluit. Hinc etenim Psalmista ait: Cor meum dereliquit me (Psal. XXXIX, 13); hinc ad semetipsum rediens dicit: Invenit servus tuus cor suum ut oret te. Cum ergo cogitatio per custodiam restringitur, [Col. 0908D] cor quod fugere consuevit invenitur. A cunctis autem his cogitationum nequam generibus castigari monuit Salomon cum dicit: Omni custodia serva cor tuum, quoniam ex ipso vita procedit (Prov. IV, 23). Cujus monita sequentes, agamus solliciti, ut si quid consensu perpetrandi facinoris in animo deliquimus, cita hoc confessione et dignis poenitentiae fructibus abstergamus. Si delectatione peccandi nos tentari senserimus, mox eam delectationem crebris precibus ac lacrymis, crebrae amaritudinis perpetua recordatione pellamus. Et si nos solos ad hanc propulsandum sufficere non posse viderimus, fratrum quaeramus auxilia, ut quod nostris viribus nequimus, illorum consilio et intercessione sumamus. Multum [Col. 0909A] enim valet deprecatio justi assidua (Jac. V, 16); et sicut idem praemisit: Oratio fidei salvabit infirmum, et allevabit eum Dominus, et si in peccatis sit dimittentur ei (ibid., 15). Et quia supervacuis cogitationibus ad integrum carere non valemus, has in quantum possumus immissione bonarum cogitationum, et maxime frequenti Scripturarum meditatione fugemus, juxta exemplum Psalmistae qui dicit: Quomodo dilexi legem tuam, Domine! tota die meditatio mea est (Psal. CXVIII, 97). Petamus supernam clementiam, quod est vere in nomine Salvatoris petere, ut cor nostrum rigore odiorum constringi non permittat, sed gratiam nobis purae dilectionis infundat: ut infidelitatis nos interire venenis non sinat, sed fortitudinem fidei contra hostis antiqui [Col. 0909B] tentamenta concedat; ut nos desperatione futurorum retro respicere non permittat, sed spem coelestium bonorum, per quam praesentia adversa simul et prospera contemnere possimus, misericorditer tribuat. Cordis quoque nobis munditiam et boni operis efficaciam praestet. Multum autem juvat orationis puritas, si in omni loco vel tempore nos ab actibus temperemus illicitis, si semper ab otiosis sermocinationibus auditum pariter castigemus et linguam, si in lege Domini ambulare et testimonia ejus assuescamus toto corde servare. Quaecunque enim saepius agere, vel loqui, aut audire solemus, eadem necesse est saepius, ad animum quasi solitam propriamque recurrant ad sedem. Sicut ad volutabra porci, columbae autem pura et limpida [Col. 0909C] solent frequentare fluenta, ita cogitationes immundae impuram mentem perturbant, et spiritales cogitationes castam mentem sanctificant. Et custodito corde, juxta quod Scriptura dicit: Omni custodia serva cor tuum, quoniam ex ipso vita procedit, necesse est nos etiam corpora in sanctificatione et munditia custodire. Custodito namque et mundato a fluxu luxuriae corpore, necesse est ut bona opera subsequantur, sicut Dominus praecepit dicens: Sint lumbi vestri praecincti et lucernae ardentes in manibus vestris (Luc. XII, 35). [Hom. 13.] »Duo autem sunt quae jubentur, et lumbos restringere, et lucernas tenere, ut et munditia sit castitatis in corpore, et lumen veritatis in operatione. Redemptori etenim nostro unum sine altero placere nequaquam [Col. 0909D] potest, si aut is qui bona agit, adhuc luxuriae inquinamenta non deserit, aut is qui castitate praeeminet, necdum se per bona opera exercet. Nec castitas ergo magna est sine bono opere, nec opus bonum est aliquid sine castitate.« Quid enim illi prodest qui se diabolo et sua donat Deo, cum Scriptura dicat: Miserere animae tuae placens Deo? (Eccli. XXX, 24.) Misericordiae enim opera quisque a se incipere debet, ut prius se Deo et postea sua Domino tribuat, juxta quod Scriptura praecipit: Declina a malo et fac bonum, et tunc inhabitabis in saeculum saeculi in domo Domini, in longitudinem dierum (Psal. XXXVI, 27).

Et sciendum nobis est, quia non solum est castitas [Col. 0910A] in virginibus, et viduis, et continentibus, sed etiam castitas est conjugalis in legitime conjugatis et legitima jura conjugii conservantibus. (Pastoral. part. III, cap. 28.) »Quibus tamen scire necesse est, quia suscipiendae prolis causa habentur conjuncti, et cum immoderatae commistioni servientes propagationis articulum in usum transferunt voluptatis, perpendant quod libidini servientes nimiae, in ipso conjugio conjugii jura transcendunt. Unde necesse est, ut crebris orationibus, et quotidianis eleemosynis, deleant quod pulchram copulae speciem admistis voluptatibus foedant. Hinc est quod peritus medicinae coelestis Apostolus, non tam sana instituit, quam infirmis medicamenta monstravit dicens: De quibus scripsistis mihi, bonum est homini [Col. 0910B] mulierem non tangere: propter fornicationem autem unusquisque suam uxorem habeat, et unaquaeque suum virum habeat (I Cor. VII, 1). Qui enim fornicationis metum praemisit, profecto non stantibus praecepta contulit; sed ne fortasse in terram ruerent, lectum cadentibus extendit. Unde adhuc infirmantibus subdit: Uxori vir debitum reddat, similiter autem et uxor viro (ibid., 6). Quibus dum in magna honestate conjugii aliquid de voluptate largiretur, adjunxit: Hoc autem dico secundum indulgentiam, non secundum imperium. Culpa quippe esse innuitur quod indulgeri perhibetur; sed quae tanto citius relaxatur, quanto non per hanc illicitum quid agatur, si hoc quod est licitum sub moderamine non tenetur. (Ibid.) Unde cum Deo deprecatio funditur, [Col. 0910C] nequaquam talis conjugum vita damnatur. De qua deprecatione quoque Paulus admonet dicens: Nolite fraudare invicem, nisi forte ex consensu ad tempus, ut vacetis orationi (I Cor. VII, 5).« Quatenus mundiores et corde et corpore, abluti etiam carne et vestibus aqua, ad communionem corporis et sanguinis Domini veniant, ne ipsa inaestimabilis mysterii magnitudine graventur. Nam et Dominus in Sina monte locuturus ad populum, prius eumdem populum abstinere a mulieribus praecepit (Exod. XIX), et ad David de pueris suis a sacerdote dicitur, ut si a mulieribus mundi essent, panes propositionis acciperent (I Reg. XXI, 4): quos omnino non acciperent, nisi prius mundos esse David a mulieribus fateretur. Omnes autem in communione, mundo corde et corpore [Col. 0910D] purificato sacris mysteriis assistentes, necesse est ut nosmetipsos Deo in cordis contritione mactemus, quia qui passionis Dominicae mysteria celebramus, debemus imitari quod agimus. Tunc ergo vere pro nobis hostia erit, cum nos ipsos hostiam fecerit.

(Dial. lib. IV, c. 59.) »Sed inter haec sciendum est, quia ille recte sui delicti veniam postulat, qui prius hoc quod in ipso delinquitur relaxat. Munus enim non accipitur, nisi ante discordia ab animo pellatur, dicente Veritate: Si offers munus tuum ad altare, et ibi recordatus fueris quia frater tuus habet aliquid adversum te, relinque ibi munus tuum ante altare, et vade prius reconciliari fratri tuo et tunc veniens offeres munus tuum (Matth. V, 23). Qua in re [Col. 0911A] pensandum est, cum omnis culpa munere solvatur, quam gravis est culpa discordiae, pro qua nec munus accipitur. Debemus itaque ad proximum, quamvis longe positum, longeque disjunctum, mente ire, eique animum subdere, humilitate illum ac benevolentia placare, ut scilicet Conditor noster, dum tale placitum nostrae mentis aspexerit, a peccato nos solvat qui munus pro culpa sumit. Veritatis autem voce attestante, didicimus quia servus qui decem millia talenta debebat, cum poenitentiam ageret, absolutionem debiti a domino accepit, sed quia conservo suo centum sibi denarios debenti debitum non dimisit, et hoc est jussus exigi quod ei fuerat jam dimissum (Matth. XVIII). Ex quibus videlicet dictis constat quia, si hoc quod in nos delinquitur [Col. 0911B] ex corde non dimittimus, et illud rursus exigimur quod nobis jam per poenitentiam dimissum fuisse gaudebamus. Igitur dum per indultum temporis spatium licet, dum judex sustinet, dum conversionem nostram is qui culpas examinat exspectat, conflemus in lacrymis duritiem mentis, formemus in proximis gratiam benignitatis, et fidenter dico, quia salutari hostia per mortem non indigebimus, si ante mortem Deo ipsi hostia fuerimus.«

Et sciendum nobis est, qua illis sacra victima mortuis prodest, qui hic vivendo obtinuerunt ut eos etiam post mortem bona adjuvent quae hic pro ipsis ab aliis fiunt. Ad haec etiam veraciter credi debet, quia illum post mortem Deus non liberat, quem ante mortem gratia suam ad veniam non reformat. Hinc [Col. 0911C] etenim Paulus dicit: Ecce nunc tempus acceptabile, ecce nunc dies salutis (II Cor. VI, 2). Hinc Psalmista ait: Quoniam in saeculum misercordia ejus (Psal. CXVII, 1). Quia nimirum, quem nequaquam modo misericordia ejus eripit, sola post praesens saeculum justitia addicit. Hinc Salomon ait: Quia lignum in quocunque loco ceciderit, sive ad austrum, sive ad aquilonem, ibi erit (Eccle. XI, 3). Quia cum humani casus tempore, sive sanctus, sive malignus spiritus egredientem animam claustris carnis acceperit, in aeternum secum sine ulla permutatione retinebit, ut nec exaltata ad supplicium proruat, nec mersa aeternis suppliciis ultra ad remedium ereptionis ascendat, relictis aeternaliter condemnatis. Scire debemus, quia est differentia in electis de corpore egressis, ut egredientibus [Col. 0911D] seu egressuris: quoniam sunt qui mox ut a carnis corruptione soluti sunt aut solvuntur, ad Dei contemplationem angelis sociandi perveniunt, sicut sancti apostoli, martyres, et confessores, et virgines, caeterique arctioris et perfectioris vitae viri ac feminae, quorum unus certaminum suorum conscius non dubitavit de ipso testari dicens: Cupio dissolvi et cum Christo esse (Philip. I, 23). Caeterum sunt plures in Ecclesia justi, qui post carnis solutionem continuo beata paradisi requie suscipientur, exspectantes in magno gaudio, in magnis congaudentium choris, quando recepto corpore veniant et appareant ante faciem Dei. At vero nonnulli, propter bona quidem opera ad electorum societatem [Col. 0912A] praeordinati, sed propter mala aliqua, quibus polluti de corpore exeunt, per mortem severius castigandi excipiuntur flammis ignis purgatorii, et vel usque ad diem judicii longa examinatione de vitiorum sorde mundantur, vel certe piis amicorum fidelium precibus, eleemosynis, jejuniis, fletibus, et hostiae salutaris oblationibus absoluti poenis, et ipsi ad beatorum perveniunt requiem. Sed inter haec pensandum est, quod tutior via sit, ut bonum quod quisque post mortem suam sperat agi per alios, agat ipse dum vivit pro se. Beatius quippe est liberum exire, quam post vincula libertatem quaerere. Debemus itaque praesens saeculum, vel quia jam conspicimus defluxisse, tota mente contemnere; quotidiana Deo lacrymarum sacrificia, quotidianas carnis ejus et [Col. 0912B] sanguinis hostias immolare, in assiduis etiam fletibus, in quotidiana nostra poenitentia.



CAPUT VIII. Quod advocatus noster in coelo sit Christus, qui Incarnationis et passionis suae mysterio nos redemit, et corpus ac sanguinem suum nobis in sacramento reliquit.

Habemus sacerdotem in coelis qui interpellat pro nobis, de quo etiam per Joannem dicitur: Si peccaverimus, advocatum habemus apud Patrem Jesum Christum justum, et ipse est propitiatio pro peccatis nostris (I Joan. II, 1). Ecce exsultat animus, cum advocati nostri potentiam audivimus; sed exsultationem nostram iterum remordet timor, quia ipse qui nobis [Col. 0912C] advocatus est dicitur justus. Nos enim causas injustitiae habemus, justus vero advocatus injustas causas nullo modo suscipit, nec verba dare pro injustitia consentit. Quid ergo agimus, charissimi fratres mei? Sed ecce occurrit animo quid agamus: mala quae fecimus et accusemus et deploremus. Scriptum est enim: Justus in principio accusator est sui (Prov. XVIII, 17). Quilibet etenim peccator conversus in fletibus jam justus esse inchoat, cum coeperit accusare quod fecit. Cur enim justus non sit, qui contra suam injustitiam jam per lacrymas saevit? Justus igitur advocatus noster justos nos defendet in judicio, quia nosmetipsos et cognoscimus et accusamus injustos. Non ergo in fletibus, non in actibus nostris, sed in advocati nostri allegatione confidamus, qui [Col. 0912D] sine intermissione pro nobis holocaustum Redemptor piissimus immolat, quia sine cessatione Patri suam pro nobis incarnationem demonstrat. Ipsa quippe ejus incarnatio nostrae est emundationis oblatio. Cumque se hominem ostendit, delicta hominis interveniens diluit, et humanitatis suae mysterio perenne sacrificium immolat, quia et haec sunt aeterna quae mundat, sacerdos pro nobis factus, et sacrificium, et altare. Unde ad Israel dicitur: Altare de terra facietis mihi (Exod. XXXIII, 24). Altare enim de terra Deo facere, est incarnationem Mediatoris adorare. Tunc quippe a Deo nostro munus accipitur, quando in hoc altari, id est super Dominicae incarnationis humanitatem, nostrae humilitatis fidem solidamus. [Col. 0913A] Homo namque in libertate propriae voluntatis ad vitam conditus, sponte sua diabolo consentiens, factus est debitor mortis. Delenda ergo erat talis culpa, sed nisi per sacrificium deleri non poterat, et pro homine videlicet peccatore et rationali, nisi rationalis hostia, id est homo, et sine peccato, qui de homine assumpsit naturam non culpam, ad emundationem offerri non potuit. Fecit ergo pro nobis sacrificium corpus suum, exhibuit pro peccatoribus victimam sine peccato, quae et humanitate mori, et injustitiam mundare potuisset. Finis scilicet, non qui consumit, sed qui perfecit eum, in carne apparuit, et factus sacerdos in aeternum secundum ordinem Melchisedech, tunc novum testamentum, quod nobis de pane et vino aqua misto, [Col. 0913B] ipso sacrificante et vivificante atque benedicente, in vero corpore et sanguine suo mysterium fidei, donec specietenus veniat tradidit, manifeste perficiet, cum aperte diligentibus se, qui secundum propositum vocati sunt sancti, per patefactam majestatis suae speciem ostendet, quomodo ipsi gignenti non impar oriatur, et quomodo utriusque Spiritus, utrique coaeternus ac consubstantialis, simul ab utroque procedat: quomodo is qui oriendo a Patre est, ei de quo oritur subsequens non est: quomodo is qui processione producitur, a proferentibus non praeitur. Quomodo et unum divisibiliter tria sint, et indivisibiliter tria unum: sed humanitatem verae carnis animatae rationali anima, una secum de Spiritu sancto et beata Maria semper Virgine, in visceribus [Col. 0913C] ejus de carne ipsius conceptam, et mox sanctam in civitatem assumptam, suae personae, qui sine ullo initio perfectus Deus, Unigenitus aequalis Patri, perfectus homo in fine saeculorum natus est, unus Christus, verus Filius Dei, per uterum ejusdem Virginis, quae ancilla est ipsius hominis per divinitatem, et mater Verbi per carnem (Moral. lib. XVIII, c. 27): »Cui ut scriptum est: Non adaequabitur topazium de Aethiopia (Job XXVIII, 19). Quoniam aliud est natos homines gratiam adoptionis accipere, aliud unum singulariter per divinitatis potentiam Deum ex ipso conceptu prodiisse: nec aequari potest gloriae Unigeniti habitae per naturam ab aliis accepta per gratiam. Mediator quippe Dei atque hominum homo Christus Jesus, non est alter in humanitate, [Col. 0913D] alter in deitate: quia non purus homo conceptus atque editus, post per meritum ut Deus esset accepit; sed nuntiante angelo, et adveniente Spiritu, mox Verbum in utero, mox intra uterum Verbum caro, et manente incommutabili essentia, quae ei cum Patre et cum sancto Spiritu coaeterna est, assumpsit intra Virginis viscera, unde et impassibilis pati, et immortalis mori, et aeternus ante saecula temporalis posset esse in fine saeculorum: ut per ineffabile sacramentum, conceptu sancto, et partu inviolabili, secundum veritatem utriusque naturae eadem Virgo, ut diximus, et ancilla Domini esset et mater. Sic quippe ei ab Elisabeth dicitur: Unde hoc mihi, ut veniat mater Domini mei ad me? [Col. 0914A] (Luc. I, 43.) Et ipsa Virgo concipiens dixit: Ecce ancilla Domini, fiat mihi secundum verbum tuum (ibid., 38). Et quamvis ipse aliud ex Patre, aliud ex Virgine, sed ipse est aeternus ex Patre, ipse temporalis ex matre, ipse qui fecit, ipse qui factus est, ipse speciosus prae filiis hominum per divinitatem, et ipse de quo dictum est: Vidimus eum, et non erat aspectus, et non est ei species, neque decor (Isa. LIII, 2), per humanitatem. Ipse ante saecula de Patre sine matre, ipse in fine saeculorum de matre sine patre: ipse conditoris templum, ipse conditor templi: ipse auctor operis, ipse opus auctoris: manens unus ex utraque et in utraque natura. nec naturarum copulatione confusus, nec naturarum distinctione geminatus.« In natura divinitatis aequalis et coaeternus ac [Col. 0914B] consubstantialis Patri et Spiritui sancto; in natura humanitatis minoratus paulo minus ab angelis: in qua resurgendo a mortuis gloria et honore coronatus est, et constitutus super omnia opera manuum Patris, et data est ei omnis potestas in coelo et in terra, et clarificatus est claritate illa, quam in divinitate habuit apud Patrem priusquam mundus fieret, ut iisdem dilectoribus suis palam ostenderet, cum absorpta esset mors in victoria, mortale hoc nostrum induere immortalitatem ad suam felicitatis sempiternae beatitudinem. Ejus beatitudinis perpetuae felicitatem anxie suspirantes et anhelantes, ingemiscimus gravati in hoc tabernaculo, habentes hunc fidei et spei ac dilectionis thesaurum in vasis fictilibus. Unde nobis per Prophetam dicitur: Constituite [Col. 0914C] diem solemnem in confrequentationibus usque ad cornu altaris (Psal. CXVII, 27). Dies solemnis est Domino compunctio cordis nostri. Sed tunc in confrequentationibus dies solemnis constituitur, cum in lacrymas amoris ejus assidue mens solvitur. At ne morientes, si non diceretur quandiu ista acturi sumus, tribulatione afficeremur, illico terminum quousque fieri debeat subjungit dicens, usque ad cornu altaris. Cornu quippe altaris est exaltatio sacrificii interioris, ubi cum venerimus, jam nulla necessitas erit ut solemnem diem Domino de nostra lamentatione faciamus. Ad quod altare interioris sacrificii non accedit nisi justus, ad quod ille pervenit qui ad istud praesens et visibile accedit gratia Dei justificatus, et illic inveniet vitam suam, qui ad istud accedens [Col. 0914D] discreverit causam suam, unde dispensatur victima salutaris, qua deletum est debitae damnationis ac maledictionis nostrae chirographum quod erat contrarium nobis, et triumphatus est hostis computans nostra peccata, et quaerens quid objiciat, et nihil inveniens in illo in quo vincimus, credentes in eum qui pro nobis debitoribus mortis, mortis debitum quod non debebat exsolvit, solvens inimicitias quas peccando contraximus in carne sua, bonus pastor animam suam ponens pro ovibus suis, ut in sacramento nostro corpus et sanguinem suum verteret, et oves quas redemerat carnis suae alimento satiaret.



CAPUT IX. Quod Christus pro nobis in altari quotidie immolatur, ad cujus participationem cum fide et bonis operibus accedendum est.
[Col. 0915A]

Qui quando haec sacrosancta mysteria celebranda discipulis suis tradidit, inter caetera dixit: Filius hominis secundum quod definitum est vadit. Verumtamen vae illi homini per quem tradetur! (Luc. XXII, 22.) Sed et hodie et in sempiternum vae illi homini, qui ad mensam Domini malignus accedit; qui insidiis mente conditis, qui praecordiis aliquo scelere pollutus, mysteriorum Christi secretis participare non metuit. Etenim ille in exemplum Judae filium hominis tradit, non quidem Judaeis peccatoribus, [Col. 0915B] sed tamen peccatoribus, membris scilicet suis, quibus illud inaestimabile et inviolabile Domini corpus violare praesumit. Ille Dominum vendit, qui ejus amore ac timore neglecto, terrena et caduca, imo etiam criminosa, plus amare et curare convincitur. Vae, inquam, illi homini, de quo Jesus, qui altaribus sacrosanctis inter immolandum, utpote proposita consecraturus, adesse non dubitatur, astantibus sibi ministris coelestibus, queri cogitur: Ecce, inquiens, manus tradentis me mecum est in mensa (ibid., 21). De quibus dicit Apostolus: Quicunque manducaverit panem vel biberit calicem Domini indigne, reus erit corporis et sanguinis Domini. Qui enim manducat et bibit indigne, judicium sibi manducat et bibit, non dijudicans, id est, non discernens debita [Col. 0915C] veneratione a cibis caeteris, corpus Domini. Probet autem seipsum homo, et sic de pane illo edat, et de calice bibat. Quoties enim cumque manducabitis panem hunc et calicem bibetis, mortem Domini annuntiabitis donec veniat (I Cor. XI, 26, 27, 28): quia ut Joannes dicit apostolus: Dilexit nos, et lavit nos a peccatis nostris in sanguine suo (Apoc. I, 15). Non solum autem a peccatis in sanguine suo, quando sanguinem suum dedit in cruce pro nobis, sed et quando quisque nostrum in mysterio sacrosanctae passionis illius baptismi aquis ablutus est, quia pretium Christi sepultura nostra est. Unde ager de pretio sanguinis ejus emptus vocatur acheldemach, id est ager sanguinis: videlicet ager Judaeorum, sed sepultura nostra est. Nos enim peregrini fuimus et advenae; [Col. 0915D] non habuimus ubi requiesceremus: ille crucifixus est et mortuus, et nos consepulti sumus cum illo per baptismum in mortem. Quia quicunque baptizati sumus in Christo Domino, in morte ipsius baptizati sumus (Rom. VI, 3), qui non solum quando in cruce sanguinem suum dedit pro nobis, vel quando in baptismate lavit nos a peccatis nostris in sanguine suo, verum etiam quotidie tollit peccata mundi, lavatque nos a peccatis nostris quotidianis in sanguine suo, cum ejusdem beatae passionis ad altare memoria replicatur, cum panis et vini creatura in sacramentum carnis et sanguinis ejus ineffabili spiritus sanctificatione transfertur, sicque corpus et sanguis illius, non infidelium manibus ad perniciem suam funditur [Col. 0916A] et occiditur, sed fidelium ore suam sumitur in salutem.

Cujus recte figuram agnus in lege paschalis ostendit, qui semel populum de Aegyptia servitute liberans, in memoriam ejusdem liberationis per omnes annos immolatione sua eumdem populum sanctificare solebat, donec ipse veniret, cui talis hostia testimonium dabat, oblatusque Patri pro nobis in hostiam odoremque suavitatis, mysterium suae passionis oblato agno in creaturam panis vinique transferret, sacerdos factus in aeternum secundum ordinem Melchisedech. Et sicut illi, qui etiam postquam educti sunt in sanguine agni de terra Aegypti, et baptizati sunt in nube et in mari, exigentibus culpis, serpentium morsibus sternebantur, ut ex ordine flagelli [Col. 0916B] exterioris agnoscerent quantam intus perniciem peccando paterentur, exaltatum pro signo serpentem aeneum aspiciebant, sicut sacra Numerorum narrat historia (Num. XX), sanabantur ad tempus a temporali morte et plaga, quam serpentium morsus intulerant: ita et qui mysterium Dominicae passionis credendo et confitendo sinceriter imitando aspiciunt, salvantur in perpetuum ab omni morte quam peccando in anima pariter et carne contraxerant, ut omnis qui credit in Christum non pereat, sed habeat vitam aeternam (Joan. III, 16). Et hoc inter illam figuram et istam veritatem distat, quia per illam figuram vita protelabatur temporalis, per hanc vita donatur sine fine mansura. Sed curandum solerter est, ut quod intellectus bene sentit operatio condigna [Col. 0916C] perficiat, quatenus cum confessione rectae nostrae fidei pie et sobrie conversando ad perfectionem promissae vitae nobis mereamur attingere. Sic enim Deus dilexit mundum, ut Filium suum unigenitum daret, ut omnis qui credit in eum non pereat, sed habeat vitam aeternam (ibid.). Ad quam ille perveniet, quisquis in recta fide et bonis operibus perseveravit usque in finem, quia et fides sine operibus mortua est, illa videlicet fides, quae per dilectionem non operatur, et sine fide impossibile est placere Deo. In quibus unanimiter gratia Dei consistentibus perseverantia necessaria est usque in finem, quia nemo mittens manum in aratrum et aspiciens retro, aptus est regno Dei, in quo aeternaliter vivunt angeli et sanctorum spiritus de ligno vitae, sicut ipse dixit: Sicut [Col. 0916D] in me vivit Pater, et ego vivo in eo propter Patrem; et qui manducat me, et ipse vivit propter me. Ego sum panis vitae, et ego sum panis de coelo descendens, ut si quis ex ipso manducaverit non moriatur. Ego sum panis vivus qui de coelo descendi; si quis manducaverit ex hoc pane vivet in aeternum, et panis quem ego dabo caro mea est pro mundi vita. Amen amen dico vobis: Nisi manducaveritis carnem filii hominis, et biberitis ejus sanguinem, non habebitis vitam in vobis. Qui manducat carnem meam et bibit sanguinem meum, habet vitam aeternam, et ego resuscitabo eum in novissimo die. Caro enim mea vere est cibus, et sanguis meus vere est potus. Qui manducat meam carnem et bibit meum sanguinem, manet in me et ego in eo. Hic [Col. 0917A] est panis qui de coelo descendit: qui manducat hunc panem vivet in aeternum (Joan. VI). Et pridie quam pateretur, coenante eo cum discipulis suis, in nocte qua tradebatur, quando vetus in novum et aeternum pascha nostrum convertit, in quo ipse immolatus est Christus, accepit panem, benedixit ac fregit, deditque discipulis suis et ait: Accipite et comedite, hoc est corpus meum, quod pro vobis tradetur, hoc facite in meam commemorationem; et: Accipiens calicem gratias egit et dedit illis dicens: Bibite ex hoc omnes, hic est sanguis meus novi testamenti, qui pro vobis et pro multis effundetur in remissionem peccatorum (Luc. XXII). Haec ille dixit et dicit, et perficit qui dixit et facta sunt, mandavit et creata sunt, et eo verbo quod est, et per quod facta sunt omnia, et per prophetas [Col. 0917B] suos hydriam farinae et lecythum olei, et per vasa non pauca diffusum oleum multiplicavit, et Verbum caro factum est, et habitavit in nobis, cum in utero virginali sanctificavit tabernaculum suum Altissimus, potest manum ponere in ambobus, et patrem scilicet divinitatis aequalitate placare, et nostrae fragilitatem substantiae assumendo, eam sine ullius culpae contagio in unitate suae personae compati et misereri, et panes ac pisces juxta veritatem evangelicam sua benedictione multiplicavit, et aquam in vinum tacito nutu vertit, et naturas rerum mutat ut ipse volet: cujus veridicis verbis indubitanter credens Apostolus dicit: Calicem benedictionis cui benediximus, nonne communicatio sanguinis Christi est? Ego enim accepi a Domino quod et tradidi vobis, quoniam [Col. 0917C] Dominus noster Jesus Christus in qua nocte tradebatur accepit panem, et gratias agens fregit ac dixit: Accipite et manducate: hoc est corpus meum quod pro vobis tradetur, hoc facite in meam commemorationem. Similiter et calicem postquam coenavit dicens: Hic calix novum testamentum est in meo sanguine, hoc facite quotiescunque biberitis in meam commemorationem. Quotiescunque enim manducabitis panem hunc et calicem bibetis, mortem Domini annuntiabitis donec veniat (I Cor. X, XI).

Quae communicatio et participatio corporis et sanguinis Domini sicut ex omnibus recta fide offerentibus una fit, ita et una redit in omnes, non parte corporea, sed virtute divina. Qui enim unus semper et idem intelligi participaliter non potest, tamen a [Col. 0917D] suis fidelibus participari dicitur, cum in ejus substantiam pars nulla admittatur. Sed quia hunc exprimere perfecte sermone non possumus, humanitatis nostrae modulo quasi infantiae imbecillitate praepediti, eum aliquatenus balbutiendo resonamus. Cujus corpus Judaei persequentes moliti sunt quasi consumendo exstinguere, et gentiles esurientem mentem suam desiderant per quotidianum immolationis sacrificium de ejus carnibus satiare, et ipsius Redemptoris sanguinem, quem persecutores saevientes fuderunt, postmodum credentes biberunt, eumque esse Dei Filium praedicaverunt (Moral. lib. XIII, c. 8). »De quo videlicet sanguine scriptum est: Terra, ne operias sanguinem meum, neque inveniat [Col. 0918A] locum in te latendi clamor meus (Job XVI, 19). Peccanti enim homini dictum est: Terra es et in terram ibis (Gen. III, 19). Quae scilicet terra Redemptoris nostri sanguinem non abscondit, quia unusquisque peccator redemptionis suae pretium sumens confitetur ac laudat, et quibus valet proximis innotescit. Terra etiam sanguinem ejus non operuit, quia sancta Ecclesia redemptionis suae mysterium in cunctis jam mundi partibus praedicat. Neque invenit in terra latendi locum clamor ejus. Ipse enim sanguis redemptionis qui sumitur, clamor nostri Redemptoris est. Unde etiam Paulus dicit: Et sanguinem aspersionis melius loquentem quam Abel (Hebr. XII, 24). De Abel sanguine dictum fuerat: Vox sanguinis fratris tui Abel clamat ad me de terra (Gen. IV, 10). Sed [Col. 0918B] sanguis Jesu melius loquitur quam Abel, quia sanguis Abel fratricidae fratris mortem petiit, sanguis autem Domini vitam persecutoribus impetravit. Ut ergo in nobis sacramentum Dominicae passionis non sit otiosum, imitari debemus quod sumimus, et praedicare caeteris quod veneramur. Locum enim latendi clamor ejus in nobis inveniet, si hoc quod mens credidit lingua tacet. Sed ne in nobis clamor ejus lateat, restat ut unusquisque juxta modulum suum vivificationis suae mysterium proximis innotescat:« credens et confitens et annuntians, quia sanguis Christi ideo novum est testamentum, quia nova dilectio, qua usque ad mortem in novissimis saeculorum temporibus nos dilexit. Dilectio ista nos innovat, ut simus homines novi, haeredes testamenti [Col. 0918C] novi, sicut et Apostolus dicit: Quanto magis sanguis Christi, qui per Spiritum sanctum semetipsum obtulit immaculatum Deo, emundabit conscientiam nostram ab operibus mortuis, ad serviendum Deo viventi? et ideo novi testamenti mediator est (Hebr. IX, 14, 15). Per hunc ergo sanguinem novi testamenti, qui effusus est in remissionem peccatorum, emundabit, id est innovabit conscientiam fidelium, et fiunt iidem fideles, juxta eumdem Apostolum, haeredes secundum spem vitae aeternae, et repromissionem accipiunt qui vocati sunt aeternae haereditatis (ibid., 15). Et ideo sanguis ille vere novi testamenti et aeterni est, quia quos a vetustate innovat, ad aeternam felicitatem perducit. Hinc Zacharias propheta velut ad ipsum Dominum loquens ait: Tu quoque in sanguine testamenti [Col. 0918D] tui emisisti vinctos tuos de lacu, in quo non erat aqua (Zach. IX, 11). Quia videlicet per hujus sanguinis effusionem, et antiqui justi spe futurae redemptionis devincti ab inferni claustris educti sunt, et per eumdem etiam omnes credentes a peccatorum vinculis, et de lacu miseriae, et de luto faecis eripiuntur. Item quod hic dicitur mysterium fidei, et in illis verbis Domini quibus mysterium corporis et sanguinis sui tradidit non legitur, videtur de alio loco Evangelii sumptum esse, ubi secundum Joannem de hoc eodem sacramento quibusdam discipulis non credentibus loquens ait: Verba quae locutus sum vobis spiritus et vita sunt, sed sunt quidam ex vobis qui non crediderunt (Joan. VI, 14). Ostendit enim se magnum [Col. 0919A] dixisse mysterium cum ait: Verba quae ego locutus sum vobis spiritus et vita sunt (Joan. VI, 65): cum autem adjungit, sed sunt quidam ex vobis qui non crediderunt, ostendit magnum istud mysterium non esse nisi fidei et fidelium, qui verba audiunt, et ideo eis spiritus et vita sunt, quia eos spiritaliter intellecta vivificant. Totum ergo quod in hac oblatione Dominici corporis et sanguinis agitur, mysterium est. Aliud enim videtur, aliud intelligitur: quod videtur speciem habet corporalem, quod intelligitur fructum habet spiritualem. Sciendum vero est, quod eumdem calicem Dominici sanguinis, juxta observantiam Ecclesiae catholicae apostolis traditam, nisi mistum aqua offerri non licet, quia unum fiunt in redemptionis nostrae mysterio cum ait: Non bibam amodo ex hoc [Col. 0919B] genimine vitis (Matth. XXVI, 29), et de latere ejus, quod lancea transfixum est, aqua cum sanguine egressa, vinum de vera carnis ejus vite cum aqua expressum ostendit. Haec enim sunt sacramenta Ecclesiae, sine quibus ad vitam quae vera vita est non intratur. Ille sanguis in remissionem fusus est peccatorum, aqua illa salutare temperat poculum, haec et lavacrum praestat et potum. Hoc totum Dominicae oblationis mysterium quanta pietate et amore agendum sit, commendat ipse Dominus dicendo: Haec quotiescunque feceritis in mei memoriam facietis (I Cor. XI, 25). Quod exponens Apostolus ad Corinthios ait: Quotiescunque enim manducabitis panem hunc et calicem bibetis, mortem Domini annuntiabitis donec veniat (ibid. 26). Illius ergo panis et calicis oblatio mortis [Col. 0919C] Christi est commemoratio et annuntiatio, quae non tam verbis quam ipsis mysteriis agitur, per quae nostris mentibus mors illa pretiosa altius et fortius commendatur. Quid est enim mortis Christi commemoratio, nisi charitatis ejus commendatio? quam nobis beatus evangelista commendans ait: Sciens Jesus quia venit hora ejus ut transeat ex hoc mundo ad Patrem, cum dilexisset suos qui erant in mundo, in finem dilexit eos (Joan. XIII, 1). Id est usque ad mortem eum illa dilectio perduxit. Quia tantum dilexit eos ut moreretur propter eos. Hoc enim testatus est dicens: Majorem hac dilectionem nemo habet, ut animam suam ponat quis pro amicis suis (Joan. XV, 13). Propterea et iturus ad passionem, et per resurrectionis et ascensionis gloriam discessurus e [Col. 0919D] mundo, hoc sacramentum ultimum discipulis tradidit, ut memoriam tantae charitatis, per quam solam salvamur, altius eorum mentibus infigeret. Quatenus semper memores simus, et quales, et quantum ab eo dilecti simus, ne de nobis gloriemur, quantum ut de illo speremus. Quod utrumque diligenter amplius exponit et inculcat dicens: Ut quid enim Christus, cum adhuc infirmi essemus, secundum tempus pro impiis mortuus est (Rom. V, 6)? Et post paululum dicitur: Commendat autem, inquit, suam charitatem Deus in nobis, quoniam si cum adhuc peccatores essemus, Christus pro nobis mortuus est, multo igitur magis justificati nunc in sanguine ipsius salvi erimus ab ira per ipsum (ibid. 89). Hoc ergo agendum, [Col. 0920A] hoc frequentandum commendavit Ecclesiae, quousque ipse veniat in fine saeculi, quando erit sanctorum requies, non adhuc in sacramento spei, quo in hoc tempore consociatur Ecclesia, quandiu bibitur quod de Christi latere manavit, sed jam in ipsa perfectione salutis aeternae, cum tradetur regnum Deo et Patri ut in illa perspicua contemplatione incommutabilis veritatis nullis mysteriis corporalibus egeamus.



CAPUT X. Quod per Christi humilitatem panis angelorum panis noster factus sit: quodque a Christo ipso fiat consecratio, et in imagine panis vera sit caro Christi, a nobis cum poenitentia et mundo corde manducanda.

Erat enim antea secundum ordinem Judaeorum Aaron sacrificium in victimis pecorum, et hoc in mysterio. Nondum namque erat sacrificium corporis [Col. 0920B] et sanguinis Domini, quod fideles norunt qui Evangelium legerunt. Quod sacrificium nunc diffusum est toto orbe terrarum per eum de quo scriptum est: Juravit Dominus et non poenitebit eum, tu es sacerdos in aeternum secundum ordinem Melchisedech (Psal. CIX, 4). Hoc de Domino nostro Jesu Christo dictum est, quia voluit esse salutem nostram in corpore et sanguine suo, quae commendavit nobis de humilitate sua. Nisi enim esset humilis, non manducaretur nec biberetur. Respice altitudinem ipsius: In principio erat verbum, et verbum erat apud eum (Joan. I). Ecce cibus sempiternus. Sed manducant angeli, manducant supernae virtutes, manducant coelestes spiritus, et manducant et saginantur, et integrum manet quod eos satiat et laetificat. Quis autem homo pervenire [Col. 0920C] posset ad illum cibum? unde cor idoneum illi cibo? Oportebat ergo ut mensa illa lactesceret, ut parvulis proveniret. Unde autem fit cibus lac? unde cibus in lac convertitur, nisi per carnem trajiciatur? Nam mater hoc facit. Quod manducat mater, hoc manducat infans; sed quia minus est idoneus infans qui pane vescatur, ipsum mater incarnat, et per humiditatem mamillae in lactis succum de ipso pane pascit infantem. Quomodo ergo de ipso pane pascit nos sapientia Dei? quia Verbum caro factum est et habitavit in nobis (ibid., 14). Videte ergo humilitatem, quia panem angelorum manducavit homo, ut scriptum est: Panem coeli dedit eis, panem angelorum manducavit homo (Psal. LXXVII, 15). Id est: Verbum illud quo pascuntur [Col. 0920D] angeli sempiternum, quod est aequale Patri, manducavit homo, quia cum in forma Dei esset, non rapinam arbitratus est esse aequalem se Deo. Saginantur illo angeli, sed semetipsum exinanivit, ut manducaret panem angelorum homo. Formam servi accipiens in similitudinem hominum factus, et habitu inventus ut homo, humiliavit se factus obediens usque ad mortem, mortem autem crucis (Philip. II, 6, 8), ut jam de cruce commendaretur caro et sanguis Domini novum sacrificium. Quando loquebatur Dominus noster Jesus Christus de corpore suo: Nisi, inquit, manducaverit quis carnem meam et biberit sanguinem meum, non habebit vitam in se. Caro enim mea vere est esca, et sanguis meus vere est potus (Joan. VI, 54 et 56). Intellectus spiritualis credentem alium facit, [Col. 0921A] quia littera occidit, spiritus est qui vivificat (II Cor. III, 6). Discipuli enim ejus qui eum sequebantur expaverunt et exhorruerunt, sermonem non intelligentes, et putantes nescio quid durum dicere Dominum nostrum Jesum Christum, quod carnem ejus quem videbant manducaturi erant, et sanguinem bibituri, et non potuerunt tolerare. Sed ipse, cum commendaret ipsum corpus suum et sanguinem suum, accepit in manus suas quod norunt fideles, et ipse se portabat quodammodo cum diceret: Hoc est corpus meum. Quia cum commendat corpus et sanguinem suum, humilitatem suam commendat. Ipsam enim humilitatem suam docuit Dominus noster in corpore et sanguine suo. Sapientia Dei, quam videbimus facie ad faciem, et omnes videbimus, et nemo zelabit, [Col. 0921B] omnibus se exhibet et integra est et casta est omnibus. Illi mutantur in eum, et ipse in eos non mutatur. Ipse est veritas, ipse est Deus. Veritas Verbum Dei est, sapientia Dei est, per quem facta sunt omnia, qui dixit: Potestatem habeo ponendi animam meam (Joan. X, 18). Ipsa est humilitas Domini nostri Jesu Christi, ipsa multum commendatur hominibus, ad ipsam nos hortatur ut vivamus, sicut dicitur in Canticis canticorum: Venies et pertransies. Ab initio fidei venturi sumus facie ad faciem, sicut scriptum est: Dilectissimi, filii Dei sumus, et nondum apparuit quid erimus. Scimus quoniam cum apparuerit, similes ei erimus, quoniam videbimus eum sicuti est. Videmus nunc per speculum in aenigmate, tunc autem facie ad faciem (I Joan. III, 2). Antequam [Col. 0921C] ergo videamus facie ad faciem quod vident angeli, opus est nobis accedere ad hanc humilitatem, et adhaerere huic humilitati, quam commendat Dominus noster Jesus Christus, cum commendat corpus et sanguinem suum celebrari, quam humilitatem pro nobis suscipere dignatus est cum Verbum caro factum est. Accedite ergo ad eum et illuminamini. Accesserunt Judaei ut tenebrarentur; accesserunt enim ad illum ut crucifigerent. Nos ad eum accedamus ut corpus et sanguinem ejus accipiamus. Illi de crucifixo tenebrati sunt, nos manducando crucifixum et bibendo illuminamur. Ecce gentibus datur crucifixus Christus. Unde accedunt gentes? Fide sectando, corde inhiando, charitate currendo. Pedes tui charitas est. Duos pedes, id est dilectionem Dei et [Col. 0921D] proximi habe, ut non sis claudus, et istis duobus pedibus curre ad Deum. Sed dicit aliquis: Quomodo ad eum accedo? Tantis malis, tantis peccatis oneratus sum, tanta scelera clamant de conscientia mea, quomodo audeo accedere ad eum? Quomodo? Si humiliaveris te per poenitentiam, et mundaveris cor tuum. Beati enim mundo corde, quoniam ipsi Deum videbunt (Matth. V, 8). Aufer inde cupiditatum sordes, aufer labem avaritiae, aufer tabem superstitionum, aufer sacrilegia et malas cogitationes, aufer odia, non dico solum adversus amicum, sed etiam adversus inimicum. Aufer illa quae dicit Dominus in Evangelio de corde procedere. De corde, inquit, exeunt cogitationes malae, adulteria, fornicationes, immunditiae, [Col. 0922A] perjuria, falsa testimonia, et reliqua quae coinquinant hominem (Matth. XV, 19). Et: Age poenitentiam (Act. VIII, 22). Poenitentia autem et munditia cordis facit te accedere ad Deum, et recipere stolam priorem, quam perdidit prodigus filius, substantia, quam a patre suo acceperat, dissipata cum meretricibus vivendo luxuriose. Haec enim substantia nobis est a Deo donata, omne quod vivimus, sapimus, cogitamus, in verba prorumpimus; et in dissipatione hujus substantiae stolam perdidimus, id est vestem Spiritus sancti, vestem nuptialem, vestem innocentiae, quam qui non habuerit, non potest regis interesse convivio. Quam bene conditus accepit homo, male a serpente persuasus perdidit, quamque in baptismate recepimus. Sed et post baptisma, per [Col. 0922B] dignos poenitentiae fructus gratiam Dei recipimus, et occiditur nobis vitulus saginatus, qui pro poenitentis immolatur salute, id est ipse Salvator, cujus quotidie carne pascimur, cruore potamur; quotidie pater filium recipit, semper Christus credentibus immolatur. De quo dicitur: Ite, adducite vitulum saginatum (Luc. XV, 23); id est praedicate occisum, et offerte in suo mysterio immolandum, et quotidie pro vobis, id est pro peccatoribus mortuum credite; et quotiescunque ei hostiam suae passionis offertis, toties ad absolutionem vestram passionem illius reparari confidite. Epulemur itaque, id est in remissionem peccatorum nostrorum carnem et sanguinem ejus fideliter credentes sumamus. Igitur sicut scriptum est: Gustate et videte quam suavis est Dominus [Col. 0922C] (Psal. XXXIII, 9), qui dixit: Nisi quis manducaverit carnem meam, et biberit sanguinem meum, non habebit in se vitam. Si autem non intellexeris, quomodo non intellexerunt qui dixerunt: Quomodo ipse poterit nobis dare carnem suam manducare (Joan. VI, 53), sicut legitur in titulo Psalmi trigesimi tertii, immutabit faciem suam David, id est Christus, et recedet a te, et dimittet te, et abiet. Beatus autem vir qui sperat in eum. Quisquis non sperat in Domino, miser est; qui sperat in se, aut in aliquo alio homine, et ille miser est. Vere magnus Dominus et misericordia ejus; vere qui nobis manducare dedit corpus suum, in quo tanta perpessus est, et sanguinem bibere, qui est propitiatio peccatorum nostrorum, quia in peccatis suis moriuntur qui per eum [Col. 0922D] non reconciliantur, et non delinquent omnes qui sperant in eum. Iste est modus justitiae humanae, ut vita mortalis quantumlibet proficiat, quia sine delicto esse non potest, in hoc non delinquat, dum sperat in eum in quo est remissio delictorum, quae non fit nisi per sanguinem Christi. Grandis enim majestas et grandis potentia est sanguinis Christi, quo solvit manum diaboli, et redemit nos de manu ipsius inimici. Sicut enim sunt aliqua animalia, et stringunt aliquid intra se inclusum, hoc dicunt et medici et physici, ut nisi fractum fuerit, a se non dividetur, nec dimittit illud quod intrinsecus clausum tenet; si autem missum fuerit oleum, statim dissolvitur, et quod strictum fuerat dissipatur et dividitur in [Col. 0923A] partes; sic et manum durissimam diaboli solvit sanguis Christi. Nolebat nos dimittere diabolus, sanguinem fudit Dominus quasi oleum misericordiae, et per ipsum nos liberavit. De hoc oleo misericordiae Christi per prophetam dicitur: Computrescit jugum a facie olei (Isa. X, 27). Sub jugo quippe tenebamur diabolicae dominationis, sed uncti sumus oleo Spiritus sancti, quo de immaculata Virgine conceptus et natus est Christus, per cujus sanguinem et a jugo dominationis diabolicae sumus redempti, et a peccatis omnibus emundati, ut dicit nobis Joannes apostolus: Sanguis Jesu Christi Filii Dei emundat nos ab omni peccato (I Joan. I, 7). Sacramentum namque Dominicae passionis, et praeterita nobis omnia in baptismo pariter peccata relaxavit, et quidquid [Col. 0923B] quotidiana fragilitate post baptisma commisimus, ejusdem nostri Redemptoris nobis gratia dimittit, maxime cum inter opera lucis quae facimus humiliter quotidie nostros illi confitemur errores, cum sanguinis illius sacramenta percipimus, cum dimittentes debitoribus nostris nostra, nobis debita dimitti precamur, cum memores passionis illius libenter adversa quaeque toleramus. Fidelis enim est Deus, qui non permittet nos tentari supra id quod possumus sufferre (I Cor. X). Quidquid enim homo passus fuerit pro nomine Christi, et pro spe vitae aeternae, et permanens toleraverit, major ei merces dabitur; qui si cesserit diabolo, cum illo condemnanabitur. Sed opera misericordiae cum pia humilitate impetrant a Domino, ut non permittat servos suos [Col. 0923C] tentari plusquam possunt sustinere. Gustate et videte quam suavis est Dominus, quam beatus vir qui sperat in eo. (Aug. serm. 2 de verb. apost.). »Et audiamus veracem Magistrum divinum Redemptorem commendantem nobis pretium nostrum sanguinem suum. Locutus est enim nobis de corpore et sanguine suo, commendans talem escam et talem potum: Nisi manducaveritis carnem meam et biberitis sanguinem meum, non habebitis vitam in vobis (Joan. VI, 51). Et hoc dixit de vita quis alius quam ipsa vita? erit autem illi homini mors non vita, qui mendacem putaverit vitam. Ergo et de corpore ac sanguine suo dedit nobis salubrem refectionem. Manducent ergo qui manducant, et bibant qui bibunt, esuriant et sitiant, vitam manducent, vitam bibant. Qui illud [Col. 0923D] manducas reficeris, sed sic reficeris ut non deficiat unde reficeris. Illud bibere quid est nisi vivere? Manduca vitam, bibe vitam; habebis vitam, et integra est vita. Tunc autem hoc erit, id est, vita unicuique erit corpus et sanguis Christi, si quod in sacramento visibiliter sumitur, in ipsa veritate spiritaliter manducetur, spiritaliter bibatur.« Ad istam mensam quis nos invitavit et quid praeparavit? Invitavit Dominus servos, et praeparavit eis cibum seipsum. Quis audeat et manducare Dominum suum? et tamen ait: Qui manducat me, et ipse vivit propter me (Joan. VI, 58). Quando Christus manducatur vita manducatur, nec occiditur ut manducetur, sed mortuos vivificat. Quando manducatur reficit, sed non [Col. 0924A] deficit. Non ergo timeamus, fratres, ipsum panem manducare, ne forte finiamus illum, et postea quid manducemus non inveniamus: manducetur Christus, vivit manducatus, quia resurrexit occisus. Nec quando manducamus de illo partes facimus. Et quidem in sacramento sic fit, et norunt fideles quemadmodum manducent carnem Christi. Unusquisque accipit partem suam. Per partes manducatur, et manet integer totus: per partes manducatur in sacramento, et manet integer totus in coelo, manet integer in corde tuo. Totus enim erat apud Patrem quando venit in Virginem implere illam, nec recessit ab illo. Veniebat in carnem ut eum homines manducarent, et manebat integer apud patrem ut angelos pasceret. Et quando Christus factus est homo, panem angelorum manducavit [Col. 0924B] homo. Mysterium nostrum in mensa Domini positum est, mysterium nostrum accipitis, et ad id quod estis Amen respondetis, et respondendo subscribitis. Audis ergo corpus Christi, et respondes Amen. Utinam teneat cor quod dicit os, utinam habeat fides quod verbo respondes: esto membrum corporis Christi, ut verum sit Amen.

Mysterium pacis unitatis nostrae Christus in sua mensa consecravit: et quis alius nisi ipse quotidie in sua mensa consecratur? Deus enim adest verbis suis evangelicis, sine quibus sacramentum non consecratur, et ipse sanctificat sacramentum suum, et facit seipsum, sicut ipse dicit: Hoc est corpus meum, quod pro vobis tradetur. Sicut enim ad verbum illius, ut primum jusserat, germinat terra [Col. 0924C] herbam virentem, et facientem semen, et lignum pomiferum faciens fructum juxta genus suum, et impletur quotidie quod primum dixit: Crescite et multiplicamini (Gen. I, 22), quae benedictio etiam nec post peccatum hominis est abolita: ita et verba illius, qui totus ubique est, et semper est, etiam per peccatores prolata in sanctificatione corporis et sanguinis illius, per omnes mensas in catholica Ecclesia toto terrarum orbe diffusa, perfectam vim obtinent consecrandi corpus et sanguinem ejus qui dixit: Accipite et manducate, hoc est corpus meum quod pro vobis tradetur; Et: Accipite et bibite: Hic est sanguis meus, qui pro vobis et pro multis effundetur in remissionem peccatorum. Haec quotiescunque feceritis, in mei memoriam facietis. Et sicut sive haereticus, [Col. 0924D] sive schismaticus, sive facinorosus, quisque in confessione sanctae Trinitatis baptizet, non valet ille qui ita baptizatus est a bonis catholicis rebaptizari, ne confessio et invocatio tanti nominis videatur annullari, quia ipse est, ut scriptum est, qui baptizat, qui discipulis suis jussit dicens: Ite, docete omnes gentes, baptizantes eos in nomine Patris et Filii et Spiritus sancti (Matth. XXVIII, 19). Ita et cujuscunque vel qualiscunque meriti sacerdos officium consecrationis sacramentorum corporis et sanguinis Christi secundum traditionem exerceat, ipse est qui eadem sacramenta consecrat per verba sua, qui dixit: Accipite et comedite: Hoc est corpus meum, quod pro vobis tradetur: Et, Accipite et bibite: [Col. 0925A] Hic est sanguis meus, qui pro vobis et pro multis effundetur in remissionem peccatorum: Haec quotiescunque feceritis, in mei memoriam facietis. Qui autem accipit mysterium unitatis, et non tenet vinculum pacis, non mysterium accipit pro se, sed testimonium contra se. Nulli est aliquatenus ambigendum, tunc unumquemque fidelium corporis sanguinisque Dominici participem fieri, quando in baptismate membrum corporis Christi efficitur, nec alienari ab illius panis calicisque consortio, etiamsi antequam panem illum comedat et calicem bibat, de hoc saeculo in unitate corporis Christi constitutus abscedat. Sacramenti quippe illius participatione ac beneficio non privatur, quando ipse hoc quod illud sacramentum vivificat invenitur. Et panis ac calix Christi non qualibet sed certa consecratione mysticus [Col. 0925B] fit nobis, non nascitur (Lib. XX contra Faustum.) Proinde quod non ita fit, quamvis sit panis et calix, alimentum est refectionis, non sacramentum religionis: nisi quod benedicimus, gratiasque agimus Domino in omni munere ejus, non solum spiritali, verum etiam corporali. Nam et nos hodie accipimus visibilem cibum: sed aliud est sacramentum, quod praecessit in manna. Hunc panem significavit manna, hunc panem tribuit altare Dei. Et: Bibebant, inquit, de potu spirituali sequente eos petra: petra autem erat Christus (I Cor. X, 4). Inde panis, inde potus. Petra Christus in signo, verus Christus in verbo et carne. Et quomodo biberunt? Percussa est petra de virga bis. Gemina percussio duo ligna crucis significat. [Col. 0925C] Hic est ergo panis de coelo descendens, ut si quis ex ipso manducaverit non moriatur. Unde dicit Apostolus: Calix benedictionis, cui benedicimus, nonne communicatio sanguinis Christi est? et panis quem frangimus, nonne participatio corporis Domini est? (I Cor. X, 16). Si quis manducaverit, inquit Dominus, ex hoc pane vivet in aeternum, et panis quem ego dabo, caro mea est pro mundi vita (Joan. VI, 52). Quae caro quibusdam est ad vitam, quibusdam ad exitium, sicut exstitit Judae: non quia malum erat quod Judas accepit, sed quia malus Judas bonum male accepit. Sacramentum quippe pietatis in judicium sibi sumit indignus. Bene enim esse non potest male accipienti quod bonum est. Caro enim mea, inquit, vere est cibus, et sanguis [Col. 0925D] meus vere est potus. Cum enim in cibo et potu id appetant homines, ut non esuriant, neque sitiant, hoc veraciter non praestat nisi iste cibus et potus qui eos a quibus sumitur immortales et incorruptibles facit. In hac enim mystica distributione spiritalis alimoniae hoc impertitur, hoc sumitur, ut accipientes virtutem coelestis cibi, in carnem illius qui caro nostra factus est transeamus, quatenus unum effecti cum illo, a mundi principe, a quo per peccatum rapti fuimus, non teneamur, facti unum cum illo qui dixit: Venit enim princeps hujus mundi, et in me non habet quidquam (Joan. XIV, 30). Qui rursum dicit: Qui manducat carnem meam, et bibit sanguinem meum, in me manet et ego in eo. Sicut enim verus est Dei Filius Dominus noster Jesus Christus, non quemadmodum homines [Col. 0926A] per gratiam, sed quasi Filius ex substantia Patris, ita vera caro sicut ipse dixit quam accipimus, et verus est ejus potus.«

Sed forte dicas, quod dixerunt tunc temporis etiam discipuli Christi, audientes dicentem: Nisi quis manducaverit carnem meam, et biberit sanguinem meum, non manebit in me, nec habet vitam aeternam (Joan. VI, 54), forte dicas, quomodo? qui similitudinem video, non video sanguinis veritatem. Primo omnium dixi tibi de sermone Christi qui operatur ut possit mutare et convertere genera instituta naturae, sicut de virga Moysi quae mutata est in serpentem, et rursus in virgam, et flumina Aegypti mutata sunt in sanguinem, et rursus in aquam, et alia multa signa quae in Scripturis leguntur. Deinde ubi non [Col. 0926B] tulerunt sermonem Christi discipuli ejus, sed audientes quod carnem suam daret manducare, et sanguinem suum daret bibendum recedebant, solus tamen Petrus dixit: Verba vitae aeternae habes (Joan. VI, 70), et ego a te quomodo recedam? Ne igitur plures hoc dicerent, veluti quidam esset horror cruoris, sed maneret gratia redemptionis, ideo in similitudinem quidem accipis sacramentum, sed verae naturae gratiam virtutemque consequeris. Ego sum, inquit, panis vivus qui de coelo descendi (Joan. XXXV, 41). Sed caro non descendit e coelo, quo ergo descendit panis e coelo, et panis vivus? quia idem Dominus noster Jesus Christus consors est et divinitatis et corporis, et tu qui accipis carnem divinae ejus substantiae, in illo participaris alimento. Qui manducaverit [Col. 0926C] hoc corpus, fiet ei remissio peccatorum, et non morietur in aeternum. (Ambrosius de mysteriis et de sacramentis.) »Ergo non otiose dicis tu Amen, jam in spiritu confidens quod accipias corpus Christi. Cum tu petieris, dicit tibi sacerdos, corpus Christi, et tu dicis Amen, hoc est verum: quod confitetur lingua, teneat affectus. Consecratio igitur quibus verbis est, et cujus sermonibus? nempe Domini Jesu: panis est ante verba sacramentorum, ubi accesserit consecratio, de pane fit caro Christi. Qui pridie quam pateretur, in sanctis manibus suis accepit panem, respexit ad coelum, ad te, sancte Pater omnipotens, aeterne Deus, gratias agens, benedixit, fregit, fractumque discipulis et apostolis suis tradidit dicens: Accipite et edite ex hoc omnes, hoc est [Col. 0926D] corpus meum quod pro multis confringetur. Similiter et calicem, postquam coenatum est, respexit ad coelum, ad te, sancte Pater omnipotens, aeterne Deus, gratias agens, benedixit, apostolis et discipulis suis tradidit dicens: Accipite et bibite ex hoc omnes. Hic est enim sanguis meus (Matth. VI, 28). Vide illa omnia verba evanglistae sunt usque ad accipite, sive corpus sive sanguinem, inde verba sunt Christi. Antequam consecretur, panis et vinum aqua mixtum est, ubi autem verba Christi accesserunt, corpus et sanguis est Christi, advertimus igitur majoris esse gratiam quam naturam. Quod si tantum valuit sermo Eliae ut ignem de coelo deponeret (III Reg. XVIII, 38), non valebit Christi sermo, ut species mutet elementorum? De totius mundi operibus legisti, quia ipse dixit et [Col. 0927A] facta sunt (Psal. CXVIII, 5). Sermo ergo Christi, qui potuit ex nihilo facere quod non erat, non potuit quae sunt in id mutare quod non erant? Non enim minus est novas dare res, quam mutare naturas. Sed quid argumentis utimur? Suis utamur exemplis, incarnationisque astruamus mysterii veritatem. Nunquid naturae usu processit, cum Jesus Dominus ex Maria nasceretur? Si ordinem quaerimus, viro mista femina generare consuevit. Liquet igitur quod praeter naturae ordinem Virgo generavit. Et hoc quod conficimus corpus Christi ex Virgine est: quid hic quaeris naturae ordinem in Christi corpore, cum praeter naturam ipse Dominus Jesus ex virgine Maria carnem sumpserit, quae crucifixa est, quae sepulta est? Vere ergo carnis illius sacramentum est. Ipse [Col. 0927B] clamat Dominus Jesus: Hoc est corpus meum (Matth. XXVI, 26). Ergo didicisti quod ex pane fiat corpus Christi, et quod vinum aqua mistum in calice fiat sanguis consecratione Verbi coelestis.« Deinde ipse Dominus Jesus testificatur nobis quod corpus suum accipiamus et sanguinem, nunquid debemus de ejus fide et testificatione dubitare? Corpus enim Dei corpus spiritale, corpus Christi corpus est divini spiritus, qui spiritus Christi, ut legimus, spiritus ante faciem vestram Christus Dominus. Et in Petri epistola habemus, Christus pro nobis mortus est (I Petr. III, 18).

Et Paulus dicit: Ego enim accepi a Domino quod et tradidi vobis, quoniam Dominus Jesus in qua nocte tradebatur, Accepit panem et gratias agens benedixit, fregit ac dixit: Accipite et manducate, hoc est corpus [Col. 0927C] meum quod pro vobis tradetur, hoc facite in meam commemorationem. Similiter, et calicem postquam coenavit dicens: Hic calix Novum Testamentum est in sanguine meo, hoc facite in meam commemorationem. Quotiescunque enim manducabitis panem hunc et calicem bibetis, mortem Domini annunciabitis donec veniat (I Cor. XI). Denique: Cor nostrum esca ipsa confirmat, et potus ipse laetificat cor hominis (Psal. CIII, 13), ut Propheta memoravit. Cujus spiritalis escae figura praecessit in manna, de quo qui plus collegit quam jussum est, amplius non habuit, quia totus Christus in singulis, totus in omnibus est. Et hujus spiritalis potus figura praecessit, cum jussit Deus Moysi ut tangeret petram de virga (Num. XX, 11). Tetigit petram, et petra undam maximam fudit, [Col. 0927D] sicut Apostolus dicit: Bibebant autem de spiritali cons quenti eos petra, petra autem erat Christus (I Cor. X, 4). Non immobilis petra, quae populum sequebatur, et tu bibe, ut te Christus sequatur. Vide mysterium Dei: Moyses, hoc est petra, sacerdos verbo Dei tangit petram et fluit aqua, et bibit populus Dei. Tangit ergo sacerdos, redundat aqua in calice, saliet in vitam aeternam: et bibit populus Dei, qui Dei gratiam consecutus est; et unus de militibus post mortem Christi lancea tetigit latus ejus, et de latere ejus aqua fluxit: aqua autem ut mundaret, sanguis ut redimeret. Hic est qui venit per aquam et sanguinem Jesus Christus. De cujus sponsi carne Ecclesia prodiit, quando ex latere crucifixi, manante [Col. 0928A] sanguine et aqua, sacramentum redemptionis et regenerationis accepit. Et quotidie lavacro rigatur ac populo, baptismatis scilicet abluta mysterio, corpus crucifixi in ara crucis torridum sumens, una cum ejus cruore roseo de latere crucifixi profuso. Aliter enim in sancta Ecclesia, quae corpus est Christi, nec rata sunt sacerdotia, nec vera sacrificia, nisi in nostrae proprietate ac veritate naturae nos verus pontifex reconciliet, et verus immaculati Agni sanguis emundet, qui licet sit in Patris dextera-constitutus, eadem tamen carne, quam assumpsit ex Virgine, sacramentum propitiationis exsequitur, dicente Apostolo: Christus Jesus, qui mortuus est, imo qui et resurrexit, qui est in dextera Dei, qui etiam interpellat pro nobis (Rom. VIII, 34). Et item Joannes apostolus: [Col. 0928B] Si quis peccaverit, advocatum habemus apud Patrem Jesum Christum justum, et ipse est propitiatio pro peccatis nostris (I Joan. II, 1); et item: Si confiteamur peccata nostra, fidelis est et justus, ut remittat nobis peccata nostra, et emundet nos ab omni iniquitate (I Joan. I, 9). Habentes ergo, ut dicit praedicator egregius, pontificem magnum, qui penetravit coelos Jesum Filium Dei, teneamus confessionem. Non enim habemus pontificem, qui non possit compati infirmitatibus nostris, tentatum autem per omnia pro similitudine absque peccato. Adeamus ergo cum fiducia ad thronum gratiae, ut misericordiam ejus consequamur, et gratiam inveniamus, in auxilio opportuno (Hebr. IV, 14). Unde nihil dubitantes, sed corde credentes ad justitiam, et ore confitentes ad salutem, [Col. 0928C] quando corpus et sanguinem illius sumimus, quod et Petrus quando hinc alii dubitaverunt Domino dixit: Domino cum Petro dicamus: Domine, verba vitae aeternae habes, et nos credidimus quia tu es Christus Filius Dei vivi (Joan. VI, 70). Cujus caro fidelium vita est, si corpus ipsius esse non negligant. Fiant ergo corpus Christi, si volunt vivere de spiritu Christi, de quo non vivit nisi corpus Christi. Nam escam vitae accipit, et poculum aeternitatis bibit, qui in Christo manet, et cujus Christus inhabitator est. Qui autem a Christo discordat, nec carnem Christi manducat, nec sanguinem bibit ad vitam, etiam si tantae rei sacramentum ad judicium suae praesumptionis quotidie indifferenter accipiat.

In cujus acceptione sequenda est nobis discretio, [Col. 0928D] quam sanctum Domini Aaron secutum fuisse didicimus, qui mente lugubri se non debere sumere sacrificium pro peccato oblatum nobis ostendit. Dicamusque debitae humilitatis confessione: Domine, non sum dignus ut intres sub tectum meum (Matth. VIII, 8). (Ex August. hom. 50.) »Quod Apostolus commonet dicens, ut non judicium sibi manducet et bibat: quatenus a seipso judicatus per poenitentiam non judicetur a Domino. Quae actio poenitentiae tunc erit perfecta et Deo acceptabilis, si ascenderit homo adversum se tribunal mentis suae, et constituerit se ante faciem suam, ne hoc ei postea fiat sicut comminatur Dominus peccatori: atque ita constituto in corde judicio, adsit accusatrix cogitatio, testis conscientia, [Col. 0929A] carnifex timor, deinde sanguis animae per lacrymas profluat, postremo ab ipsa mente talis sententia proferatur, ut se indignum homo judicet participatione corporis et sanguinis Domini, versetur ante oculos imago futuri judicii, ut cum alii accedunt ad altare Dei, quo ipse non accedit, cogitet quam sit contremiscenda illa poena, qua percipientibus aliis vitam aeternam, alii judicium sibi manducant et bibunt. In qua actione poenitentiae magnopere cavenda est antiqui hostis astutia, qui saepe cum mens a culpa resipiscit, atque admissum flere conatur, spes ac securitates vacuas ante oculos vocat, quatenus utilitatem poenitentiae subtrahat. Modo enim aliorum facta graviora, modo nihil esse quod perpetratum est, modo misericordem Deum loquitur, [Col. 0929B] modo adhuc tempus subsequens ad poenitentiam pollicetur, ut dum per haec decepta mens ducitur, ab intentione poenitentiae suspendatur, quatenus tunc bona nulla percipiat, quam nunc mala nulla contristant, et tunc plenius obruatur suppliciis, quae nunc etiam gaudet in delictis. Et memores vindictae, quam sunt passi qui ignem alienum in conspectu Domini obtulerunt, sicut in Heptateucho legitur, providendum nobis est, ne cum affectu peccandi, vel cum delectatione peccati, ad altare Domini accedamus, nec hoc quod ostendit Apostolus in Epistola ad Corinthios incurramus. Ideo, inquit, multi inter vos infirmi et imbecilles sunt, et dormiunt multi (I Cor. XI, 39). Et postquam flamma cujusque peccati et cordis delectatio a corde deferbuerit, atque post poenitentiae [Col. 0929C] satisfactionem, sequamur quod de Zacchaeo publicano in Evangelio legimus, quia excepit gaudens Dominum in domum suam (Luc. XIX, 6), et fecit ei magnum convivium. Cujus domus sumus nos, et cui cogitatio hominis confitetur, et reliquiae cogitationis diem festum agunt illi. Dies enim festus est Domino compunctio cordis nostri, cum in lacrymas pro amore ejus assidue movetur. Cum igitur Redemptoris nostri corpus et sanguinem accipimus, debemus nos pro peccatis nostris in fletibus affligere, quatenus ipsa amaritudo poenitentiae abstergat a mentis nostrae stomacho perversae humorem vitae. Et post orationis et communionis tempora, quantum juvante Deo possumus, in ipso animum suo pondere et vigore servemus, ne post cogitatio fluxa dissolvat, ne vana [Col. 0929D] menti laetitia subrepat, et lucra compunctionis anima per incuriam fluxae cogitationis perdat. Sic quippe quod poposcerat Anna obtinere meruit, quia se post lacrymas in eodem mentis vigore servavit. [Col. 0930A] De qua nimirum scriptum est: Vultusque ejus non sunt amplius in diversa mutati (I Reg. I, 18). Quia igitur non est oblita quae petiit, non est privata munere quod poposcit.«

Haec, rex clarissime atque charissime, accepta opportunitate de epistola, quam vobis mitti jussistis, ex sensu ac verbis catholicorum dulcioribus super mel et favum, sagittis quoque Potentis acutis cum carbonibus desolatoriis, et fulgurantibus hastis irae Dei, et maxime de dictis favi, ut ita eum appellemus, divini eloquii, scilicet beati Gregorii, qui veraciter dicere potuit: Quam dulcia faucibus meis eloquia tua, Domine, super mel et favum ori meo (Psal. CXVIII, 35), qui quod Domino ori ejus infundente suscepit nobis dulcissime ministravit, quasi in uno fasciculo et vobis [Col. 0930B] et nobis, sed et omnibus legere et intelligere et servare volentibus, colligere studui pro modulo meo, ad instar illorum, qui ad complanandum Domini Salvatoris iter ramos caedebant de arboribus. Insuper etiam scripsi per quae vitia praecipue, non solum generis humani fluvium absorbet, verum et vineam Domini Sabaoth, id est fideles quosque, aper de silva et singularis ille ferus diabolus exterminare quantum potest non cessat, et de quibus caetera vitia oriuntur, sicut quilibet scire volens in libro Moralium tricesimo primo potest legere. Quatenus et sapientia vestra, diaboli insidiis cognitis, iter ad regnum aeternum facilius carpere, et ne simplicium fidelium Christi devotio in via veritatis erret aedificari, et indignitas mea, pro imposito sibi ministerio, sermonis [Col. 0930C] sonitum exhibens iram Domini quoquo modo possit effugere. Hinc enim Moysi praecipitur, ut tabernaculum sacerdos ingrediens tintinnabulis ambiatur: ut videlicet voces praedicationis habeat, ne superni inspectoris judicium ex silentio offendat. Scriptum quippe est: Ut audiatur sonitus quando ingreditur et egreditur sanctuarium in conspectu Domini, et non moriatur (Exod. XXVIII, 35). Sacerdos namque ingrediens vel egrediens moritur, si de eo sonitus non auditur: quia iram contra se occulti judicis exigit, si sine praedicationis sonitu incedit. Sed quia, nisi sit intus qui doceat, doctoris lingua exterius in vacuum laborat, obsecranda est nobis divina clementia, ut quod per nos loquitur in auribus vestris, per sancti Spiritus organum infundat cordibus [Col. 0930D] vestris, qui cum coaeterno Patre suo, in unitate ejusdem Spiritus sancti, vivit et regnat Deus, per omnia saecula saeculorum. Amen.




[Col. 0929]
III. DE DIVERSA ET MULTIPLICI ANIMAE RATIONE [a 1Kb] AD CAROLUM CALVUM REGEM.
(Apud eumdem, ex codice S. Remigii Rhemensis.)
(G)*



PRAEFATIO.
[Col. 0929D]

Priscorum sententia est virorum, utilia semper [Col. 0930D] quaerentium, et posteritati inventa commendantium, felices fore respublicas, si eas aut sapientes regerent, [Col. 0931A] aut eas regentes sapientiae studerent. Quam sententiam praecessores nostri favorabiliter susceperunt, utiliter dictam approbaverunt, et quia salubris visa est, etiam et litteris posteritati cognoscendam mandaverunt. Cui et nos favemus, et Deo gratias referimus, utpote qui te, o bone rex, et nostrae reipupublicae praefecit, et menti ut veram sapientiam perquireres radios sui amoris infundit. Et quia tam nostra quam et illorum sententia est, Sapientis animum in inquisitione summi boni semper debere versari, dicente Propheta: Quaerite Dominum, et confirmamini, quaerite faciem ejus semper (Psal. CIV, 4), merito gratulamur te illas philosophiae partes et colere, quae noscuntur ad arcem verae soliusque sapientiae tendere. Meminisse enim semper oportet [Col. 0931B] mentem principis, quid Spiritus sanctus eum admoneat per clarissimos eosdemque principes et vere sapientes: Et nunc reges intelligite: erudimini, qui judicatis terram. Servite Domino in timore, et exsultate ei cum tremore. Apprehendite disciplinam, nequando irascatur Dominus, et pereatis de via justa (Ps. II, 10, 12). Itemque: Diligite justitiam qui judicatis terram. Sentite de Domino in bonitate, et in simplicitate cordis quaerite illum (Sap. I, 1). Probamus quoque acrimoniam ac vivacitatem ingenii, ut quia summum bonum quaerere niteris, viam inquirendi purgare conaris, per quam ad cupita pervenire possis. Neque enim vel gressibus corporis Deo propinquatur, vel oculis ejus divina natura corporis majestasque perspicitur, sed illis passibus atque luminibus vel [Col. 0931C] aggreditur, vel cernitur, de quibus Propheta: Accedite ad eum, inquit, et illuminamini (Psal. XXIII, 6). Animo ergo Deus quaeritur, animo Deo propinquatur, animo Deus cernitur, in cujus visione tota inquisitio summi boni adimpletur in cujus cognitione tuum nobilissimum ingenium occuparia a nobis probatur, et recte omnino. Neque enim plene potest nosse superiorem se qui non curat scire se. Et quia mens humana vicina est Deo, non autem quod Deus est hoc ipsa est, agit congruenter, ut quae vult scire summa, curet ante scire summis vicina. Et indignum valde est ut perscrutetur divina, qui non curat nosse quae sint ipsius humana. Reddis ergo te generi avito haec agens, qui corda mortalium ab scientia divina et humana torpentia excitarunt. Avum et homonymum [Col. 0931D] tuum dicimus, Ecclesiae sanctae doctrinae et fidei propugnatorem, sed et genitorem, totius bonitatis atque pietatis decus insigne. Et honeste atque utiliter tibi prospicis. Inhonestum namque est, eum qui praeest in scientia deturpari. Porro utile atque honestum est, principem et sensus venustate excellere, et per sapientiam atque morum probitatem tam sibi quam et subditis prospicere. Schedulam ergo capitulorum nobis allatam studiose perspeximus, enucleatimque consideravimus, et ad singula pro captu ingenioli nostri, fautrice divinitate, adjunctis etiam sanctorum exemplis doctorum, respondere disponimus, non nostra intelligentia [Col. 0932A] nitentes, sed in Deo confidentes, qui digna se quaerenti non negabit, et ut confidimus pro tuo desiderio satisfaciendo vias nostrae tarditatis reserabit.



CAPUT PRIMUM. Utrum anima corporea sit.

Prima ergo propositio eorumdem capitulorum est: Utrum anima corporea sit. Porro nobis anima tante minus corporea videtur, quanto minus ex illis, quibus cuncta corpora constant, elementis compacta dignoscitur. Neque enim eam ex aere, aut igni, vel aqua, terraque consistere credimus; sed a Deo conditam dicimus, quantum quidem ad corpus spectat quod his elementis subsistit simplicem, si autem Creatori conferatur, multiplicem. Simplex enim est quantum ad corporis qualitatem spectat, quia creatio [Col. 0932B] ejus, ut dictum est, ex nullis subsistit elementis: collata tamen Deo multiplex, quia variis obnoxia passionibus, modo cupiens, modo concupita fastidiens, modo laeta, modo tristis, modo sapit, modo desipit. Quod in Deum nullomodo cadere sobrius capit intellectus, qui Spiritum sanctum intendit a creatura discernentem Creatorem, qui per Psalmistam dicit Deo, Mutabis ea, et mutabuntur: tu autem idem ipse es (Psal. CI, 27). Et iterum ipsum loquentem: Ego Dominus, et non mutor (Malac. III, 6). Interea et si creatio hominis intenditur, non eam esse corpus facile deprehenditur. Ficto namque ex luto corpore a Deo, dicit Scriptura, Insufflavit Deus in faciem ejus spiraculum vitae, et factus est homo in animam viventem (Gen. II, 7). Si enim corpus corpori [Col. 0932C] necteret, quid duorum corporum alterum vivificaret? Nunc autem dum dicitur quia insufflaverit Deus in faciem hominis plasmati spiraculum vitae, qualiscunque insufflatio illa fuerit, spiraculum tamen illud vitae non corpus, sed spiritus fuit, qui potentior et melior terra est, et qualicunque corpore. Cujus conjunctione, et infra torpentia membra commixtione, factus est homo in animam viventem. Non ergo eam corpus dicimus, sed spiraculum, imo spiritum vitae, atque animam auctoritate Scripturarum freti pronuntiamus. Propheta namque dicit: Ego Dominus extendens coelos, et fundans terram, et fingens spiritum hominis in eo (Zach. XII, 1). Hinc est quod Psalmista, cum conspiceret omnes homines subtracta anima morte dissolvi, receptisque animabus in fine [Col. 0932D] saeculi denuo reviviscere, ait: Aufer spiritum eorum, et deficient, et in pulverem suum revertentur. Emitte spiritum tuum et creabuntur, et renovabis faciem terrae (Psal. CIII, 2, 9, 30). Hinc iterum idem Propheta de quibusdam principibus in hac vita supervenientibus ait: Exibit spiritus ejus, et revertetur in terram suam (Psal. CXLV, 4). Nec tamen dicimus animam proprie spiritum nominari, cum Deus dicatur spiritus, sicut in Evangelio habes: Deus spiritus est (Joan. IV, 24), et sancti angeli spiritus vocentur, ut est: Qui facit angelos suos spiritus (Psal. CIII, 4). Quod nomen etiam malignis aptari solet spiritibus. [Col. 0933A] Vocatur etiam anima spiritus hominis: unde dicitur per Salomonem: Donec revertatur pulvis in terram suam unde sumptus est, et spiritus redeat ad Deum qui dedit illum (Eccle. XII, 7). Sed et aer commotus vento spiritus nuncupatur, sicut scriptum est: Spiritus procellarum, quae faciunt verbum ejus (Psal. CXLVIII, 8). Sed eadem substantia corpori vivificando atque regendo Creatoris munere attributa, anima proprie dicitur vocari, quasi anaema, id est a sanguine longe discreta. Videlicet quia non sicut in caeteris animantibus deficiente sanguine etiam et anima deficit, sicut Scriptura dicit: Anima omnis carnis in sanguine est (Lev. XVII, 11); sed potius quod deficiente corpore, magnum cujus sustentaculum est sanguis, anima nequaquam intereat. Dicitur etiam [Col. 0933B] a quibusdam anima ab eo nominata, quod animet, id est vivificet substantiam corporis. Ut autem quid de ea sentiamus plenius aperiamus, non nostris, verum Creatoris credatur dictis, qui animam spiritus vocabulo a corpore sejungens, naturam et dignitatem potestatemque ejus a corpore distinxit, cum ait: Spiritus est qui vivificat, caro autem non prodest quidquam (Joan. VI, 64). Itemque: Quod natum est de carne, caro est: et quod natum ex spiritu, spiritus est (Joan, III, 6). Quanquam etsi non cum corpore, tamen cum similitudine corporis cernit vel cernitur, vel cum se abducit et removet a sensibus corporis, quod fit in somnis cum multiplicibus visis occupatur, vel cum per ectasin, id est mentis excessum, in diversa abducitur, seu cum tota separatur [Col. 0933C] a corpore, quod fit in morte, et vel ad poenas perpetuas, vel ad gloriam transfertur aeternam. In his namque, etsi non corpus quod non est ipsa cernitur, tamen similitudinem corpoream habere creditur.



CAPUT II. Utrum anima localiter teneatur in corpore.

Secundum capitulum est: Utrum localiter teneatur in corpore. Dicimus quidem, et firmiter retinemus, ut superiori capitulo respondimus, animam non esse corpus sed spiritum, et spiritum non localiter, ut moris est corporibus, determinari, ut alibi major, alibi sit minor. At vero animam, cum sit spiritus, corpore contineri mirabili atque ineffabili modo, Scripturarum novimus auctoritate sacrarum. Ut est in Job: Ecce qui serviunt ei non sunt stabiles, [Col. 0933D] et in angelis suis reperit pravitatem. Quanto magis hi qui habitant domos luteas, qui terrenum habent fundamentum, consumentur velut a tinea? (Job IV, 18.) Itemque in oratione Eliae: Domine Deus, revertatur oro anima pueri hujus in viscera ejus (III Reg. XVII, 21); et post paululum: Et reversa est anima pueri intra eum, et revixit. Paulus quoque de se et similibus sibi loquitur: Sed licet is qui foris est noster homo corrumpitur, tamen is qui intus est renovatur de die in diem (II Cor. IV, 16). Et item: Scimus enim quoniam si terrestris domus nostra hujus habitationis dissolvatur, quod aedificationem ex Deo habemus, domum non manufactam, aeternam in coelis (II Cor. V, 1). Itemque: Nam et qui sumus in hoc tabernaculo, [Col. 0934A] ingemiscimus gravati, eo quod nolumus exspoliari, sed supervestiri, ut absorbeatur quod mortale est a vita (ibid., 4). Et post non multa: Audemus autem, et bonam voluntatem habemus, magis peregrinari a corpore, et praesentes esse ad Deum (ibid., v. 8). Item ipse: Habemus thesaurum istum in vasis fictilibus (II Cor. IV, 7). Demonstrat etiam evangelista mortis tempore animam a corpore prodire, cum de Domino dicit: Et inclinato capite tradidit spiritum (Joan. XIX, 30). Quem locum exponens pater Augustinus dicit: »Quo significata est mors corporis anima exeunte.« De qua re melius Patrum auctoritati, quam nostrae credatur assertioni. Beatus enim Ambrosius in libro Hexameron quarto ita dicit (cap. 6): »Quid enim est caro sine animae gubernaculo, [Col. 0934B] mentis vigore? Caro hodie sumitur, cras deponitur: caro temporalis, anima diuturna: caro amictus est animae, quae se induit quodam corporis vestimento. Non igitur tu vestimentum es, sed qui vestimento uteris.« Item ipse in Epistola ad Orontianum (epist. 31): »Unaquaeque anima, videns se corporeo isto clausam gurgustio, quae tamen terrenae hujus habitationis consortio non degenerarit, ingemiscit gravata corporis hujus conjunctione, quia corruptibile corpus gravat animam, et inclinat terrenum habitaculum mentem multarum cogitationum.« Ecce qualis et quantus vir amictum animae corpus nominat, et intra corpus quasi quoddam gurgustium clausam asseverat. Beatus porro Augustinus, vir cautissimus atque disertissimus, in libro [Col. 0934C] de Quantitate animae definitionem ejus mirabili brevitate et veritate expressit, dicens (cap. 13): »Nam mihi videtur esse, subauditur anima, substantia quaedam rationis particeps, regendo corpori accommodata.« Et post non multa (cap. 14): »Quid mirum, si anima neque corporea sit, neque ulla aut longitudine porrecta, aut latitudine diffusa, aut altitudine solidata, et tamen tantum valeat in corpore, ut penes eam regimen sit omnium membrorum, et quasi cardo quidam in agendo cunctarum corporalium motionum?« Superius porro, cum sciret Deum omnia in mensura et numero et pondere disposuisse, spatium ejus, quod Deus penes se notum habet, a corporali distinxit, cum ait (ibid.): »Nam profecto quoniam corpus non est (neque enim aliter in corpore [Col. 0934D] ulla cernere valeret, ut superior ratio demonstrabat), procul dubio caret spatio quo corpora metiuntur, et hoc recte credi, aut cogitari, aut intelligi talis ejus quantitas non potest.« Quem sensum plenius in libro sexto de Trinitate isdem doctissimus vir multo manifestius excolit, dicendo (cap. 6): »Ideo simplicior est corpore, subauditur anima, quia non mole diffunditur per spatium loci, sed in unoquoque corpore et in toto tota est, et in qualibet ejus parte tota est. Et ideo cum fit aliquid in quavis exigua particula corporis, quod sentiat anima, quamvis non fiat in toto corpore, illa tamen tota sentit, quia totam non latet.« Item ipse in libro de Civitate Dei vigesimo primo (cap. 3): »Prima mors [Col. 0935A] animam nolentem pellit de corpore, secunda mors animam nolentem tenet in corpore. Ab utraque morte communiter id habetur, ut quod non vult anima, de suo corpore patiatur.« Idem ipse in eodem. »Iste alius modus, quo corporibus adhaerent spiritus et animalia fiunt, omnino mirus est, nec comprehendi ab homine potest, et hoc ipse homo est.« Ipse in libro vigesimo secundo (cap. 6): »Si enim animae tantummodo essemus, id est sine ullo corpore spiritus, et in coelo habitantes terrena animalia nesciremus, nobisque futurum esse diceretur, ut terrenis corporibus animandis quodam vinculo mirabili necteremur, nonne multo fortius argumentaremur id credere renuentes, et diceremus naturam non pati, ut res incorporea ligamento corporeo [Col. 0935B] vinciretur? Et tamen plena est terra vegetantibus animis haec membra terrena miro sibi quodam modo connexa et implicita.« Idem ipse in eodem libro (cap. 11): »In terreno ergo quid facit corpore? subauditur anima, in hac mole quid agit subtilior omnibus? in hoc pondere quid agit levior omnibus? in hac tarditate quid agit celerior omnibus? Itane per hujus tam excellentis naturae meritum non poterit effici ut corpus ejus levetur in coelum? et cum valeat nunc natura corporum terrenorum deprimere animas deorsum, aliquando et animae levare sursum terrena corpora non valebunt?« Idem in libro septimo de Genesi ad litteram (cap. 24): »Credatur ergo, si nulla Scripturarum auctoritas, seu veritatis ratio contradicit, hominem ita factum sexto die, ut corporis [Col. 0935C] quidem humani ratio causalis in elementis mundi, anima vero jam ipsa crearetur sicut primitus conditus est dies, et creata lateret in operibus Dei, donec eam suo tempore sufflando; hoc est inspirando, formato ex limo corpori insereret.« Sed et vir maximae auctoritatis Hieronymus in epistola ad Paulam consolatoria ita ponit (epist. 25 de obitu Blaesillae): »Postquam autem sarcina carnis abjecta ad suum anima revolavit auctorem, et in antiquam possessionem diu peregrinata conscendit, ex more parantur exsequiae.« Idem ipse in Epitaphio Nepotiani (epist. 3 ad Heliod.): »Ubi nunc decora illa facies? ubi totius corporis dignitas, quo veluti pulchro indumento pulchritudo animae vestiebatur? Marcebat, proh dolor! flante austro lilium, et [Col. 0935D] purpura violae in pallorem sensim migrabat.« Beatus quoque Gregorius in libro quinto Moralium ita dicit (cap. 25): »Cum enim corporeas imagines deserit, in semetipsam mens veniens non modicum ascendit. Sed quamvis incorporea sit anima, quia tamen corpori inhaeret, ex ipsa sui qualitate localis agnoscitur, quae carnalibus locis detinetur. Quae dum obliviscitur scita, cognoscit incognita, meminit oblivioni mandata, hilarescit post tristitiam, addicitur post laetitiam, ipsa sui diversitate indicat quantum a substantia aeternae et incommutabilis naturae distat, quae semper ut est idem est, ubique praesens, ubique invisibilis, ubique tota, ubique incomprehensibilis.« Idem ipse in consequentibus [Col. 0936A] (cap. 28): »Luteas quippe domos habitamus, quia in corporibus terrenis subsistimus. Quae bene Paulus considerans, ait: Habemus thesaurum istum in vasis fictilibus (II Cor. IV, 7).« Et post non multa (ibid.): »Tinea autem de veste nascitur, et eamdem vestem de qua oritur, oriendo corrumpit. Quasi vero quaedam vestis animae caro est. Sed haec nimirum vestis habet tineam suam, quia ab ipsa carnalis tentatio oritur, ex qua laceratur.« Cassiodorus quoque, vir acerrimi ingenii et insignis eruditionis, in libro quem de Anima conscripsit, magistros sanctae Ecclesiae in hac re, sicut et in aliis, se sequi ostendit, cum dicit post alia (cap. 6): »Mirum praeterea videtur, rem incorpoream, membris solidissimis colligatam, et sic distantes naturas in unam convenientiam [Col. 0936B] fuisse adductas, ut nec anima se possit segregare cum velit, nec retinere cum jussionem Creatoris agnoverit. Clausa illi sunt universa cum praecipitur insidere, aperta quoque redduntur cum jubetur exire. Nam si acerbus dolor vulneris infligatur, sine auctoris imperio non amittitur, sicut nec sine ipsius munere custoditur. Hinc est quod frequenter graviter vulneratos videmus evadere, et rursus levibus occasionibus interire.« Ecce quot et qualibus non argumentis, sed documentis ostenditur nobis animas corporibus vel indutas, vel colligatas, vel vinctas. Quorum auctoritati periculosum videtur nobis refragari. Restat ergo, si his non creditur, multa de divinis libris abradi, et cum ipsis mulcatis tantorum virorum doctrinam labefactari, [Col. 0936C] aut quod est ratius, contradictorem horum ab Ecclesiae societate secerni.



CAPUT III. Utrum anima cum corpore moveatur per loca.

Tertium capitulum est: Utrum anima cum corpore moveatur per loca. Hoc capitulum videtur esse subobscurum, quoniam non aperte ostendit, utrum perquirat, si anima cum aliquo corpore exeat ex hoc quod gestat corpore, an cum isto, quod ei divinitus adjudicatum est, moveatur per loca. Sed si requiritur utrum anima cum aliquo corpore exeat e corpore, beatus Augustinus ad hoc respondet in epistola ad Evodium (epist. 100): »Si autem, inquit, breviter vis audire, quid mihi videatur, nullo modo arbitror animam e corpore exire cum corpore, et [Col. 0936D] caetera quae in eadem epistola continentur.« Si autem quaeritur si cum corpore moveatur per loca, id est cum isto corpore quod gestat, mirum quomodo dicatur moveri, cum non moveatur a corpore, sed ipsa moveat corpus. Nam sine ejus praesentia vel nutu nullatenus corpora moveri, qui superiora intendit, manifeste cognoscit. Quam si abscedere contigerit, fiet quod scriptum est: Ut revertatur pulvis in terram suam, et spiritus redeat ad Deum qui dedit illum (Eccle. XII, 7). Attamen sicut ejus cum corpore copulam incomprehensibilem dicimus, ita etiam potestatem et nutum illius, quo corpus vivificatur, vegetatur, et regitur, spiritalem et ob id nobis incomprehensibilem dicimus. Viderit tamen aliquis, [Col. 0937A] cum alicunde digreditur, et alio perventum fuerit, utrum animam se vegetantem et vivificantem aliquo reliquerit, sine cujus, ut dictum est, praesentia moveri corpus nequiverit. Quam circumscriptam esse auctoritate Patrum constat, sicut et angelicos spiritus. Qui utique majoris nunc sunt dignitatis, et crebro ad ministeria mittuntur humana, dicente Paulo: Nonne omnes sunt administratorii spiritus in ministerium missi propter eos qui haereditatem capiunt salutis? (Hebr. I, 14.) Unde et beatus papa Gregorius in libro secundo Moralium ita dicit (cap. 2): »In hoc itaque est nunc natura angelica a naturae nostrae conditione distincta, quod nos et loco circumscribimur, et caecitatis ignorantia coarctamur; angelorum vero spiritus loco quidem circumscripti sunt, sed [Col. 0937B] tamen eorum scientia longe super nos incomparabiliter dilatatur.« Nec ignoramus beatum Augustinum quibusdam argumentationibus ad hoc pene pervenisse, ut diceret animas moveri tempore, et non loco. At vero, ut nobis videtur, considerans multa sibi objici posse, quae isti viderentur sententiae contraire, more suo quod asserere visus est, moderate studuit temperare, dicendo in libro de Genesi octavo (cap. 22): »Ut dicere, inquit, coeperam, si de anima quisque hoc non vult credere, non nimis urgendus est.« Porro autem quid anima in sensibus operetur corporis, et quia inter caetera etiam motu delectetur, idem beatus Augustinus attestatur in libro de Quantitate animae (cap. 33): »Nunc quod institueram intende, quae sit vis animae in sensibus, atque [Col. 0937C] in ipso motu manifestioris animantis, quorum nobis cum his quae radicibus fixa sunt nulla potest esse communio. Intendit se anima in tactum, et eo calida, frigida, aspera, lenia, dura, mollia, levia, gravia sentit atque discernit. Deinde innumerabiles differentias saporum, odorum, sonorum, formarum, gustando, olfaciendo, audiendo, videndoque dijudicat. Atque in his omnibus ea quae secundum naturam sui corporis sunt asciscit atque appetit, rejicit fugitque contraria. Removet se ab his sensibus certo intervallo temporum, et eorum motus quasi per quasdam ferias reparans, imagines rerum, quas per eos hausit, secum catervatim et multipliciter versat. Et hoc totum est somnus et somnia. Saepe etiam gestiendo ac vagando facilitate motus delectatur, et [Col. 0937D] sine labore ordinat membrorum concordiam. Pro copulatione sexus agit quod potest, atque in duplici natura societate atque amore molitur unum. In fetibus non jam gignendis tantummodo, sed etiam fovendis, alendisque conspirat. Rebus inter quas corpus agit, et quibus corpus sustentat, consuetudine sese innectit, et ab eis quasi membris aegre separatur.«



CAPUT IV. Utrum omnis creatura corporea sit, et solus Deus incorporeus.

Quartum locum tenet percontatio, utrum omnis creatura corporea sit, et solus Deus incorporeus. [Col. 0938A] Jam quidem in superioribus satis superque, ut putabamus, ostensum est, nec Deum esse corporeum, neque angelicam dignitatem, sed nec humanarum substantiam animarum: maxime cum Filius Dei ipse Deus dicat de Deo et Patre ac Spiritu sancto: Spiritus est Deus, et eos qui adorant eum, in spiritu et veritate oportet adorare (Joan. IV, 24), id est non in templo, neque in monte, quae sunt corpora, sed in spiritu et veritate, id est in mente, et non in aliqua imaginatione, quam sibi humanus animus de Deo solet confingere. Quod autem sancti angeli spiritus sint, et non corpora. Spiritus sanctus per Psalmistam loquitur, de Deo dicens: Qui facit angelos suos spiritus (Psal. CIII, 4). Videlicet ostendens quia eos, quos Deus in ministerio suo semper spiritus habet, [Col. 0938B] mittendo angelos id est nuntios facit. Nomen enim angelorum officium est, non natura. Sed et humanarum animarum substantiam non esse corpus, sed spiritum, testatur Paulus qui dicit: Quis enim hominum scit quae sunt hominis, nisi spiritus hominis qui in ipso est? (I Cor. II, 11.) Itaque et Deum, et angelorum animarumque humanarum substantiam, non corpus dicimus, sed spiritum. Sed Spiritum Deum tanquam Creatorem: angelos autem et animas spiritus quidem, sed tanquam a Deo creatos. Sed merito movet quomodo beatus Paulus apostolus Deum laudans, immortalem et invisibilem solum Deum dicit cum ait: Regi autem saeculorum immortali, invisibili, soli Deo honor et gloria in saecula saeculorum, Amen (I Tim. I, 17), cum constet et angelos immortales, [Col. 0938C] animasque humanas, atque invisibiles, quantum ad naturam spectat, conditas. Itemque in eadem epistola ad Timotheum (I Tim. VI, 15): Quem suis temporibus ostendet beatus et solus potens, Rex regum, et Dominus dominantium, qui solus habet immortalitatem, lucem habitans inaccessibilem. Quomodo enim solus beatus ille, cum dicatur et Beatus vir qui non abiit in concilio impiorum (Psal. I, 1), etc. Et: Beatus est vir qui timet Dominum (Psal. III, 1). Et: Beatus ille servus, quem cum venerit dominus ejus invenerit vigilantem? (Matth. XXIV, 46.) Quomodo solus potens, si Beati viri semen potens erit in terra (Psal. III, 2), quam intelligimus viventium? Quomodo solus habet immortalitatem, cum nec angeli mori possint, et animae humanae immortales sint [Col. 0938D] creatae? Sed intelligimus, quantum quidem ad naturam substantiamque earum attinet, inferiorumque creaturarum quae sunt utique corporales, eas et invisibiles atque sapientes, necnon et beatas et potentes et immortales munere Creatoris: collatas tamen Creatori, propter excellentem magnitudinem nihil horum habere. Ipse enim haec tanquam solus habet, qui a nullo accepit ut haberet. Porro autem, sive angelici spiritus, sive humanae animae, ex ejus fonte tanquam rivuli acceperunt, ut in eos haec vena dignitatis emanaret. Porro in epistola ad Hebraeos ita etiam dicit: Vivus est enim Dei sermo et efficax, et penetrabilior omni gladio ancipiti, et pertingens usque ad divisionem animae ac spiritus, compagum [Col. 0939A] quoque et medullarum, et discretor cogitationum et intentionum cordis, et non est ulla creatura invisibilis in conspectu ejus, omnia autem nuda sunt et aperta oculis ejus (Hebr. IV, 12). Quae testimonia collata nodum quaestionis propositae perfecte absolvunt, quia qui solus est invisibilis, et solus lucem inhabitat inaccessibilem, et quem vidit hominum nemo, sed nec videre potest (I Joan. IV), et qui exsuperat omnem sensum (Philip. IV), de eodem item dicitur, quod non sit ulla creatura invisibilis in conspectu ejus, et omnia nuda sunt et aperta oculis ejus. Cum ergo, ut jam dictum est, ipse dicatur invisibilis, et invisibilia omnia nuda et aperta sint oculis ejus, id est quia ipse quidem omnia tanquam nuda aspiciat, a nulla autem creatura, nisi quantum ipse gratuito [Col. 0939B] munere permittit, videatur, certum est quod ea quae natura sunt incorporea, comparatione illius habeantur quasi corporea. Unde beatus papa Gregorius in libro Moralium secundo, dum de his loqueretur ait (cap. 2): »Angelorum itaque scientia comparatione nostrae scientiae valde dilatata est, sed tamen comparatione divinae scientiae angusta. Sicut et ipsi illorum spiritus comparatione quidem nostrorum corporum spiritus sunt, sed comparatione summi et incircumscripti spiritus corpus. Et mittuntur igitur, et assistunt: quia et per hoc quod circumscripti sunt exeunt, et per hoc quod intus quoque praesentes sunt, nunquam recedunt.« Poteramus quidem et plura exempla ponere, in quibus sancti Patres solent angelorum spiritus corpora nominare: sed brevitati [Col. 0939C] studentes de his studuimus rejicere, dum haec sola putamus sufficere.



CAPUT V. Utrum natura animae terminos corporales excedat.

Deinde ordine suo ponitur capitulum: Utrum natura animae terminos corporales excedat. In qua re anceps noster fluctuat intellectus, quos terminos dicere velit corporales: utrumve istos quibus circumdata est, membris scilicet carnalibus, an omnia corpora, ut sunt coelum, et terra, et quae his continentur. Sed ad utrumque respondemus pro captu nostro. Anima namque terminos corporis sui excedit, dum longius per oculos corporis videt, quam ipsum corpus spatiatur, longius audit, longius odoratur, et [Col. 0939D] extra se tactum porrigit. Dum ergo hos sensus ultra corpus extendit, et his aliquando aut delectatur placitis, aut asperatur ingratis, manifestum est eam hos terminos corporales excedere. Si autem de omni corpore quaeritur, utrum scilicet omnia corporalia excedat, manifestum est haec non per sensus corporis sibi subjectos, sed per suos agere proprios, cogitatione scilicet, memoria et conjectura. Hinc beatus Ambrosius ait (lib. VI Hexamer. c. 8): »Non ergo caro potest esse ad imaginem Dei, sed anima nostra quae libera est, et diffusis cogitationibus atque consiliis huc atque illuc vagatur, quae considerando spectat omnia. Ecce nunc sumus in Italia, et cogitamus quae ad Orientales aut Occidentales partes [Col. 0940A] spectare videntur, et cum illis versari videmur, qui in Perside sunt constituti, et illos videmus quid agant in Africa. Si quos cognitos nobis ea terra susceperit, sequimur proficiscentes, inhaeremus peregrinantibus, copulamur absentibus, alloquimur separatos. Defunctos quoque ad colloquium suscitamus, eosque ut viventes complectimur et tenemus, et vitae officia his usumque deferimus. Ea igitur est ad imaginem Dei, quae non corporea aestimatur, sed mentis vigore quae absentes videt, transmarina visu obit, percurrit aspectu, scrutatur abdita, huc atque illud uno momento sensus suos per totius orbis fines et mundi secreta circumfert. Quae Deo jungitur, Christo adhaeret. Descendit in infernum, atque ascendit, libera versatur in coelo. Denique audi dicentem: [Col. 0940B] Nostra autem conversatio in coelis est (Philip. III, 20).« Augustinus in epistola ad Evodium (epist. 100): »Visiones autem illae, futurorumque praedictiones quomodo fiant, ille jam explicare conetur, qui novit qua vi efficiantur in unoquoque animo tanta cum cogitat. Videmus enim, planeque cernimus, in eo fieri multarum rerum visibilium, et ad caeteros corporis sensus pertinentium, innumerabiles imagines: quae non interest quam ordinate vel turbide fiant, sed tantum quia fiunt, quod manifestum est, qua vi et quomodo fiant, quisquis potuerit explicare, quae omnia certe quotidiana sunt atque continua, audeat praesumere aliquid ac definire, etiam de illis rarissimis visis. Ego autem tanto minus hoc audeo, quanto minus id quoque in nobis, quod vita continua vigilantes [Col. 0940C] dormientesque experimur, quo pacto fiat explicare sufficio. Nam cum ad te dictarem hanc epistolam, te ipsum animo contuebar, te utique absente atque nesciente, et quomodo possis his verbis moveri, secundum notitiam quae mihi de te inest imaginabar: atque id quonam modo in animo meo fieret, capere ac investigare non poteram, certus tamen non fieri corporeis molibus, nec corporeis qualitatibus, cum corpori simillimum fiat.« Ex libro de Civitate Dei decimo quinto: »Fieri ista in animo, vel ab animo nostro novimus, et certissimi sumus. Quomodo autem fiant, quanto attentius valuerimus advertere, tanto magis noster et sermo succumbit, et ipsa non perdurat intentio, ut ad liquidum aliquid nostra intelligentia etsi non lingua perveniat: et [Col. 0940D] putamus nos, utrum Dei providentia eadem sit quae memoria, et intelligentia, qui non singula cogitando aspicit, sed una et aeterna, et immutabili atque ineffabili visione complectitur cuncta quae novit, tanta mentis infirmitate posse comprehendere? In hac igitur difficultate et angustiis libet exclamare ad Deum vivum: Mirificata est scientia tua ex me, invaluit et non potero ad illam (Psal. CXXXVIII, 6). Ex me, inquit, intelligo quam sit mirabilis et incomprehensibilis scientia tua qua me fecisti, quando nec meipsum comprehendere valeo quem fecisti: et tamen in meditatione mea exardescit ignis, ut quaeram faciem tuam semper.«



CAPUT VI. Utrum Deus per tempora et loca moveatur.
[Col. 0941A]

Sextum capitulum succedit: Utrum Deus per tempora et loca moveatur. Mirum et valde mirabile est, si aliquis tam stolidus reperiatur, qui putet Deum per tempora moveri conditorem temporum. Quomodo enim moveri potest per tempora qui condidit tempora, quae sunt mutabilitati obnoxia? Nam propheta David, considerans eum nec initium habere, nec termino angustari, ait: Initio tu terram fundasti, Domine, et opera manuum tuarum sunt coeli. Ipsi peribunt, tu autem permanes, et omnia ut vestimentum veterascent. Et sicut amictum mutabis eos, et mutabuntur. Tu autem idem ipse es, et anni tui non deficient (Psal. CI, 26-28). Quisquis ergo considerat [Col. 0941B] in his dictis, quod initio, id est temporibus incipientibus, terram et coelum Dominus fundaverit, et quod his mutatis idem ipse sit, facile videt, non eum vel initium cepisse cum tempore, vel finem sortiri cum temporibus, quibus incipientibus ipse fuerit, et quibus occidentibus idem ipse incommutabilis permaneat. Et quidem creaturam per tempora moveri jussit, dum et quaedam sidera in motu constituit, temporaque ipsa sibi succedere jussit, aeris qualitatem variari voluit, terrae faciem diverso modo vicissim atque alternatim succedere statuit, hominemque per aetates varias usque ad ultimum vitae tempus volvere judicavit, seipsum tamen nulla mutabilitatis lege constrinxit. Unde ad Moysen ait: Ego sum qui sum, et dices filiis Israel: Qui est misit me ad vos [Col. 0941C] (Exod. III, 14). Moventur per tempora quae sunt creata cum tempore. Solus porro ille cum tempore non potest moveri, quem constat nulla mutabilitatis lege vinciri. Porro per loca quis moveri Deum putet, cum ipse de semetipso dicat: Coelum et terram ego impleo? (Jer. XXIII, 24.) Et item: Quam domum aedificabitis mihi, dicit Dominus, aut quis locus requietionis meae? nonne manus mea fecit haec omnia? (Isa. LXVI, 1.) Itemque Salomon sapientissimus ait loquens ad Deum: Si enim coelum et coeli coelorum te capere non possunt, quanto magis haec domus quam aedificavi? (III Reg. VIII, 27.) Et iterum de Sapientia, quae Deus est, scribitur: Attingit autem a fine usque ad finem fortiter, et disponit omnia suaviter (Sap. VIII, 1). Si ergo ejus vis omnia penetrat, et angusta [Col. 0941D] est Creatoris magnitudini creatura per eum condita, Psalmista dicente: Magnitudinis ejus non est finis (Psal. CXLIV, 3), quis credere possit eum per locum moveri, cui non patet locus alibi secedendi? Si enim omnia implet, nullus vacuus locus remanet. Unde patet implere omnia qui condidit universa. Augustinus in libro de Genesi ad litteram octavo (cap. 19): »Dicimus itaque ipsum summum, verum, unum ac solum Deum, Patrem et Filium et Spiritum sanctum, id est Deum, Verbumque ejus, et utriusque Spiritum, Trinitatem ipsam, neque confusam, neque separatam, Deum qui solus habet immortalitatem, et lucem habitat inaccessibilem, quem nemo hominum vidit, nec videre potest, nec locorum vel finito [Col. 0942A] vel infinito spatio contineri, nec temporum vel finito vel infinito volumine variari. Neque enim est in ejus substantia qua Deus est, quod brevius sit in parte quam in toto, sicut necesse est esse in iis quae in locis sunt: aut fuit in ejus substantia quod jam non est, vel erit quod nondum est, sicut in naturis quae possunt temporis mutabilitatem pati (cap. 10). Hic ergo incommutabili aeternitate vivens creavit omnia simul, ex quibus currerent tempora, et implerentur loca, temporalibusque et localibus rerum motibus saecula volverentur. In quibus rebus quaedam spiritalia, quaedam corporalia condidit: formans materiam, quam nec alius, nec nullus, sed omnino ipse informem ac formabilem instituit, ut formationem suam non tempore, sed origine praeveniret.« [Col. 0942B] Isidorus in libro Sententiarum, quod Deo nulla temporum successio ascribatur ita dicit (lib. I, c. 8): »Omnia tempora praecedit divina aeternitas. Nec in Deo praeteritum, praesens, futurumve aliquid creditur, sed omnia praesentia in eo dicuntur, quia aeternitate sua cuncta complectitur. Alioquin mutabilis est Deus credendus, si ei successiones temporum ascribuntur. Si semper aliqua essent cum Deo tempora, non esset tempus, sed esset aeternitas, nec mutarentur tempora, sed starent.«



CAPUT VII. Utrum anima sola tempore moveatur.

Septimum in ordine capitulorum locum tenet, Utrum anima sola tempore moveatur. De qua in [Col. 0942C] superiori capitulo dictum continetur. Stupemus autem, cur quaesitum sit, utrum anima sola tempore moveatur, cum omnia quae vivunt quidem succo et viriditate, sed et ea quae vivunt quidem anima et carent ratione, subjecta sint motui per tempus. Frustra igitur de anima sola utrum tempore moveatur requiritur, quod ei cum pluribus creaturis commune esse probatur. In hoc tantum distans, quod ea mutabilitas temporis, quae aliis accidit plurimis increscendo, imminuendo, corporalibus utique modis, huic accidit spiritaliter, sicut est sapere et desipere. In his namque solis crescere et decrescere dicitur anima. Nam temporaliter movetur, sicut jam praefatum est, cum de aliis ad alia transfertur, non cremento aut diminutione, sicut se habent plurimae [Col. 0942D] creaturae, quae moventur corporali conversione. Sed motio ejus maxime consistit in morum voluntatisque permutatione. Ipsa tamen locum cardinis tenens, cum sit spiritus, vivificat ac movet localiter suis nutibus corpus. Motionem namque ejus propriam pater Augustinus more suo excellenter insinuat, in expositione psalmi centesimi quadragesimi quinti dicens: »Ecce homo stat, cantat Deo aliquanto prolixius, et saepe labia moventur ad cantum, cogitatio autem per nescio quae desideria volat. Stabat ergo mens nostra quodam modo ad laudem Dei, et anima nostra per diversas cupiditates vel curas negotiorum hac atque illac fluitabat. Quasi desuper attendit ipsa mens ad fluitantem hac atque illac, et [Col. 0943A] ejus inquietudine molestiarum quasi conversa alloquitur: Lauda, anima mea, Dominum, quid est quod de aliis rebus satagis? quid est quod te occupat cura rerum terrenarum atque mortalium? Sta mecum, lauda Dominum. Et quasi ipsa anima praegravata, et non valens ita consistere ut dignum est, respondet menti: Laudo Dominum in vita mea. Quid est in vita mea? quia modo in morte mea sum. Ergo prius exhortare te, et dic: Lauda, anima mea, Dominum. Respondet tibi anima tua: Laudo quantum possum, tenuiter, exiliter, infirmiter. Quare? quia quandiu sumus in corpore, peregrinamur a Domino. Quare sic laudas Dominum, non perfecte, non stabiliter? Interroga Scripturam, qui corpus quod corrumpitur aggravat animam, et deprimit terrena [Col. 0943B] inhabitatio sensum multa cogitantem (Sap. IX, 15). Tolle mihi corpus quod aggravat animam, et laudo Dominum. Tolle mihi terrenam habitationem deprimentem sensum multa cogitantem, et a multis in unum confluam ut laudem Dominum. Quandiu autem ita sum, non possum, praegravor. Quid ergo? silebis, et non laudabis perfecte Dominum? Laudabo Dominum in vita mea.«



CAPUT VIII. Utrum substantia divinitatis corporalibus oculis post resurrectionem corporum videatur.

Octavum capitulum, quod et ultimum est, requirit, utrum substantia divinitatis corporalibus oculis post resurrectionem corporum videatur. Scimus quidem [Col. 0943C] sanctorum desideria in hac vita positorum ad hoc potissimum anhelare, ut Deum mereantur videre. Et hoc totum est, propter quod hic carnem macerant jejuniis et vigiliis, aliisque afflictionum generibus, sicut Paulus apostolus dicit; propter quod et emolumenta cuncta contemnant temporalia, quantum fieri potest: et si necessitas exegerit, etiam et corpus suum multimodae tradunt passioni. Et quia hic positi, id est carnis onere praegravati, eum videre nequeunt, sicut Dominus Moysi ait: Non enim videbit me homo, et vivet (Exod. XXXIII, 30), satagunt hic corda mundare et quantum posse est ad hoc purificare, ut ad ipsius visionem mereantur pertingere, hic interim per speculum in aenigmate, et post facie ad faciem, dicentes Deo intimis suspiriis: Domine, [Col. 0943D] dilexi decorem domus tuae, locum habitationis gloriae tuae (Psal. XXV, 8). Itemque: Tibi dixit cor meum, exquisivit te facies mea, faciem tuam, Domine, requiram. Ne avertas faciem tuam a me, ne declines in ira a servo tuo (Psal. XXVI, 8). Sed et illud: Sitivit anima mea ad Deum vivum, quando veniam et apparebo ante faciem Dei mei? (Psal. XLI, 3.) Certissime enim sciunt, quia remuneratio laborum eorum est visio Conditoris sui. Quod ostendit Psalmista cum dicit Domino: Satiabor dum manifestabitur gloria tua (Psal. XVI, 15). Quod etiam ipse Dominus, qui summam beatitudinis constare demonstrat, in aspectu Dominicae visionis, dicendo: Beati mundo corde, quoniam ipsi Deum videbunt (Matth. V, 8). Itemque [Col. 0944A] promittendo illis: Qui diligit me diligetur a Patre meo, et ego diligam eum, et manifestabo meipsum illi (Joan. XIV, 21). Et non solum se, sed etiam Patrem et Spiritum sanctum, inseparabilem scilicet trinum Deum, dilectoribus suis promittit adfuturum, cum dicit: Qui diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus (ibid., 23). Sed et de Spiritu sancto promittit quod apud eos maneat, et in eis sit. Sed haec visio utrum per oculos corporeos fiat, an incorporeos, multo quaesitu investigatum est, et a sanctis Patribus res tanta, eo quod sit obscurissima, maxima disputatione pulsata. Dicentibus aliis, quod Deus invisibilis non posset videri per creaturam visibilem atque corpoream: sed [Col. 0944B] quod Apostolus dicit: Nunc per speculum in aenigmate, tunc autem facie ad faciem (I Cor. XIII, 12), hoc sit quod ait: Nunc cognosco ex parte, tunc autem cognoscam sicut et cognitus sum (ibid.). Alii vero asserunt congrue, ut corpori spiritali id attribuatur muneris, ut quamvis corpus sit, quia spiritali tamen praeditum est dignitate, ipsam Redemptoris sui mereatur gloriam contueri, pro cujus amore non dubitavit in hoc saeculo diversis cruciatibus atque laboribus affici. De qua re unius hoc est beati Augustini dicta ponimus, qui praecessorum suorum sensus relegens quid de hoc senserit videamus. »Quapropter cum ex me, inquit (lib. XXII de Civit. Dei, cap. 9), quaeritur quid acturi sint sancti in illo corpore spiritali, non dico quod jam video, sed dico quod credo, secundum [Col. 0944C] illud quod in Psalmo lego: Credidi propter quod locutus sum (Psal. CXV, 1). Dico itaque quod visuri sunt Deum in ipso corpore. Sed utrum per ipsum, sicut per corpus nunc videmus solem, lunam, stellas, mare, ac terram, et quae sunt in ea, non parva quaestio est. Durum est enim dicere, quod sancti talia corpora tunc habebunt, ut non possint oculos claudere atque aperire cum volunt: durius autem, quod ibi Deum quisquis oculos clauserit non videbit. Si enim propheta Elisaeus puerum suum Giezi absens corpore vidit accipientem munera, quae dedit ei Naaman Syrus, quem propheta memoratus a leprae deformitate mundaverat, quod servus nequam domino suo non vidente latenter se fecisse putaverat (IV Reg. V), quanto magis in illo corpore spiritali videbunt sancti [Col. 0944D] omnia, non solum si oculos claudant, verum etiam unde sunt corpore absentes? Tunc enim erit perfectum illud, de quo loquens Apostolus: Ex parte enim cognoscimus, inquit, et ex parte prophetamus. Cum autem venerit quod perfectum est, quod ex parte est evacuabitur (I Cor. XIII, 9). Deinde ut quomodo posset aliqua similitudine ostenderet, quantum ab illa quae futura est distet haec vita, non qualiumcunque hominum, verum etiam qui praecipua hic sanctitate sunt praediti: Cum essem, inquit, parvulus, quasi parvulus sapiebam, quasi parvulus loquebar, quasi parvulus cogitabam. Cum autem factus sum vir, evacuavi quae parvuli erant. Videmus nunc per speculum in aenigmate, tunc autem facie ad faciem. [Col. 0945A] Nunc cognosco ex parte, tunc autem cognoscam sicut et cognitus sum (I Cor. XIII, 11). Si ergo in hac vita, ubi hominum mirabilium prophetia ita comparanda est illi vitae quasi parvuli ad juvenem, vidit tamen Elisaeus accipientem sibi munera servum suum ubi ipse non erat, itane cum venerit quod perfectum est, nec jam corpus corruptibile aggravabit animam, sed incorruptibile nihil impediet, illi sancti ad ea quae videnda sunt oculis corporeis, quibus Elisaeus absens ad servum suum videndum non indiguit, indigebunt? Nam secundum interpretes septuaginta, ista sunt ad Giezi verba prophetae: Nonne cor meum iit tecum, quando conversus est vir de curru in obviam tibi, et accepisti pecuniam? etc.; sicut autem ex Hebraeo interpretatus est presbyter Hieronymus: [Col. 0945B] Nonne cor meum, inquit, in praesenti erat, quando reversus est homo de cursu suo in occursum tui (IV Reg. V, 26). Corde suo ergo se dixit hoc vidisse propheta, adjuto quidem mirabiliter nullo dubitante divinitus. Sed quando amplius tunc omnes munere isto abundabunt, cum Deus erit omnia in omnibus? Habebunt tamen etiam illi oculi corporei officium suum, et in loco suo erunt, uteturque illis spiritus per spiritale corpus. Neque enim et ille propheta, quia non eis indiguit ut videret absentem, non eis usus est ad videnda praesentia, quae tamen spiritus videre posset, etiamsi illos clauderet, sicut vidit absentia ubi cum eis ipse non erat. Absit ergo ut dicamus illos sanctos in illa vita Deum clausis oculis non visuros, [Col. 0945C] quem spiritu semper videbunt. Sed utrum videbunt etiam per oculos corporis, cum eos apertos habebunt, inde quaestio est. Si enim tantum poterunt in corpore spiritali, eo modo utique etiam ipsi oculi spiritales, quantum possunt isti quales nunc habemus, procul dubio per eos Deus videri non poterit. Longe itaque alterius erunt potentiae, si per eos videbitur incorporea illa natura, quae non continetur loco, sed ubique tota est. Non enim quia dicimus Deum et in coelo esse et in terra, ipse quippe ait per prophetam: Coelum et terram ego impleo (Jer. XXIII, 24), aliam partem dicturi sumus eum in coelo habere, et in terra aliam: sed totus in coelo est, totus in terra, non alternis temporibus, sed utrumque simul, quod nulla natura corporalis potest. [Col. 0945D] Vis itaque praepollentior oculorum erit illorum, non ut acrius videant, quam quaedam perhibentur videre serpentes et aquilae (quantalibet enim acrimonia cernendi eadem quoque animalia, nihil aliud possunt videre quam corpora), sed ut videant et incorporalia. Et fortasse ista virtus magna cernendi data fuerit ad horam, etiam in isto mortali corpore, oculis sancti viri Job, quando ait ad Deum: In obauditu auris audiebam te prius, nunc autem oculus meus videt te. Propterea despexi memetipsum, et distabui, et existimavi me terram et cinerem (Job XLII, 5). Quamvis nihil hic prohibeat oculum cordis intelligi, de quibus oculis ait Apostolus: Illuminatos oculos habere cordis vestri (Ephes. I, 18). Ipsis autem [Col. 0946A] videri Deum cum videbitur, Christianus ambigit nemo, qui fideliter accipit quod ait Deus ille magister: Beati mundi corde, quoniam ipsi Deum videbunt (Matth. V, 8). Sed utrum etiam corporalibus ibi oculis videatur, hoc in ista quaestione versamus. Illud enim quod scriptum est: Et videbit omnis caro salutare Dei (Luc. III, 6), sine ullius nodo difficultatis sic intelligi potest, ac si dictum fuerit, et videbit omnis homo Christum Dei, qui utique in corpore visus est, et in corpore videbitur quando vivos et mortuos judicabit. Quod autem ipse sit salutare Dei, multa sunt et alia testimonia Scripturarum, sed evidentius venerandi illius senis Simeonis verba declarant, qui cum infantem Christum accepisset in manus suas: Nunc, inquit, dimittis servum tuum, [Col. 0946B] Domine, secundum verbum tuum in pace. Quoniam viderunt oculi mei salutare tuum (Luc. III, 29). Illud etiam quod ait supra memoratus Job, sicut in exemplaribus quae in Hebraeo sunt invenitur, et in carne mea videbo Deum (Job XIX, 26), resurrectionem quidem carnis sine dubio prophetavit, non tamen dixit, Per carnem meam. Quod quidem si dixisset, posset Deus Christus intelligi, qui per carnem in carne videbitur. Nunc vero potest et sic accipi, in carne mea videbo Deum, ac si dixisset, In carne mea ero cum videbo Deum. Et illud quod ait Apostolus, facie ad faciem (I Cor. XIII, 11), non cogit ut Deum per faciem hanc corporalem, ubi sunt oculi corporales, nos visuros esse credamus, quem spiritu sine intermissione videbimus. Nisi enim esset etiam interioris [Col. 0946C] hominis facies, non diceret idem Apostolus: Nos autem revelata facie gloriam Domini speculantes, in eamdem imaginem transformamur de gloria ad gloriam, tanquam a Domini spiritu (II Cor. III, 18). Nec aliter intelligimus et quod in psalmo canitur: Accedite ad eum, et illuminamini, et facies vestrae non erubescent (Psal. XXXIII, 6). Fide quippe acceditur ad Deum, quam cordis constat esse, non corporis. Sed quia spiritale corpus nescimus quantos habebit accessus, de re quippe inexperta loquimur, ubi aliqua, quae aliter intelligi nequeant, divinarum Scripturarum non occurrit et succurrit auctoritas, necesse est ut contingat in nobis quod legitur in libro Sapientiae: Cogitationes mortalium timidae, et incertae providentiae nostrae (Sap. IX, 14). Ratiocinatio [Col. 0946D] quippe illa philosophorum, qua disputant mentis aspectu intelligibilia videri, et sensu corporis sensibilia, id est corporalia, ut nec intelligibilia per corpus, nec corporalia per seipsa mens valeat intueri, si posset nobis esse certissima, profecto certum esset per oculos corporis, etiam spiritales, nullo modo posse videri Deum. Sed istam ratiocinationem et vera ratio, et prophetica irridet auctoritas. Quis enim ita sit aversus a vero, ut dicere audeat Deum corporalia ista nescire? Nunquid ergo corpus habet, per cujus oculos ea possit addiscere? Deinde quod de propheta Elisaeo paulo ante diximus, nonne satis indicat etiam spiritu, non per corpus, corporalia posse cerni? Quando enim servus ille munera accepit, [Col. 0947A] utique corporaliter gestum est, quod tamen propheta non per corpus, sed per spiritum vidit. Sicut ergo constat videri corpora spiritu, quid si tanta erit potentia spiritalis corporis, ut corpore videatur et spiritus? Spiritus enim est Deus. Deinde vitam quidem suam, qua nunc vivit in corpore, et haec terrena membra vegetat, facitque viventia, interiore sensu quisque non per corporeos oculos novit. Aliorum vero vitas, cum sint invisibiles, per corpus videt. Nam unde viventia discernimus a non viventibus corpora, nisi corpora simul vitasque videamus, quas nisi per corpus videre non possumus? Vitas autem sine corporibus corporeis oculis non videmus. Quamobrem fieri potest, valdeque credibile est, sic nos esse visuros mundana tunc corpora [Col. 0947B] coeli novi et terrae novae, ut Deum ubique praesentem, et universa etiam corporalia gubernantem, per corpora quae gestabimus, et quae conspiciemus quaquaversum oculos duxerimus, clarissima perspicuitate videamus. Non sicut nunc invisibilia Dei per ea quae facta sunt intellecta conspiciuntur per speculum in aenigmate, et ex parte, ubi plus in nobis valet fides qua credimus, quam rerum corporalium species, quam per oculos cernimus corporales: sed sicut homines, inter quos viventes motusque vitales exercentes vivimus, mox ut aspicimus, non credimus vivere, sed videmus: cum eorum vitam sine corporibus videre nequeamus, quam tamen in eis per corpora remota omni ambiguitate conspicimus. Ita quacunque spiritalia illa lumina corporum [Col. 0947C] nostrorum circumferemus, incorporeum Deum omnia regentem etiam per corpora contuebimur. Aut ergo per illos oculos sic videbitur Deus, ut aliquid habeant in tanta excellentia menti simile, quo et incorporea natura cernatur: quod ullis exemplis, sine Scripturarum testimoniis divinarum, vel difficile est vel impossibile ostendere. Aut quod est ad intelligendum facilius, ita Deus nobis erit notus atque conspicuus, ut videatur spiritu a singulis nobis in singulis nobis, videatur ab altero in altero, videatur in seipso, videatur in coelo novo et terra nova, atque in omni quae tunc fuerit creatura, videatur et per corpora in omni corpore, quocunque fuerint spiritalis corporis oculi acie perveniente directi. Patebunt etiam cogitationes nostrae invicem [Col. 0947D] nobis. Tunc enim implebitur quod Apostolus cum dixisset: Nolite ante tempus quidquam judicare, mox addidit: quoad usque veniat Dominus, et illuminet abscondita tenebrarum, et manifestabit cogitationes cordis, et tunc laus erit unicuique a Deo (I Cor. IV, 5).« Huic capitulo sufficere credidimus tanti ac talis viri auctoritatem, caventes epistolaris schedulae prolixitatem. Nam metuentes vestrum animum circa multa occupatum, et materiam responsionum, sic inter utrumque medium incessum librare conati sumus, ut et veritas ad interrogata pateret, et occupatum animum longitudo non taederet. Nam nec istius viri alia opera tangere modo libuit, et causa praelibata aliorum doctorum opuscula ponere interdixit. [Col. 0948A] Maluimus namque appetenti cibos spiritales aviditatem concitare, quam nimietate nostra taedium excitare. Adsunt ergo plurima in sanctis libris de his documenta, quae et quaerentem exerceant, et invenientem dapsili convivio reficiant. Haec itaque delibavimus parva, ut dictum est, ut animum discendi avidum provocemus ad majora.



Quae sequuntur, in veteri codice post superiora subjiciebantur. QUOD ANIMA SIT IN CORPORE.

Augustinus in sermone 8 Evangelii Joannis: »Nunquid haec corpus, et non anima, id est habitatrix corporis agit? nec tamen videt oculis, et ex his quae agit admirationem movet. Quanta agit per corpus attendite: cum subtrahitur corpori, cadaver jacet.«

[Col. 0948B] Item in sermone 18: »Ibi est imago Dei, in interiore homine habitat Christus, in interiore homine renovaris ad imaginem Dei, in imagine sua cognosce auctorem ejus. Vide quemadmodum omnes corporis sensus cordi intronuntient quid senserint foris. Vide quam multos ministros habeat unus interior imperator. Renuntiant oculi cordi alba et nigra, et caetera quae ibi sequuntur.«

In sermone 19: »Est ergo ipsa, etiam si sit insipiens, injusta, impia, vita corporis. Quia vero vita ejus est Deus, quomodo cum ipsa est in corpore, praestat illi vigorem,« et reliqua.

In sermone 29: »Est homo interior, est et exterior. Et ille quidem interior invisibilis, exterior autem visibilis: sed melior interior, quam exterior.«

In sermone 43: »Quid est ista mors? relictio corporis, depositio sarcinae gravis: sed si alia sarcina [Col. 0948C] non portetur, qua homo in gehennam praecipitetur.« Item ibi: »Inest corpus, sed nullus est sensus: habitatio jacet, habitator abscessit.« Item ibi: »Nam cum illi lapides tollerent ut mitterent in eum, quid magnum erat, ut eos continuo dehiscens terra sorberet, et pro lapidibus inferos invenirent?«

In sermone 44: »In illa nocte dives ardebat, et stillam aquae de digito pauperis requirebat: dolebat, angebatur, fatebatur, nec ei subveniebatur, et conatus est bene facere dicens: Et dicat illis, ne et ipsi veniant in locum tormentorum (Luc. XVI, 28).«

In sermone 47: »Mori carni tuae est amittere vitam tuam: mori animae tuae est amittere vitam suam. Vita carnis tuae anima tua, vita animae tuae Deus tuus. Quomodo moritur caro amissa anima, quae vita est ejus: sic moritur anima amisso Deo, qui vita est ejus. Certe ergo immortalis est anima? plane immortalis, quia vivit et mortua est. Quod enim de vidua deliciosa dixit Apostolus, etiam de [Col. 0948D] anima si Deum suum amiserit dici potest: Vivens mortua est (I Tim. V, 6).« Item post alia: »Mortuus est enim pro nobis in cruce, sine dubio caro ipsius exspiravit animam: ad tempus exiguum anima deseruit carnem redeunte anima resurrecturam.« Et post aliquanta: »Omnes enim homines quando moriuntur ponunt animam, sed non omnes in Christo ponunt, et nemo habet potestatem sumere quod posuerit. Christus autem et pro nobis posuit, et quando voluit posuit, et quando voluit sumpsit. Ponere ergo animam mori est. Caro ergo ponit animam suam exspirando.« Et post paululum: »Quid est, caro illum tradidit? caro illum emisit, caro illum exspiravit. Ideo dicitur enim exspirare extra spiritum fieri. Quomodo est exsultare extra solum fieri, exorbitare extra orbitam fieri, sic exspirare extra spiritum fieri, qui spiritus anima est. Cum ergo exit anima a carne, et remanet caro sine anima, tunc homo ponere animam dicitur.« Et [Col. 0949A] post aliquanta: »Quaere ubi est Apostolus modo. Si quis respondeat in requie cum Christo, verum dicit. Iterum si quis respondeat, Romae in sepulcro, et ipse verum dicit. Illud mihi de anima, hoc de ejus carne respondit. Nec tamen ideo duos dicimus apostolos Paulos, unum qui requiescit in Christo, alterum qui est positus in sepulcro.« Et post paululum: »Sed ex quo consortium carnis et animae hominis nomen accepit, jam et singulum atque separatum utrumlibet eorum nomen hominis tenuit.«

In sermone 48: »Ingressi sumus credendo, egrediemur moriendo. Sed quomodo per ostium fidei ingressi sumus, sic fideles de corpore exeamus.«

In sermone 49: »Dormit ergo omnis mortuus, et bonus et malus. Sed quomodo interest in ipsis qui quotidie dormiunt et exsurgunt, quid quisque videat in somnis: alii sentiunt laeta omnia, alii torquentia, ita ut evigilans dormire timeat, ne ad ipsa iterum redeat. Sic unusquisque hominum cum causa sua dormit, cum causa sua surgit: et interest quali custodia [Col. 0949B] quisque recipiatur, ad judicem postea producendus. Nam et receptiones in custodiam pro meritis causarum adhibentur. Alios jubentur custodire lictores, humanum et mite officium atque civile: alii traduntur optionibus, alii mittuntur in carcerem, et ipso carcere non omnes, sed pro meritis graviorum causarum, in ima carceris contruduntur. Sicut ergo diversae custodiae agentium in officio, sic diversae custodiae mortuorum, et diversa merita resurgentium. Receptus est pauper, receptus est dives, sed ille in sinu Abrahae, ille ubi sitiret, et guttam non inveniret (Luc. XVI). Habent ergo omnes animae, ut ex hac occasione instruam charitatem vestram, habent omnes animae, cum de saeculo exierint, diversas receptiones suas. Habent gaudium bonae, malae tormenta: sed ut facta fuerit resurrectio, et bonorum gaudium amplius, erit, et malorum tormenta graviora, quando cum corpore torquebuntur. Recepti sunt in pacem sancti patriarchae, prophetae, apostoli, [Col. 0949C] martyres, boni fideles: omnes tamen in finem accepturi sunt quod promisit Deus. Promissa est enim resurrectio etiam carnis, mortis consumptio, vita aeterna cum angelis. Hoc omnes simul accepturi sumus. Nam requiem quae continuo post mortem datur, si ea dignus est, tunc accipit quisque cum moritur. Priores acceperunt patriarchae: videte ex quo requiescunt, posteriores prophetae, recentius apostoli, multo recentiores sancti martyres, quotidie boni fideles. Et alii in ista requie jam diu sunt, alii non tam diu, alii paucioribus annis, alii recenti tempore. Cum vero de hoc somno evigilabunt, simul omnes quod promissum est accepturi sunt.«

In sermone 57: »Sed in eis qui jam de corpore exierunt, et carnis indumento exspoliati sunt, neque enim ab ea separati sunt, respondet Ecclesia: Exui me tunicam meam, quomodo induar eam? (Cant. V, 3.) Recipietur quidem illa tunica, et in eis qui jam exuti sunt rursus carne vestietur Ecclesia.«

[Col. 0949D] In sermone 65: »Si enim mors est, quando de corpore anima exit, quomodo non est mors quando de mundo amor noster exit? Valida est ergo sicut mors dilectio (Cant. VIII, 6).«

In sermone 119: »Inclinato capite tradidit spiritum (Joan. XIX, 17). Quis itaque vestem ponit quando voluerit, sicut se carne enuit quando voluit?«

Augustinus in quarto libro de Trinitate capite decimo tertio: »Nescit diabolus quomodo illo et insidiante et furente utatur ad salutem fidelium suorum excelsissima sapientia Dei, a fine superiore, quod est initium spiritalis creaturae, usque ad finem inferiorem, quod est mors corporis, pertendens fortiter et disponens omnia suaviter. Attingit enim ubique propter suam munditiam, et nihil inquinatum in eam incurrit. A morte autem carnis alieno diabolo, unde nimium superbus incedit, mors alterius generis praeparatur in aeterno igne tartari, quo [Col. 0950A] non solum cum terrenis, sed etiam cum aereis corporibus excruciari spiritus possint.«

Idem in libro de vera Religione (cap. 28): »Quid igitur restat, unde non possit anima recordari primam pulchritudinem quam relinquit, quando de ipsis suis vitiis potest? Ita enim sapientia Dei pertendit a fine usque ad finem fortiter (Sap. VIII, 1). Ita per hanc summus ille artifex opera sua in unum finem decoris ordinata contexuit: ita illa bonitas a summo ad extremum nulli pulchritudini quae ab ipso solo esse posset invidit, ut nemo ab ipsa veritate dejiciatur, qui non excipiatur ab aliqua effigie veritatis. Quare in corporis voluptate quid teneat nihil aliud invenies quam convenientiam. Nam si resistentia pariunt dolorem, convenientia pariunt voluptatem. Recognosce igitur quae sit summa convenientia: noli ire foras, in te ipsum redi: in interiore homine habitat veritas.« Idem in eodem (cap. 51): »Si nos miracula spectaculorum et pulchritudo delectat, illam desideremus videre sapientiam, quae pertendit a [Col. 0950B] fine usque ad finem fortiter, et disponit omnia suaviter (Sap. VIII, 1). Quid enim mirabilius vi incorporea mundum corporeum fabricante et administrante, aut quid pulchrius ordinante et ornante?«

Idem in libro de Quantitate animae (cap. 30): »Illud quod pati non potest oculus nisi adsit anima, id est quod videndo patitur: hoc solum ibi patitur ubi non est: ex quo cui non videatur nullo loco animam contineri?« Idem in eodem (cap. 31): »Cur ergo non, cum tam multis argumentis superius editis, atque abs te firmissime comprobatis, planum tibi factum sit, non loco animam contineri, atque ob hoc nullius esse talis quantitatis, qualem in corporibus cernimus?« Idem in eodem (cap. 34): »Animae natura, nec terra, nec maria, nec sidera, nec luna, nec sol, nec quidquam omnino quod tangi aut oculis videri possit.«

Augustinus in libro decimo tertio de Trinitate (cap. 12): »Modus autem iste, quo traditus est homo [Col. 0950C] in diaboli potestatem, non ita debet intelligi, tanquam hoc Deus fecerit, aut fieri jusserit, sed quod tantum permiserit, juste tamen. Illo enim deserente peccantem, peccati auctor illico invasit. Nec ita sane Deus deseruit creaturam suam, ut non se illi exhiberet Deum creantem et vivificantem, et inter poenalia mala etiam bona malis multa praestantem. Non enim continuit in ira sua miserationes suas, nec hominem a lege suae potestatis amisit, quando in diaboli potestate esse permisit.«

Idem in libro primo (cap. 3): »Arbitror sane nonnullos tardiores in quibusdam locis librorum meorum opinaturos me sensisse quod non sensi, aut non sensisse quod sensi. Quorum errorem mihi tribui non debere quis nesciat, si velut me sequentes, neque apprehendentes, deviaverint in aliquam falsitatem, dum cogor per quaedam densa et opaca viam carpere: quandoquidem nec ipsis sanctis divinorum librorum auctoritatibus ullomodo quisquam recte [Col. 0950D] tribuerit tam multos et varios errores haereticorum, cum omnes ex eisdem scripturis falsas atque fallaces opiniones suas conentur defendere?« Idem in eodem (cap. 10): »Ut inquantum Deus est cum illo nos subjectos habeat, inquantum sacerdos nobiscum illi subjectus sit. Quapropter cum Filius sit et Deus et homo, alia substantia Deus, alia homo, homo potius in Filio, quam Filius in Patre: sicut caro animae meae, alia substantia est ad animam meam, quamvis in uno homine, quam anima alterius hominis ad animam meam.« Item idem in eodem (cap. 12): »Plerumque dicit Filius: Dedit mihi Pater. In quo vult intelligi quod eum genuerit Pater: non ut tanquam existenti et non habenti dederit aliquid, sed ipsum dedisse ut haberet, genuisse est ut esset. Non enim sicut creatura, ita Dei Filius, ante incarnationem et ante assumptam creaturam unigenitus per quem facta sunt omnia, aliud est et aliud habet, sed hoc ipsum est quod est, id quod habet.« Idem [Col. 0951A] in tertio (de Trin. c. 1): »Illud nunc videndum est, utrum Angeli tunc agebant, et illas corporum species apparentes oculis hominum, et illas voces insonantes auribus, cum ipsa sensibilis creatura ad nutum serviens conditoris, in id quod opus erat pro tempore vertebatur: sicut in libro Sapientiae dictum est: Creatura enim tibi factori deserviens extenditur in tormentum adversus injustos; et lenior fit ad benefaciendum his qui in te confidunt. Propter hoc et tunc in omnia se transfigurans, omnium nutrici gratiae tuae deserviebat ad voluntatem hominum, qui ad te desiderabant (Sap. XVI, 24, 25). Pervenit enim potentia voluntatis Dei per creaturam spiritualem, usque ad effectus visibiles atque sensibiles creaturae corporalis. Ubi enim non operatur quod vult Dei omnipotentis sapientia, quae pertendit a fine usque ad finem fortiter?« et reliqua.

In Levitico tertio: Anima quae juraverit et protulerit labiis suis, ut vel male quid faceret, vel bene, [Col. 0951B] et idipsum juramento et sermone firmaverit, oblitaque postea intellexerit delictum suum, agat poenitentiam pro peccato, et offerat agnam de gregibus sive capram, orabitque pro ea sacerdos, et pro peccato ejus (Lev. V, 4-6). In eodem quarto: Anima quae peccaverit, et contempto Domino negaverit depositum proximo suo, quod fidei ejus creditum fuerat, vel vi aliquid extorserit, aut calumniam fecerit; sive rem perditam invenerit, et inficiens insuper perjurarit, et quodlibet aliud ex pluribus fecerit, in quibus peccare solent homines, convicta delicti, reddet omnia quae per fraudem voluit obtinere integra, et quintam insuper partem domino, cui damnum intulerat. Pro peccato autem suo offeret arietem immaculatum de grege, et dabit eum sacerdoti juxta aestimationem mensuramque delicti. Qui rogabit pro eo coram Domino, et dimittetur illi pro singulis quae faciendo peccavit (Lev. VI, 2-7). In eodem trigesimo sexto: Non facietis furtum. Non mentiemini, nec decipiet unusquisque proximum suum. Non perjurabis in nomine meo, nec [Col. 0951C] pollues nomen Dei tui: ego Dominus (Lev. XIX, 11, 12). In Deuteronomio tertio: Non usurpabis nomen Domini tui frustra, quia non erit impunitus qui super re vana nomen ejus adsumpserit (Deut. V, 11). In libro Regum secundo, capite 92: Facta est quoque fames in diebus David tribus annis jugiter; consuluitque David oraculum Domini, dixitque Dominus: Propter Saul, et domum ejus, et sanguinem, quia occidit Gabaonitas. Vocatis ergo Gabaonitis, rex dixit ad eos (porro Gabaonitae non erant de filiis Israel, sed reliquiae Amorrhaeorum: filii quippe Israel juraverant eis, et voluit Saul percutere eos zelo, quasi pro filiis Israel et Juda). Dixit ergo David ad Gabaonitas: Quid faciam vobis, et quod erit vestri piaculum, ut benedicatis haereditati Domini? Dixeruntque ei Gabaonitae: Non est nobis super argento et auro quaestio, sed contra Saul, et contra domum ejus, neque volumus ut interficiatur homo de Israel. Ad quos ait rex? Quid ergo vultis ut faciam vobis? [Col. 0951D] Qui dixerunt regi: Virum qui attrivit nos et oppressit inique, ita delere debemus, ut ne unus quidem residuus sit de stirpe ejus in cunctis finibus Israel. Dentur nobis septem viri de filiis ejus, ut crucifigamus eos in Gabaath Saul quondam electi Domini. Et ait rex: Ego dabo. Pepercitque rex Miphiboseth filio Jonathan [Col. 0952A] filii Saul, propter jusjurandum Domini quod fuerat inter David et inter Jonathan filium Saul (II Reg. XXI, 1-7). In fine hujus sententiae dicitur: Et repropitiatus est Dominus terrae post haec (II Reg. XXI, 14). Salomon in Proverbiis: Egestate compulsus furer, et perjurem nomen Dei mei (Prov. XXX, 9). In Jeremia propheta Hieronymus libro primo: »Et jurabis: Vivit Dominus in veritate et judicio et justitia, et benedicent eum gentes, ipsumque laudabunt (Jer. IV, 2): et quomodo Evangelium jurare nos prohibet? Sed hic jurabis pro confessione dicitur, et ad condemnationem idolorum, per quae jurabat Israel. Denique auferuntur offendicula, et jurat per Dominum. Quodque dicitur, vivit Dominus, in Testamento Veteri, jusjurandum est ad condemnationem mortuorum, per quos jurat omnis idololatria. Simulque animadvertendum, quod jusjurandum hos habeat comites, veritatem, judicium, atque justitiam. Si ista defuerint, nequaquam erit juramentum, [Col. 0952B] sed perjurium.« Libro secundo: »Ecce vos confiditis vobis in sermonibus mendacii, qui non proderunt vobis, furari, occidere, adulterari, jurare mendaciter (Jer. VII, 8). Frustra eos in templo habere fiduciam sequentia peccata demonstrant. Quid enim prodest audacter ingredi limen domus Dei, erecta stare cervice, non solum cor, sed et manus habere pollutas, furto, homicidio, adulterio, perjurio, sacrilegio?« Hieronymus in Ezechielem, volumine primo, libro quinto: Nunquid prosperabitur vel consequetur salutem qui fecit haec? et qui dissolvit pactum, nunquid effugiet? Vivo, dicit Dominus Deus, quoniam in loco regis, qui constituit eum regem, cujus fecit irritum juramentum, et solvit pactum quod habebat cum eo, in medio Babylonis morietur (Ezech. XVII, 16). Qui dissolvit, ait, pactum, nunquid effugiet? Ex quo discimus etiam inter hostes servandam fidem, et non considerandum cui, sed per quem juraveris. Multo enim fidelior inventus est ille, qui propter nomen Dei tibi credidit, et deceptus est, te qui per occasionem [Col. 0952C] divinae majestatis hosti tuo, imo jam amico es molitus insidias. Ecce, inquit, dedit manum suam regi Aegypti, et tradidit se, et perjurii contra Deum commisit sacrilegium. Nunquid, ait, proderit ei? et cum omnia haec fecerit non effugiet. Sententia saecularis est:

. . . Dolus, an virtus, quis in hoste requirat?
quam solent nobis opponere qui dicunt hostes fraude decipiendos. Cui ut acquiescamus, multo pejus fecit Sedechias. Non enim hostem decepit, sed amicus cui foedere Domini fuerat copulatus. Ergo quandiu non jures, et pactum ineas sub nomine Dei, prudentiae est et fortitudinis, vel decipere vel superare adversarium utcunque potueris. Cum te constrinxeris juramento, nequaquam adversarius, sed amicum est qui tibi credidit, et sub occasione jurisjurandi, id est Dei nuncupatione deceptus est. Propterea Scriptura nunc dicit: Juramentum quod sprevit, et [Col. 0952D] foedus quod praevaricatus est, ponam in capite ejus (Ezech. XVII, 19). Ac ne putaremus juramentum et foedus et pactum regis esse Babylonii, vel Sedechiae qui fecerat, sequitur: In praevaricatione qua dexpexit me (ibid., 20). Ergo qui contemnit juramentum, illum despicit.




[Col. 0953]
IV. DE COERCENDIS MILITUM RAPINIS, AD CAROLUM CALVUM REGEM, Cum in procinctu belli esset, ut Ludovici fratris impetum retunderet, anno 859.
(Apud eumdem, ex codice S. Remigii Rhemensis.)

[Col. 0953A] Domino glorioso salus et vita.

Scio vos dolere de istis malis, quae non solum a paganis, sed quod magis timendum et dolendum est, a Christianis in regno vestro fiunt, et quod sine comparatione plus horrendum et detestandum atque reprehendendum est, in palatio vestro, quod sacrum appellari et esse debet, et in locis ubi vos estis, et per quae ambulatis. Non enim sine pavore cor vestrum transire potest quod Dominus per Isaiam dicit: Rapina pauperis in domo vestra (Isa. III, 14). Et: Causa viduae non ingreditur ad eos (Isa. I, 23). Et: A planta pedis usque ad verticem non est in eo, id est in regno isto, sanitas (Isa. I, 6). Et item: Adulterium et homicidium et rapinae inundaverunt, et sanguis sanguinem tetigit (Ose. IV, 2), id est crimen [Col. 0953B] crimini se adjunxit. Et manifestum est quia ubi talia sunt, Deus nisi ad judicium esse non potest. Qui item per prophetam dicit ad eos qui in medio talium erant: Propter quod, inquiens, exite de medio eorum, et immundum ne tetigeritis, et ego recipiam vos, et inhabitabo inter vos, et ero vobis in Deum, et vos eritis mihi in filios et filias (II Cor. VI, 16, 17, 18). Nihil enim est aliud quod isti faciunt, nisi praecursio exercitus Antichristi, cujus voce dictum est: Non movebor a generatione in generationem sine malo (Psal. X, 6), id est, tanta mala faciam in uno loco, ut antequam ad alium locum veniam, adventum meum ibi habitantes timeant, sicut et postea sentient. Unde timere vos scio, quod omnis propter hoc deprecatur Ecclesia: Exsurge, Domine Deus, [Col. 0953C] exaltetur manus tua (ibid., 12), id est, ad vindictam ne obliviscaris pauperem populum. Et Dominus qui non mentitur repromittit dicens: Propter misericordiam inopum et gemitum pauperum nunc exsurgam, dicit Dominus (Psal. XI, 6), id est, jam jamque in proximo vindictam exercebo. Et pro talibus et his similibus, vos contristantem sciens, simul cum peccatis meis, et cum afflictionibus populi mihi indigno commissi, gemitibus vestris compatior et gemisco. Sed invenire non possum qualiter me, nimis anxium pro vestro et meo periculo, et totius populi perditione atque afflictione, aliter valeam consolari, nisi quia viva voce non possum, vos litteris inde commoneam, territus a pastore pastorum, [Col. 0953D] qui dicit: Mercenarius et qui non est pastor, videt lupum venientem, et dimittit oves et fugit (Joan. X, 12). Fugit autem, quia vidit iniquitatem et tacuit: vidit raptores et rapinas, et caeteras miserias in [Col. 0954A] plebe sibi commissa crassari, et ab admonitione reticuit. Propterea, Domine, quod solum ex hoc valeo facio, id est Dei misericordiam inde peto, et vos exinde commoneo, et per villas, in quibus non solum homines caballarii, sed etiam ipsi cocciones rapinas faciunt, admonitiones presbyteris ut eas raptoribus relegant dirigo: quarum exemplar dominationi vestrae transmitto, ut secrete eum teneatis, et ad aliquem diem jubeatis venire fideles vestros, dicentes quia eis adcognitare vultis undecunque vobis placet dicere, et antequam de paramento vestro ad mansiones redeant, commonete eos secundum sapientiam vobis a Deo datam. Et habeatis avunculum vestrum Rodulfum, qui Deum timet et malum odit, et vos ac regnum vestrum charum habet, [Col. 0954B] de hoc commonitum, ut vos adjuvet, et alios tales fideles vestros, sicut scitis. Et cum mansuetudine intermiscendo, sicut nunc tempus se habet, raro et non nimis duriter, comminationes si vobis videtur, non alias minas intentando, nisi quia in hoc videbitis qui Deo fidelis est, et vos charum habet, et de vobis ex regno vestro bene habere cupit, et illi mereri hoc studebitis, si vobis adjutor exstiterit ad communem salvationem, ut ista mala de isto regno recedant. Et qui in talibus Dei adjutor, et vester amicus ac suus non fuerit, non poteritis habere delectamentum, ut illud bonum ei faciatis, quod faceretis si veraciter eum amicum cognovissetis. Vel isto, aut alio modo, quod melius scitis quam ego vobis possim dicere, et melius cognoscitis fidelium [Col. 0954C] vestrorum qualitates quam ego, et ideo secundum quod scitis unicuique convenire, temperate sermonem. Scimus enim, quia lenis sibilus, qui equorum ferocitatem mitigat, canum sagacitatem instigat. Et ad tales homines, quos modo non est vobis necesse tenere vobiscum, et qui ideo cum omni prope familia sua de suis mansionibus movent, ut de alienis laboribus vivant, commendate quae vobis sunt placita et necessaria, et redeant ad domos suas, vel cum paucis vobiscum stent, ut cum justitia vivere possint, quia in solidiore regni vestri loco degitis, usque dum plenitudo fidelium ubi condixeritis ad vos veniat, quando in aliquam necessitatem ire volueritis. Sed multum timeo, quia talis populus, [Col. 0954D] qui sic Deum offendit et non se corrigit, nec vos nec seipsum, quando necesse fuerit, adjuvare valebit. Et mittite homines secundum consuetudinem praedecessorum vestrorum, qui in longius [Col. 0955A] pergant propter fodrarios, et curam de pace accipiant. Et tales mittite, qui non sint de his de quibus dicit Apostolus: Qui praedicas non furandum, furaris (Rom. II, 21). Transmitto vobis, sicut dixi, exemplar admonitionis nostrae, quam per villas direxi, ut si vobis placet, post admonitionem vestram, in conspectu vestro eam fidelibus vestris jubeatis relegere, et praedicetis illis, quia ista verba Dei sunt, et missi Dei sunt, et non ea debent in se vel in suis negligere. Et sic custodite ea quae suggero et transmitto, ut ante nihil sciant nisi per vos: quia si scierint, potest fieri ut non eos pleniter habeatis. Vos tamen inde debetis consilium prendere, ut jubeatis alicui qui vestra vice quotidie eos admoneat, ut si tales sunt qui antea hanc admonitionem non audierint, [Col. 0955B] eis quotidie quando ad paramentum vestrum venerint relegat: quatenus et ipsi inexcusabiles sint, et vos aliquam excusationem coram Deo habere possitis, si tantum facitis quantum per rationem potestis. Et nolite negligere illa capitula, quae synodus de Carisiaco per Wenilonem et Erchanraum transmisit ad hunc Attiniacum praeterito anno Ludovico fratri vestro, et me transmittente Hincmarus filius meus vobis dedit, quando vobiscum in Burgundia fuit. Sed relegite ea diligenter, quia, mihi credite, plus pro vobis quam pro illo facta fuerunt. Credebam enim quod Dei misericordia vos revocare debuisset, et illa admonitio vobis necessaria et utilis esse valeret. Caeterum, Domine, tria ad me pervenerunt, quae reticere vobis disposui, ne inter alia inde [Col. 0955C] plus vester animus moveretur. Sed recogitavi melius esse ut vobis illa significem: quoniam quae ad vestram notitiam non perveniunt, non potestis corrigere: et quantumcunque divinum judicium, quia etiam in non levibus causis de ignorantia vapulavimus, si illa ignoretis ad quem pertinet quod a subditis vestris in generali causa committitur, non potestis effugere: et sciens quae vobis utile est ad sciendum, si ad vestram notitiam non pertulero, periculum sine dubitatione incurro. De his tribus quae audivi duo credere nolui, tertium satis invitus credidi. Quorum primum est, quia per plurimorum ora vulgatur vos dicere, quoniam de istis rapinis atque depraedationibus nihil vos debeatis misculare, unusquisque sua defendat ut potest. Quod licet mendacium [Col. 0955D] esse cognoverim, nolui vobis abscondere, ut demonstretis opere quod falsum est quod aut malivoli [Col. 0956A] aut dolentes diffamant rumore: quia cum regis ministerium sit, se et suos qui bene agunt in melius semper dirigere, et pravos a malis corrigere, impium est de regno sibi subjecto dona et servitia a subjectis exigere, et eis ut quae debentur et exiguntur habeant unde reddere possint non providere, et ea quae illi placent jubere atque disponere, et quae Deo displicent non prohibere et amovere. Quod ideo suggerere vestrae dominationi praesumo, quia regno patris et avi vestri in multis diviso, capitalia loca de regno vestro multa perdunt, et vobis pro regio honore qui vos condecet, necesse est ut nihil imminuatur de his quae praedecessores vestri ex eisdem locis solebant habere, et pagani ac falsi Christiani maximam partem de parte regni vestri absumptam usurpant. [Col. 0956B] Et si portiuncula, in qua vestri fideles vobiscum degere debent, ita annihilata perfuerit, nec vos nec illi ibidem poteritis conducere. Alterum est quia dictum est mihi, quoniam clamatores qui ad palatium vestrum veniunt, nullam consolationem nec etiam bonum responsum ibi accipiant; quod similiter credere nolui, sciens vos corde retinere quod Dominus dicit: Qui obturat aurem suam ad clamorem pauperis, et ipse clamabit et non exaudietur (Prov. XXI, 13). Et quando hujusmodi clamantes non exaudientur demonstrat Evangelium dicens: Venient dicentes: Domine, Domine, aperi nobis; et ille respondens dicet: Amen dico vobis, Nescio vos (Matth. XXV, 11). Nescire enim Dei quem nihil latet reprobare est, quia ibi jam a Deo non potest mereri quod petit, qui [Col. 0956C] hic noluit audire quod jussit, et qui tempus congruae poenitentiae perdidit, frustra ante regni januam cum precibus venit. Tertium est, quod satis invitus credidi, quia post percepta omnia, quae ad victum et potum necessaria sunt, de ecclesiis raptores aut redemptionem exigunt, aut eas infringunt. Unde cum gemitu gravi dico quid de talibus poterit esse Christianis. Paulus enim ad testimonium deducit quae inter gravissima peccata graviora putavit dicens: Qui abominaris idola, sacrilegium facis (Rom. II, 22), et isti cum omnibus aliis accumulant sacrilegium, et non abominantur idola, quia et idem sanctus Paulus dicit: Et avaritia, quae est idolorum servitus (Ephes. V, 5). Deus omnipotens secundum eumdem Apostolum det vobis et velle et perficere pro bona [Col. 0956D] voluntate quod vobis et nobis ac regno vobis commisso est opus.




[Col. 0957]
V. DE VERBIS PSALMI: HERODII DOMUS DUX EST EORUM, AD LUDOVICUM GERMANIAE REGEM.
(Apud eumdem, ex codice S. Remigii Rhemensis.)

[Col. 0957A] Domino LUDOVICO regi glorioso HINCMARUS, nomine non merito Rhemorum episcopus, plebis Dei famulus.

Nuper quando in Tusiaco cum domino meo rege Carolo unico fratre vestro locuti estis, sicut bene reminisci valetis, quadam die, accersito Altfrido venerando episcopo, apud exiguitatem meam, secundum sapientiam vobis a Deo datam, de quibusdam sacrae Scripturae abditis et difficilioribus sententiis quaerere et subtiliter investigare coepistis, de quibus, prout Dominus dedit, et opportunitas temporis ac loci permisit, respondere curavi. Sed inquisitio vestra eo usque processit, ut et quaesitum atque dissertum foret, cum juxta veritatem Scripturae Genesis omnia opera Dei bona sint valde (Gen. I); quod [Col. 0957B] et confirmat Apostolus dicens: Omnia sunt munda mundis (Tit. I, 15); et: Nihil rejiciendum quod cum gratiarum actione percipitur (I Tim. IV, 4); cur in lege (Levit. XI) quaedam immunda et non percipienda Dei populo describantur. Et cum quaestio traditione catholicorum exstitit absoluta, interrogastis quid sibi vellet quod in Psalmo canitur: Herodii domus dux est eorum (Psal. CIII, 18). Ad quae praeoccupant vocem meam, ut Saxo genere ac per hoc naturalis prudentiae suatim me paratior in sermone, Altfridus Venerandus episcopus dixit, quod Interpretum septuaginta translatio diceret: Fulicae domus est eorum. Post quem cum respondere inciperem, quia duo sunt genera herodiorum, sicut et duo sunt genera pelicanorum, unde in centesimo primo psalmo ad discretionem [Col. 0957C] cum additamento canitur: Similis factus sum pelicano solitudinis (Psal. CI, 7), quia est et alterius generis, fluvialis scilicet pelicanus, supervenit dominus meus rex Carolus unicus frater vester, et commonente illo perrexistis ad annuntiandum vestris fidelibus, quapropter conventus vester exstiterit: et in eundo servituti meae vestris bonis desideriis injungere placuit, et promisisse me memini, ut quod tunc inde respondere debueram, scripto alligare, et dominationi vestrae studerem transmittere. Quod quia antea exsequendi opportunitatem non habui, nunc breviter quae ex magnorum inde traditione didici, vestrae sapientiae auribus intimare, et promissionis meae debitum exsolvere procuravi. De hoc unde agitur, interpretante beato Hieronymo, Hebraica [Col. 0957D] veritas ita habet: Saturabuntur ligna campi, cedri Libani quas plantasti, ibi aves nidificabunt, milvi abies domus ejus (Psal. CIII, 16). Septuaginta autem Interpretum translatio, quam tertio, plurimis eam falsantibus, beatus emendavit Hieronymus, primo [Col. 0958A] quidem Romae, secundo Bethleem ad Paulam et Eustochium ipsis petentibus, deinde ad Sunniam et Fretelam scribens, sicut in ejus invenitur epistolis, et quam ipse exposuit, quave Hierosolymitae et Orientis Ecclesiae, sed et nunc Galli utuntur, ita dicit: Saturabuntur ligna campi, et cedri Libani quas plantavit, illic passeres nidificabunt, herodii domus dux est eorum. Translatio vero communis, quae et vulgata, sic habet: Saturabuntur omnia ligna campi, et cedri Libani quas plantasti, illic passeres nidificabunt, fulicae domus dux est eorum. De qua translatione beatus Hieronymus in praefata epistola ad Sunniam et Fretelam ita dicit (epist. CXXXV): »Breviter admoneo, ut sciatis aliam esse editionem, quam Origenes et Caesariensis Eusebius, omnesque Graeciae [Col. 0958B] tractatores , id est communem appellant atque vulgatam, et a plerisque nunc dicitur, aliam septuaginta Interpretum, quae in hexaplis codicibus reperitur, et a nobis in Latinum sermonem fideliter versa est, et Hierosolymae atque in Orientis Ecclesiis decantatur.« Et item idem in eadem epistola: » autem ista, hoc est communis editio, ipsa est quae et Septuaginta. Sed hoc interest inter utramque, quod , pro locis et temporibus, et pro voluntate scriptorum, vetus corrupta editio est: ea autem quae habetur in hexaplis, et quam nos vertimus, ipsa est quae in eruditorum libris incorrupta et immaculata septuaginta Interpretum translatio reservatur. Quidquid ergo ab hac discrepat, nulli dubium est quin ita et ab Hebraeorum auctoritate discordat.« [Col. 0958C] Hanc autem communem editionem, quae dicit Fulicae domus dux est eorum, qua tunc temporis omnes pene utebantur Latini, exposuit B. Augustinus, et post eum Propser, deinde Cassiodorus. De qua volucre dicit B. Augustinus: »Fulica, sicut omnes novimus, marina avis est; vel in stagnis est, vel in mari est. Habet quamdam domum, non facile in littore terrae, aut nunquam; sed in iis quae in media aqua sunt: plerumque ergo in petris quas aqua circumdat.« S. quoque Prosper: »Domus, inquit, fulicae quae marina est avis, non est in terrae foraminibus, neque in ramis arborum, sed in petra quae aqua sit circumdata: petra vero intelligitur Christus.« Et Cassiodorus ex B. Augustini et Prosperi in expositione de Sensibus: »Fulica mansueta [Col. 0958D] avis et nigra est, anate quidem parvior, sed corporis positione consimilis, quae in stagnis delectabiliter commoratur. Haec ad baptizandos bene refertur, qui in sacratissimi fontis gratia perseverant. Horum itaque mansiones, id est baptismatis perseveratio, dux [Col. 0959A] est passerum qui in cedris nidificant: scilicet quia omnium Christianorum sacer fons dux est, dum eos ad coelorum regna perducit.« In libris denique Physicorum, qui de naturis volucrum, animalium, et serpentium, et arborum, atque herbarum scripserunt, de eadem ave ita relegi: »Fulica, inquiunt, dicta est quod caro ejus leporinam sapiat. Lagoos enim lepus dicitur: unde et apud Graecos vocatur. Est enim avis stagnensis, habens nidum in medio aquae, vel in petris quas aquae circumdant, maritimoque semper delectatur profundo, quae dum tempestatem persenserit, fugiens in vado ludit.« Sed et in eisdem libris legi quae subjungere procurabo, unde puto, sicut et vos poteritis conjicere, quia Symmachus fulicam pro herodio transtulit. [Col. 0959B] Scribunt enim iidem physici, dicentes diomedias aves a sociis Diomedis appellatas, quos ferunt fabulae in easdem volucres fuisse conversos, forma fulicae similes, magnitudine agnorum, colore candido, duris et grandibus rostris. Sunt autem circa Apuliam, in insula Diomedia inter scopulos littorum et saxa volitantes. Judicant inter suos et advenas. Nam si Graecus est, propius accedunt et blandiuntur: si alienigena, morsu impugnant et vulnerant, lacrymosis quasi vocibus dolentes vel suam mutationem, vel regis interitum. Nam Diomedes ab Illyriis interemptus est. Hae autem aves Latine diomediae vocantur, Graeci eas herodios dicunt. Hinc beatus Hieronymus in praefata epistola ad Sunniam et Fretelam dicit: »Pro herodio, quod in Hebraeo dicitur asida, [Col. 0959C] Symmachus , id est milvum, interpretatus est. Denique et nos ita vertimus in Latinum: Ibi aves nidificabunt, milvi abies domus est: quod scilicet semper in excelsis et arduis arboribus nidos facere consueverit. Unde et sexta editio manifestius interpretata est: Milvo cupressus ad nidificandum. Pro abietibus autem et cupressis in Hebraeo ponitur barusim, quod magis abietes quam cupressos significat.« Et quia duo sunt, sicut vobis tunc dixi, herodiorum genera, demonstrant beatus Hieronymus atque sanctus Gregorius. Unum videlicet majus, quod nunc ex verbis physicorum ostendi, de quo et B. Hieronymus in expositione hujus versus dicit: »Illic, inquiens, passeres nidificabunt, sapientes aedificabunt herodii, hoc est herodii domus dux est eorum. Major est [Col. 0959D] enim omnium volatilium, qui aquilam vincit et comedit. Alterum minus, de quo est in libro Job scriptum: Penna struthionis similis est pennis herodii et accipitris (Job XIX, 13).« Unde beatus dicit Gregorius (Moral., lib. XXXI, cap. 5): »Quis herodium et accipitrem nesciat aves reliquas quanta volatus sui velocitate transcendat? Struthio vero pennae eorum similitudinem habet, sed volatus eorum celeritatem non habet. A terra quippe elevari non valet, et alas quasi ad volatum specie tenus erigit, sed tamen nunquam se a terra volando suspendit.« Et item: »Accipitris quippe et herodii parva sunt corpora, sed pennis densioribus fulta, et idcirco cum celeritate transvolant, quia eis parum inest quod aggravat, [Col. 0960A] multum quod levat. At contra struthio raris pennis induitur, et immani corpore gravatur, ut etsi volare appetat, ipsa pennarum paucitas molem tanti corporis in aere non suspendat. Haec quoque ipsa struthionis penna ad pennas herodii et accipitris similitudinem coloris habet, virtutis vero similitudinem non habet. Illorum namque conclusae et firmiores sunt, et volatu aerem premere virtute suae soliditatis possunt: at contra struthionis pennae dissolutae, et volatum sumere nequeunt, quo ab ipso quem premere debuerant aere transcenduntur.«

Hinc juxta litteram de fulica et herodiorum generibus ex magnorum scriptis vestrae dominationi secundum jussionem vestram scribere studui. Caeterum quia nec vos jussistis, nec indigetis, quem [Col. 0960B] Dominus docet qui docet hominem scientiam, et a cujus facie est sapientia et intellectus, juxta typicam vel moralem intelligentiam quae hinc catholici doctores tractaverunt, vobis latius scribere non praesumpsi, ne referretur mihi illud poeticum:

Tu ne forte feras in silvam ligna viator.
Sed ne in totum praeterisse mysticum sensum viderer, quaedam potius significare quam exponere censui. Saturabuntur, inquit Psalmus, ligna campi, id est plebes populorum, gratia spiritali, et cedri libani, id est nobiles atque sublimes mundi, quas Dominus plantavit (Psal. CIII, 17), qui etiam de divitibus et illustribus multos justificavit, qui dicunt: Ipse fecit nos et non ipsi nos, quia sicut nos homines et illustres, ita nihilominus et justos fecit. Illic passeres [Col. 0960C] nidificabunt, scilicet in istis cedris Libani, quas gratia Dei plantat et satiat, nidificabunt passeres, hi videlicet qui elegerunt humilitatem, et relictis quae habebant aut venditis, nihil sibi in hoc saeculo reservarunt, sed divitum Christianorum domibus agrisque susceptis necessariis solatiis adjuvantur. Qui tamen licet in cedrorum altitudine requiescant, non ipsis cedris ducibus utuntur, sed domus herodii dux est eorum. Herodius enim majoris generis, ut verbis Hieronymi diximus, major est omnium volatilium, qui aquilam, quae rex volatilium sicut leo est bestiarum, vincit et comedit. Saepe enim in Scripturis per aquilam significatur diabolus, et juxta evangelicam veritatem, fortem armatum custodientem atrium suum, et in pace sua possidentem, [Col. 0960D] id est fortem diabolum, mundum qui in maligno positus est, usque ad adventum Salvatoris male pacato potientem imperio, fortior superveniens Christus vicit, et universa ejus arma in quibus confidebat abstulit, et spolia ejus, quod est insigne triumphantis, distribuit, quoniam astutias ejus dextruxit, et hominibus deceptis ab eo salvatis, captivam ducens captivitatem dona distribuit (Luc. XI), id est Spiritus sancti dona, quae Apostolus enumerat, pro uniuscujusque captu donavit. Cujus herodii domus, id est rectores Ecclesiae, dicente Paulo quae domus sumus nos, duces passerum, mundi videlicet contemptorum, super egenum et pauperem intelligentium, sumptibus sustentatorum [Col. 0961A] esse noscuntur. Et nec in minore herodii genere haec intelligentia abhorret a vero, cum dicitur: Herodii domus dux eorum. Quia juxta Apostolum, Christus, cum dives esset propter nos pauper factus est, ut nos ipsius inopia ditaremur (II Cor. VIII, 9). Et propheta de illo dicit: Vidimus eum et non erat aspectus, et caetera, usque dum, nec reputavimus eum (Isa. LIII, 3). Qui nobis reliquit exemplum ut sequamur vestigia ejus. Cujus herodii domus dux est passerum, id est mundi contemptorum: quia saepe etiam in saecularibus, in quorum cordibus per fidem habitat Christus, et in quorum opere ipsius lucent exempla, non solum ecclesiastici vel monachi, in subditis praelati, in privatis regia potestate praecelsi, videre valent quod imitentur: verum et [Col. 0961B] unde se reprehendant et erubescant, quia sunt interdum minores merito, qui sunt majores nomine, et laudabiliores sanctitatis infructuoso honore. Unde propheta dicit: Erubesce, Sidon. Ait enim mare, fortitudo maris dicens (Isa. XXIII, 4). Per Sidon quippe, religionis nomine quasi quadam fortitudine muniti et decorati, per mare autem saeculares intelliguntur, qui ut verus herodius velocitate volatus et magnanimitate virtutis, quasi capiens volucres semen juxta viam comendetes, id est daemones verbum de corde audientium tollentes ne credentes salvi fiant, coercet et comprimit, ne tantum possint tentare homines, velut docet: Discite, inquiens, a me, quia mitis sum et humilis corde (Matth. XI, 29), parvi sunt apud se in corde, et apud homines laude. [Col. 0961C] Qui etsi cura rei familiaris ac terrena fragilitate aggravati, quandiu in hac vita sunt sine culpae contagio esse non possunt, tamen cum eis inest quod [Col. 0962A] deprimat, multa virtus bonae actionis suppetit quae illos in superna sustollat. Unde cum maximo timore ac tremere, cumque maxima sollicitudine continue considerare atque timere debemus, ne nos qui plus caeteris in hoc mundo accepisse aliquid cernimur, ab auctore mundi gravius inde judicemur. Cum enim augentur dona, rationes etiam crescunt donorum. Tanto ergo esse humilior atque ad serviendum promptior quisque debet ex munere, quanto se obligatiorem esse conspicit in reddenda ratione. Sciens quia cui plus committitur, plus ab eo exigitur, et juxta Scripturae sententiam: Potentes potenter tormenta patientur, exiguo concedetur misericordia (Sap. VI, 7).

Accipite ista succinctius dicta. Si autem jusseritis, [Col. 0962B] et de hoc et de aliis Scripturae sacrae sententiis, et pro imposito ministerio, et pro debita vobis obedientia, quoniam apostolica auctoritas obedire in Christo et subjectos regi nos esse debere commendat, sciens scriptum vobis: Interroga sacerdotes legem meam (Agg. II, 12); et nobis: Audiens ex ore meo sermonem, nuntiabis eis ex me (Ezech. XXXIII, 7), quae ad salutem et instructionem eruditionis vestrae proficere poterunt, libentissime quantum ipse dederit, qui fideli servo promittit: Aperi os tuum, et ego adimplebo illud (Psal. LXXX, 11), et verbis et litteris disserere et vobis explanare curabo.

Tempora concedat Christus felicia regni
   Hujus et aeterni rex, tibi chare mihi.
Floreat aeternis tecum sapientia donis,
   [Col. 0962C] Ut tibi permaneat laus, honor, atque salus.
Dextera te Christi semper defendat ubique.
   Vive Deo felix et sine fine vale.




[Col. 0961]
VI. AD EPISCOPOS ET PROCERES PROVINCIAE RHEMENSIS DE FIDE CAROLO REGI SERVANDA Cum Ludovicus iterum Caroli fratris sui regnum, illo absente, impeteret anno 875.
(Apud eumdem, ex edit. Mogunt. J. Busaei.)

[Col. 0961C] HINCMARUS episcopus ac plebis Dei famulus dilectis fratribus et venerabilibus episcopis Rhemorum dioeceseos.

CAP. I. De communi anxietate nostra, de qua exiguitatem meam dilectio vestra consuluit, proponens mihi verba sancti Bonifacii papae, quibus dicit ad Hilarium Narbonensem archiepiscopum, exponens [Col. 0961D] capitulum Nicaeni concilii de privilegiis singularum provinciarum: »Advertat, inquiens, charitas tua, adeo nos canonum praecepta servare, ut ita constitutio quoque nostra diffiniat, quatenus metropolitani sui unaquaeque provincia in omnibus rebus ordinationem semper exspectet,« quae donante Domino ex doctrina Patrum nostrorum sentio scriptis vestrae charitati respondeo. Sanctus Ambrosius in epistola [Col. 0962C] ad Theodosium Augustum inter caetera dicit (epist. 29): »Non est imperiale, libertatem dicendi negare, neque sacerdotale, quid sentias non dicere. Nihil enim in vobis imperatoribus tam populare et tam amabile est, quam libertatem etiam in his diligere, qui obsequio militiae vobis subditi sunt. Siquidem hoc interest inter bonos et malos principes, [Col. 0962D] quod boni libertatem amant, servitutem improbi. Nihil etiam in sacerdote tam periculosum apud Deum. tam turpe apud homines quam quod sentiat non libere pronuntiare. Siquidem scriptum est: Et loquebar de testimoniis tuis in conspectu regum, et non confundebar (Psal. CXVIII, 46). Et alibi: Fili hominis, speculatorem te posui domus Israel (Ezech. III, 17). In eo, inquit, ut si avertatur justus a justitiis suis, [Col. 0963A] et fecerit delictum quia non distinxisti ei, id est non dixisti quid sit cavendum, non retinebitur memoria justitiae ejus, et sanguinem ejus de manu tua exquiram. Tu autem si dixeris justo ut non peccet, et ipse non peccaverit, justus vita vivet quia dixisti ei, et tu animam tuam liberabis.« Et Dominus in Evangelio: Qui, inquit, me erubuerit et meos sermones, hunc Filius hominis erubescet, cum venerit in majestate sua, et Patris, et sanctorum angelorum (Luc. IX, 26).

CAP. II. Igitur dicamus libere, Domini sacerdotes, quae dicuntur notabilia et reprehensibilia de rege nostro, et quae dicuntur laudabilia promissa de fratre ejus domno rege Ludovico, qui venturus asseveratur in hoc regnum fratris sui, ut quae frater ejus in eo perperam egit ipse corrigat, et quod per negligentiam [Col. 0963B] frater ejus admisit, ipse per diligentiam emendare procuret. Quatenus si rex noster ea legerit quae de illo dicuntur, si vera sunt illa corrigat, si autem vera non sunt, de caetero admittere caveat. Si autem et frater ejus domnus Ludovicus ea legerit, quae de fratre illius dicuntur notabilia caveat, et quae de illo laudabilia promittuntur exsequi studeat. Nos autem episcopi et regni primores, secundum ordines nostros, in majorum doctrina seu exemplis, quid nobis sequendum, quidve cavendum sit, conspiciamus.

CAP. III. Et praetermissis aliis vicissitudinibus altercationum de regno, inter principes nostros temporibus nostris habitis ante hos sexdecim annos, quando rex noster domnus Carolus et domnus Ludovicus cominus, praeparatis utrinque armatorum cuneis [Col. 0963C] et erectis vexillis, secus locum qui Breona dicitur convenerunt, populus qui cum domno Carolo erat ex parte maxima illum reliquit, sicque eumdem regem Carolum pridie Idus Novembris inde abire coegit. Tertio autem mense Carolo revertente, qui cum domno Ludovico erant, ab eo separati, et solitario pene relicto, insequente illum Carolo, de pago Laudunensi ad propria redire destitutione sua fecerunt. Nunc autem, quia domnus Carolus nos et regnum istud sponte reliquit et in Italiam perrexit, domnus noster Ludovicus multorum oribus accipere regnum istud hostiliter venturus asseveratur, et domnus Carolus bellatorum acies, quas vulgari sermone scaras vocamus, dispositas, et eisdem aciebus primores deputatos ad resistendum fratri suo, ne [Col. 0963D] regnum illius occupare valeat, habere dicitur, qui jussione uxoris suae, cum filio suo Ludovico, regnum suum ab omnibus tam Christianis quam paganis hostibus, cum consilio et auxilio episcoporum ac caeterorum consiliariorum suorum defendant, donec ipse adepto regno ad quod accipiendum ivit, auxiliante Domino revertatur in pace.

CAP. IV. Qua de re nobis episcopis satis agendum est, ne in consilio, quod a nobis reipublicae ministri secundum domni regis mandatum petierint, a nostro ministerio excidamus, et ne de auxilio, quantum Deus unicuique nostrum posse dederit, abscedamus, sequentes sententiam Domini dicentis: Reddite quae sunt Caesaris Caesari, et quae sunt Dei Deo [Col. 0964A] (Matth. XXII, 21). In auxilio igitur praebeamus arma divina, jejunia, orationes, lacrymas, implorationes ad sanctorum suffragia, et auxilia divina per nos nostrasque parochias, ut non effundatur sanguis Christianus seditionali certamine inter fratres et cognatos atque propinquos, sicut jam fuisse factum in Fontanido dolemus, et de omnibus hostibus tam Christianis quam paganis, per sanctorum merita et intercessiones, det Dominus propitius pacem in diebus nostris, ut ope misericordiae suae adjuti, et a peccato simus semper liberi, et ab omni perturbatione securi.

CAP. V. Si enim contra paganos bellum immineret, consilium daremus bellatoribus nostris, et hortaremur eos adhortationibus, quas in litteris ecclesiasticis [Col. 0964B] legimus. Nunc autem, quia civile, et plusquam civile bellum inter Christianos instare opinamur, Patrum innitentes vestigiis, videamus quid ad haec sit nobis agendum. Sanctus Ambrosius in epistola ad sororem, suam historiam persecutionum suarum narrans, inter caetera dicit (epist. 33): »Dominica, post lectiones atque tractatum, dimissis cathechumenis, symbolum aliquibus competentibus in baptisteriis tradebam basilicae. Illic nuntiatum est mihi, comperto quod ad Portianam basilicam de palatio decanos misissent ut vela suspenderent, populi partem eo pergere. Ego tamen mansi in munere, missam facere coepi. Dum offero, raptum cognovi a populo Castulum quemdam, quem presbyterum dicerent Ariani. Hunc autem in platea offenderant transeuntes. [Col. 0964C] Amarissime flere, et orare in ipsa oblatione Deum coepi ut subveniret, ne cujus sanguis in causa Ecclesiae fieret, certe ut meus sanguis pro salute non solum populi, sed etiam pro ipsis impiis effunderetur. Quid multa? Missis presbyteris et diaconibus eripui injuriae virum.«

CAP. VI. Paria et beatum Augustinum de Donatistis fidelium persecutoribus sensisse legimus. Et sanctus Gregorius in homilia Evangelii (hom. 27 in Evang.): »Una, inquit, et summa est probatio charitatis, si et ipse diligitur, qui adversatur. Hinc est, quod ipsa Veritas et crucis patibulum sustinet, et tamen ipse suis persecutoribus affectum dilectionis impendit dicens: Pater, ignosce illis, quia nesciunt quid faciunt (Luc. XXIII, 34). Quid ergo mirum si [Col. 0964D] inimicos diligant dum vivunt, quando et tunc diligit magister inimicos cum occiditur?« Sic et Stephanum Romanae sedis pontificem egisse in gestis ejus legimus, quando ad Pippinum in Franciam venit pro S. Petri justitiis super Haistulphum regem nefandissimum obtinendis. Nam cum inclytus rex Pippinus nec precibus, nec munerum oblationibus posset obtinere apud praefatum regem quiddam de sancti Petri justitiis, exercitum adversus eum movit. Sed papa sanctus, ne sanguis effunderetur Christianorum, admonitiones et obsecrationes apostolicas exhibuit, et apud domnum Pippinum obtinuit. Sed Haistulfus superbia elatus super Francos, qui ad custodiam propriarum secundum jussionem Pippini [Col. 0965A] clusarum venerant, fidens in sua ferocitate subito aperiens clusas, super eos diluculo cum plurimis irruit exercitibus. Sed justus Judex Dominus Deus et Salvator noster Jesus Christus victoriam paucissimis illis tribuit Francis, et multitudinem illam Longobardorum superantes trucidaverunt, et Haistulfus fugam arripuit, et a Pippino superatus Deo auspice fuit.

CAP. VII. Exhibeamus etiam unusquisque nostrum pro viribus contra omnes hostes sanctae Ecclesiae et principis nostri milites de ecclesiis nostris, qui cum primoribus ad hoc deputatis dimicent, prout Dominus auxilium dederit, et cooperari dignatus fuerit, unde sicut fuerit voluntas in coelo sic fiat. Consilium autem in hujusmodi congressione, si a nobis requisierint [Col. 0965B] primores acierum, quia scriptum est: Dominus dissipat consilia gentium, reprobat autem cogitationes populorum, et reprobat consilia principum, consilium autem Domini in aeternum manet (Psal. XXXII, 10), quod salubrius illis consilium dare possimus, quam quod Dominus in Evangelio monstrat, invenire nequimus. Quis, inquit, rex iturus committere bellum adversus alium regem, nonne sedens prius computat, si possit cum decem millibus occurrere ei, qui cum viginti millibus venit ad se? alioquin adhuc illo longe agente legationem mittens rogat ea quae pacis sunt (Luc. XIV, 31).

CAP. VIII. Quia longe ante nos de his qui anxietatibus et ingentibus malis premuntur, etiam apud nationes tritum vulgi sermone proverbium: Inter [Col. 0965C] malleum sunt et incudem, legimus, et nos de frequentibus paganorum infestationibus et caeteris anxietatibus, quibus diutius premimur, verbis taceamus, et gemitibus ac suspiriis exclamemus. Inter duos reges carne fratres, de hoc regno in quo degimus satagentibus, velut inter malleum et incudem, episcopi sumus. Si enim, quia secessit longius in regnum aliud rex noster, in adventu superventuri regis, ecclesias nostras quaquaversum nemine persequente, vel praejudicium, ut dicitur, inferre moliente, fugientes discesserimus, et nos ad superventuri tutelam regis non contulerimus, praesertim, cum superventurus rex, ut fertur, dicat se non venire ad regnum invadendum, sed ad destitutum restituendum et defendendum, et pacem ac justitiam in eo procurandam, [Col. 0965D] et sanctae Ecclesiae ac ejus sacerdotibus debitum honorem ac defensionem exhibendam, et nos et oves nobis commissae periclitari videbimur. Nos quidem, quia non pastores sed mercenarii, et apud Deum et apud homines judicabimur: oves autem nobis commissae, quia sine pastore errabunt vel dispergentur, et facultates ecclesiasticae, quibus sustentari debent, velut relictae sine custodibus, diripientur ac vastabuntur, si defuerit virtus principis, cujus potestate defendantur, vel custodes, qui pro ovibus et earum alimoniis principi et defensori ac tutori Ecclesiae suggerant.

CAP. IX. Si autem rex noster reversus fuerit, infidelitatis nos arguet, sicut quosdam fecit, quando a [Col. 0966A] Breona pergens, et non desolatos relinquens, post aliquod tempus reversus fuit: licet causa nostra a causa illorum, quos tunc redarguit, satis habeatur dissimilis. Nam nos quacunque ducti cupiditate, vel turpi lucro illecti, regem alium in regnum istud, sicut illi fecerunt, non invitavimus, neque regem nostrum reliquimus, et alteri nos absque necessitate contulimus, sed a rege nostro relicti, et alterius potestati expositi, nos judicio regis regum exspectantes commisimus. Sed inter haec et undique nos circumstant angustiae. Si enim relicti a rege nostro supervenientis regis potestati nos contulerimus, mors nobis est; si autem non egerimus, Ecclesiarum nostrarum et ovium nobis commissarum custodiae invigilare nequibimus, et aut nunc in manum superventuri [Col. 0966B] regis, aut si rex noster reversus fuerit, in manus illius incidemus.

CAP. X. Et quid ad apostoli Joannis verba respondebimus dicentis: Qui dicit se in Christo manere, debet sicut ille ambulavit et ipse ambulare (I Joan. II, 6); qui dicit: Sicut novit me Pater, et ego agnosco Patrem, et animam meam pono pro ovibus meis? (Joan. X, 15.) Ac si aperte, inquit Gregorius (hom. 14 in Evang.), dicat: In hoc constat quia et cognosco Patrem et cognoscor a Patre, quia animam meam pono pro ovibus meis, id est, ea charitate, qua pro ovibus morior, quantum Patrem diligam ostendo. Et idem praefatus apostolus Joannes dicit (I Joan. II): Qui dicit se nosse Deum, et mandata ejus non custodit, mendax est. Melius est igitur nos incidere in manus hominum, [Col. 0966C] si Deus ita permiserit, quam derelinquere legem, id est mandatum Dei, ut non deseramus oves nobis a Deo commissas, qui animam suam posuit pro ovibus suis. In quo ostensa est nobis via, qua sequamur, apposita forma cui imprimamur. Debemus ergo et nos, si necesse fuerit, pro fratribus nostris animas nostras ponere et non oves nostras deserere.

CAP. XI. Nunc autem qualiter regnum istud undique a Paganis et falsis Christianis, scilicet Britonibus, sit circumscriptum, et ut ita dicamus, viscerali commotione de his qui aliquandiu in eo fideles ac utiles visi fuerant exstitisse, sit perturbatum: et quae conditio de regnis nepotum suorum inter illum et fratrem ejus sit sacramento firmata, utinam aut ignoraretur, [Col. 0966D] aut inter eos ipsa conditio servaretur, et neque discordia Ecclesiarum praesules, et servi ac ancillae Domini inquietarentur, et Christianus populus affligeretur, ac inter regni primores viscerale bellum insurgeret, et rapinae ac depraedationes rerum ecclesiasticarum, atque divitum seu pauperum conflagrarent. At si pro his dictis (quae non pro infidelitate principum nostrorum ad suggillationem eorum, sed pro periculo eorum cum dolore ac gemitu dicimus) nobis sacerdotibus vis aliqua a quocunque fuerit illata, sicut quidam Sapiens dixit, feramus aequo animo, et utamur foro, donec invicta felicitas finem malis imponat.

CAP. XII. Scimus enim dicente Apostolo, quoniam [Col. 0967A] Omnes qui pie volunt vivere persecutionem patiuntur (II Tim. III, 12). Sed (Rom. VIII, 18) non sunt condignae passiones hujus temporis ad superventuram gloriam, quae revelabitur in nobis. Et Dominus beatos eos dicit qui persecutionem patiuntur propter justitiam (Matth. V, 10). Neque enim dubitandum est quia beatus Joannes Baptista, ut pro Redemptoris nostri quem praecurrebat testimonio, carcerem et vincula sustinuit, pro ipso et animam posuit, cui non est dictum a persecutore ut Christum negaret, sed veritatem reticeret, et tamen pro Christo occubuit. Quia enim Christus ipse ait: Ego sum veritas (Joan. XIV, 6), ideo utique pro Christo, quia pro veritate sanguinem fudit, constanter dicens regi: Non licet tibi habere uxorem viventis fratris tui (Marc. VI, 18). Et [Col. 0967B] nos, si quia dicimus, quod et a plebeiis conqueri audimus, quoniam non oportuerat regem nostrum regnum istud, a paganis undique circumdatum, et intra commotum et non solidum, inconsulte dimittere, ac quos regendos et defendendos judicio Dei suscepit, et qui ad hoc illi se commendaverunt, relinquere ac deserere, et quia dicimus, non debere fratrem suum regnum ejus, post praestita inter eos sacramenta, quae rex noster, quantum ex ipso est, servare se velle dicit, invadere, aliquod incommodum passi fuerimus, patienter illata portemus pro Christo, quia pro veritate illa sustinebimus, imitatores pro modulo nostro eorum qui ibant gaudentes, quoniam digni habiti sunt pro nomine Jesu contumeliam pati (Act. V, 41).

[Col. 0967C] CAP. XIII. Verum, quia, ut praediximus, inter malleum et incudem positi sumus, et quod inter malleum et incudem ponitur, aut frangitur vel conquassatur, vel producitur et formatur, sicut in Numerorum libro legimus praecepisse Dominum Moysi (Num. X, 1), ut faceret tubas argenteas inter malleum et incudem productiles, quae clangore suo ad solemnitates Dei populum exercitarent, atque audientium animos ad bellum accenderent. Et sanctus David dicit: Psallite Domino in tubis ductilibus (Psal. XCVII, 6). Et Apostolus dicit: Quaecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus (Rom. XV, 4). Et: Mementote praepositorum vestrorum, qui vobis locuti sunt verbum Dei, quorum intuentes exitum [Col. 0967D] conversationis imitamini fidem (Heb. XIII, 7). Quaeramus tubas argenteas inter malleum et incudem productas, id est eloquia Domini, quod est argentum igne examinatum, purgatum septuplum (Psal. XI, 7), relucentes et virtute vigentes, quorum doctrina ad bellum necessarium et imminens discamus in perturbationis nostrae angore quid nobis agendum sit, ne inter malleum et incudem frangamur vel conquassemur, sed producamur atque formemur, ut per eorum vestigia inoffenso pede gradientes non aberremus.

CAP. XIV. Sanctus Ambrosius in libello quem obtulit Valentiniano imperatori contra Auxentium, inter caetera ita dicit ad locum (ep. 32): »Utinam imperator [Col. 0968A] non denuntiasses ut quo vellem pergerem. Quotidie prodibam, nemo me asservabat. Debuisti me quo volueras destinare, quem ipse omnibus offerebam. Nunc mihi a sacerdotibus dicitur, non multum interesse, utrum volens relinquas an tradas altare Christi: cum enim reliqueris, trades.« Et hinc in sermone ad populum in Ecclesia (Orat. in Auxentium, lib. V Epist.) »:Video vos praeter solitum subito esse turbatos atque observantes mei. Miror quid hoc sit, nisi forte quia per tribunos me vidistis aut audistis imperiali mandato esse conventum, ut quo vellem abirem hinc, et si qui vellent sequendi potestatem haberent. Metuistis ergo ne Ecclesiam desererem, et dum saluti meae timeo, vos relinquerem? Sed quid et ipse mandaverim potuistis advertere, deserendae Ecclesiae mihi [Col. 0968B] voluntatem subesse non posse, quia plus Dominum mundi, quam saeculi hujus imperatorem timerem. Sane si me vis aliqua abduceret ab Ecclesia, carnem meam exturbari posse, non mentem: paratum me esse, ut si ille faceret quod solet esse regiae potestatis, ego subirem quod sacerdotis esse consuevit. Quid ergo turbamini? Volens nunquam vos deseram, coactus repugnare non novi; dolere potero, potero flere, potero gemere: adversus arma, milites, Gothos quoque, lacrymae meae arma sunt: talia enim munimenta sunt sacerdotis. Aliter nec debeo, nec possum resistere; fugere autem et relinquere Ecclesiam non soleo, ne quis gravioris poenae metu factum interpretetur. Scitis et vos ipsi, quod soleam imperatoribus deferre, non cedere: suppliciis me libenter [Col. 0968C] offerre.« Et post aliquanta: »Petrus quoque apostolus (Actor. XII) utriusque rei vobis dedit exemplum. Nam ubi eum Herodes quaesivit et coepit, recepit in carcerem. Non enim recesserat Dei servulus, sed steterat timoris ignarus. Orabat pro eo Ecclesia, sed Apostolus in carcere quiescebat, quod est indicium non timentis. Missus est angelus qui dormientem excitaret, per quem Petrus productus e carcere mortem ad tempus evasit. Idem Petrus postea victo Simone, cum praecepta Dei populo seminaret, doceret castimoniam, excitavit animos gentilium, quibus eum quaerentibus Christianae animae deprecatae sunt ut paulisper cederet: et quamvis esset cupidus passionis, tamen contemplatione populi precantis inflexus est. Rogabatur enim ut ad instituendum et [Col. 0968D] confirmandum populum se reservaret. Quid multa? Nocte muro egredi coepit, et videns sibi in porta Christum occurrere, urbemque ingredi, ait: Domine, quo vadis? Respondit Christus: Venio Romam iterum crucifigi. Intellexit Petrus ad suam crucem divinum pertinere responsum. Christus enim non poterat iterum crucifigi, qui carnem passione susceptae mortis exuerat. Quod enim mortuus est, peccato mortuus est semel: quod autem vivit, vivit Deo (Rom. VI, 10). Intellexit ergo Petrus quod iterum Christus crucifigendus esset in servulo. Itaque sponte remeavit, interrogantibus Christianis responsum reddidit, statimque correptus per crucem suam honorificavit Dominum Jesum. Videtis igitur, quod in servulis suis [Col. 0969A] pati velit Christus.« Et paulo post: »Ego ipse non quotidie vel visitandi gratia prodibam, vel pergebam ad martyres? non regiam palatii praetexebam eundo atque redeundo? et tamen nemo me tenuit, cum exturbandi me haberent ut prodiderunt postea voluntatem, dicentes: Exi de civitate, et vade quo vis. Exspectabam, fateor, magnum aliquid: aut gladium pro Christi nomine, aut incendium. At illi delicias mihi pro passionibus obtulerunt: sed athleta Christi non delicias, sed passiones suas exigit. Nemo ergo vos turbet, quod aut carrum praeparaverant aut dura, ut videbatur sibi, Auxentii ipsius qui se dicit episcopum ore jactata. Plerique narrabant percussores praemissos, poenam mortis esse decretam. Nec illa timeo, et ista non desero. Quo enim abibo, ubi omnia plena [Col. 0969B] gemitus sint atque lacrymarum?« In historia Theodoriti (lib. IX, c. 20) legitur quia, dum de Ecclesia Ambrosius juberetur exire ait: Ego sponte hoc non ago, ne lupis ovium septa contradere, aut blasphemantibus Deum videar. Hic si placet occide. Hoc loco mortem prona suscipio voluntate.

CAP. XV. Igitur nobis non solum sequendum, sed et amplectendum est pro fide ac veritate, si contigerit, quod de se beatus dicit Ambrosius loquens ad Ecclesiam suam (orat. in Auxent.): »Volens nunquam vos deseram, coactus repugnare non novi. Dolere potero, potero fiere, potero gemere; aliter nec debeo, nec possum resistere. Fugere autem et relinquere Ecclesiam non soleo.« Sic enim egerunt sancti praedecessores nostri, ut in ecclesiasticis [Col. 0969C] historiis legimus, beatus Hilarius Pictavensis, Paulinus Treverensis, Dionysius Mediolanensis, Eusebius Vercellensis, Joannes Constantinopolitanus, et multi alii, quorum dicta et exempla usque hodie in sancta florent Ecclesia, quorum, juxta Pauli vocem, Intuentes exitum conversationis imitari debemus fidem atque exempla (Heb. XIII, 7). Et de ita expulsis a sedibus suis episcopis pro fide et veritate, sicut praefati sancti episcopi expulsi imperiali crudelitate fuerunt, sacri canones Sardicenses dicunt (can. 21): »Ut si aliquis episcopus vim perpessus est, et inique expulsus pro disciplina et catholica confessione, vel pro defensione veritatis, effugiens pericula innocens et devotus ad aliam venerit civitatem, non prohibeatur immorari, quandiu aut redire possit, [Col. 0969D] aut injuria ejus remedium acceperit, etiam et larga benignitate humanitas ei est exhibenda.«

CAP. XVI. Et hinc sanctus Gregorius (lib. I, epist. 43) ad universos episcopos per Illyricum: »Fratres, inquit, coepiscoposque nostros, quos et captivitatis diversarumque necessitatum angustiae comprimunt, debetis consolandos convicturosque vobiscum in ecclesiasticis sustentationibus libenter suscipere: non quidem ut per communionem episcopalis throni dignitas dividatur, sed ut ab Ecclesia juxta possibilitatem sufficientiae debeant alimenta percipere. Sic enim et proximum in Deo, et Deum in proximo diligere comprobamur. Nullam quippe eis nos in vestris Ecclesiis auctoritatem tribuimus, [Col. 0970A] sed tamen eos vestris contineri summopere hortamur.« Qualiter etiam, vel pro quibus causis episcopi Ecclesias suas sine detrimento ordinis ac animae suae ad tempus deserere valeant, sanctus Augustinus in epistola ad Honoratum episcopum (ep. 180 in princip.) inter caetera ostendit, dicens: »Restat ut nos, quorum ministerium quantulaecunque plebi Dei ubi sumus manenti ita necessarium est, ut sine hoc eam non oporteat remanere, dicamus Domino: Esto nobis in Deum protectorem, et in locum munitum (Psal. XXX, 3). Sed hoc consilium propterea tibi non sufficit ut scribis, ne contra Domini praeceptum vel exemplum facere nitamur, ubi fugiendum esse de civitate in civitatem monet. Recolimus enim verba dicentis: Cum autem persequentur [Col. 0970B] vos in civitate ista, fugite in aliam (Matth. X, 23). Quis autem credat ita hoc Dominum fieri voluisse, ut necessario ministerio, sine quo vivere nequeunt, deserantur greges quos suo sanguine comparavit? Nunquid hoc fecit ipse, quando portantibus parentibus in Aegyptum parvulus fugit (Matth. II), qui nondum Ecclesias congregaverat, quas ab eo desertas fuisse dicamus? Nunquid quando apostolus Paulus, ne illum comprehenderet inimicus, per fenestram in sporta submissus est (Act. IX), et effugit manus ejus, deserta est quae ibi erat Ecclesia necessario ministerio, et non ab aliis fratribus ibidem constitutis quod oportebat impletum est (II Cor. XI)? Eis quippe volentibus hoc Apostolus fecerat, ut seipsum servaret Ecclesiae, quem proprie persecutor ille [Col. 0970C] quaerebat. Fugiant omnino de civitate in civitatem, quando eorum quisquam specialiter a persecutoribus quaeritur, ut ab aliis, qui ita non requiruntur, non deseratur Ecclesia, sed praebeant cibaria conservis suis, quos aliter vivere non posse noverunt. Cum autem omnium, id est, episcoporum et clericorum est commune periculum, ii qui aliis indigent non deserantur ab his quibus indigent. Aut igitur ad loca munita omnes transeant, aut qui habent remanendi necessitatem, non relinquantur ab eis, per quos illorum est ecclesiastica supplenda necessitas, ut aut pariter vivant, aut pariter sufferant, quod eos paterfamilias volet perpeti. Quod si contigerit, ut sive alii majus, alii minus, sive omnes aequaliter patiantur, qui eorum sint qui pro aliis patiuntur [Col. 0970D] apparet, illi scilicet, qui cum se possent talibus malis eripere fugiendo, ne aliorum necessitatem desererent manere maluerunt. Hinc maxime probatur illa charitas, quam Joannes apostolus commendat dicens (I Joan. III, 15): Sicut Christus animam suam pro nobis posuit, sic et nos debemus animas pro fratribus ponere. Nam qui fugiunt, vel suis devincti necessitatibus fugere non possunt, si comprehensi patiuntur, pro seipsis non pro fratribus utique patiuntur. Qui vero propterea patiuntur quia fratres, qui eis ad Christianam salutem indigebant, deserere noluerunt, sine dubio suas animas pro fratribus ponunt.«

CAP. XVII. Sic enim fecit sanctus Nicasius Rhemorum [Col. 0971A] episcopus, qui tempore Vandalorum in persecutione generali suam non deseruit civitatem, et intra parietes ecclesiae martyrio meruit coronari. Sic eodem tempore sanctus Anianus, sicut in sacris historiis legitur. Sic beatus Lupus, ut in ejus hymno canitur: Dum bella cuncta perderent, orando Trecas muniit. Sic sanctus Remigius Rhemorum episcopus, supervenientibus Francis paganis in Belgicam dioeceseos suae provinciam, Ecclesiam suam non deseruit, sed orationibus, et sanctis exemplis ferocitatem gentis perdomuit, et in verbis suis monstra placavit: et non solum provinciam suam a gladio gentili eripuit, verum et gentem paganam ad fidem Christi, cooperante gratia, convertit, et tria millia paganorum una cum rege in vigilia sancti Paschae [Col. 0971B] ad gratiam baptismi perduxit, rite observans quod sanctus Gregorius in homilia Ezechielis prophetae Danielis exponens sententiam (hom. 5 in Ezech.): Thronus ejus flamma ignis, rotae ejus ignis accensus. »Hi enim, inquit, qui animarum custodes sunt, et pascendi gregis onera susceperunt, mutare loca minime permittuntur: sed quia uno in loco positi divinitatis in se praesentiam portant et ardent, thronus Dei flamma ignis dicitur.« Et hinc sanctus Augustinus in praefata epistola ad Honoratum episcopum (epist. 180) ad locum dicit: »Cur enim sibi putant indifferenter obediendum praecepto, ubi legunt de civitate in civitatem esse fugiendum, et mercenarium non exhorrent, qui videt lupum venientem et fugit, quoniam non est ei cura de ovibus?« Et [Col. 0971C] paulo post: »Fugit Apostolus, cum a persecutore proprie ipse quaereretur, aliis utique necessitatem similem non habentibus, a quibus illic ministerium absit ut desereretur Ecclesiae. Sic fugit sanctus Athanasius Alexandriae episcopus, cum eum specialiter apprehendere Constantius cuperet imperator.«

CAP. XVIII. Legimus etiam in epistolis magni Leonis papae, quod cum Eutychiana haeresis in Orientalibus partibus conflagraret, ab imperatore idem apostolicus pontifex, sed et Hesperiarum partium pontifices ad universalem synodum fuerint evocati. Unde idem sanctus Leo, ut proprie ipsius verba ponamus, inter caetera rescripsit ad Theodosium [Col. 0971D] Augustum (epist. 17): »Quamvis ad diem concilii episcopalis, quem pietas vestra constituit, occurrere me ratio nulla permittat, cum nec aliqua ex hoc exempla praecesserint, et temporalis necessitas me non patiatur deserere civitatem.« Et ad Pulcheriam Augustam (epist. 13): »Nam, inquit, illud quod pietas imperatoris etiam me credidit debere interesse concilio, etiamsi secundum aliquod praecedens exigeretur exemplum, nunc tamen nequaquam posset impleri, quia rerum praesentium nimis incerta conditio a tantae urbis populis me abesse non sineret, et in desperationem quamdam animi tumultuantium mitterentur, si per occasionem causae ecclesiasticae viderer patriam et apostolicam sedem velle deserere. Quia igitur ad publicam [Col. 0972A] utilitatem pertinuisse cognoscitis, ut salva clementiae vestrae venia, charitati me et precibus civium non negarem, etc.« Et in epistola ad Martianum Augustum (epist. 44): »Sacerdotes provinciarum omnium congregari praesentis temporis necessitas nulla ratione permittit, quoniam illae provinciae, de quibus maxime sunt evocandi, inquietante bello, ab Ecclesiis suis eos non patiuntur abscedere. Et in Canonibus Africae provinciae (cap. 57, de episcopis Numid.) legimus episcopos de Numidia provincia juste et rationabiliter excusatos, quia legatos ad universale concilium etiam pro communibus et ecclesiasticis negotiis non miserunt, quoniam tumultu tironum propriis necessitatibus in civitatibus suis, aut impediti, aut excusati remanserunt.«

[Col. 0972B] CAP. XIX. Hinc ergo est colligendum, si causae fidei et generali ecclesiasticarum definitionum negotio civium charitas, quae attestante Apostolo major est fide (I Cor. XIII), praeponi debet, sicut verbis sancti Leonis et sacrorum canonum demonstratur, utrum pro quacunque alia causa Ecclesias et oves nobis commissas sine periculo valeamus dimittere, et in alias quascunque partes secedere. Denique cum partem Imperii contra Theodosium et Valentinianum Maximus usurpavit et cogeret episcopos vel contra fidem agere, vel Ecclesias suas deserere, aut alio quolibet modo persequi, sanctus Martinus ejusdem Maximi praesentiam et colloquium non declinavit, minime autem Ecclesiam suam desuerit. Sed cum plures ex diversis partibus episcopi ad Maximum [Col. 0972C] ferocis ingenii virum et bellorum civilium victoria elatum convenissent, et foeda circa principem omnium adulatio notaretur, in solo Martino apostolica auctoritas permanebat. Nam etsi pro aliquibus supplicandum regi fuit, imperavit potius quam rogavit, et a convivio ejus frequenter rogatus abstinuit, dicens se mensae ejus participem esse non posse, qui imperatores, unum regno, alterum vita expulisset. Postremo, cum Maximus se non sponte sumpsisse imperium affirmaret, sed impositam sibi a militibus divino nutu regni necessitatem armis defendisse, et non alienam ab eo Dei voluntatem videri, penes quem tam incredibili eventu victoria fuisset, nullumque ex adversariis nisi in acie occubuisse, [Col. 0972D] tandem victus vel ratione vel precibus ad convivium venit.

CAP. XX. Et item in vita illius scriptum est ita (Severus, dial. II, cap. 6): »Quo tempore primum episcopus datus est, fuit ei necessitas adire comitatum. Valentinianus tum major rerum potiebatur. Is cum Martinum ea petere cognovisset quae praestare nolebat, jussit eum palatii foribus arceri. Etenim ad animum illius immitem ac superbum uxor accesserat Ariana, quae totum illum a sancto viro, ne ei debitam reverentiam praestaret, averteret. Itaque Martinus, ubi semel atque iterum superbum principem frustra adire tentavit, recurrit ad nota praesidia. Cilicio obvolvitur, cinere conspergitur, cibo potuque abstinet, orationes diebus noctibusque perpetuat.« [Col. 0973A] Et post aliquanta: »Nec exspectatis Martini precibus, prius omnia praestitit quam rogaretur. Colloquio illum atque convivio frequenter adscivit.« Et paulo post (cap. 8): »Maximus imperator rempublicam gubernabat, vir omni vitae merito praedicandus, si ei vel diadema non legitime tumultuante milite impositum repudiare, vel armis civilibus abstinere licuisset. Sed magnum imperium nec sine periculo renui, nec sine armis potuit teneri. Hic Martinum saepius evocatum receptumque intra palatium venerabiliter honorabat. Totus illi cum eo sermo, de praesentibus, de futuris, de fidelium gloria, de aeternitate sanctorum, cum interim diebus ac noctibus de ore Martini regina pendebat, evangelico illo non inferior exemplo, pedes sancti fletu rigabat, crine tergebat. Martinus, [Col. 0973B] quem nulla unquam femina contigisset, istius assiduitatem, imo potius servitutem, non poterat evadere. Non illa opes regni, non imperii dignitatem, non diadema, non purpuram cogitabat: divelli a Martini pedibus solo strata non poterat; postremo a viro suo poposcit, deinde Martinum uterque compellunt, ut ei, remotis omnibus ministris, praeberet sola convivium; nec potuit vir beatus obstinatius reluctari. Componitur castus reginae manibus apparatus: sellulam ipsa consternit, mensam admovet, aquam manibus subministrat, cibum quem ipsa coxerat apponit.« Et reliqua, quae lector in suis locis plenius invenire valebit.

CAP. XXI. Sanctus Ambrosius cum imperatoribus suis Theodosio et Valentiniano agebat, et legationem [Col. 0973C] ad Maximum ab imperatore suo Valentiniano suscepit (ep. 27). Quam qui voluerit scire quomodo strenue peregerit, et qualiter Maximum redarguerit, nec tamen ejus colloquium declinaverit, legat librum ipsius, quem de legatione sua exsecuta ad eumdem Valentinianum conscripsit. Verum, sicut in vita beati Ambrosii a sancto Paulino postea Nolano episcopo scripta legitur, egresso Theodosio de Italia, et Constantinopoli constituto, Valentiniano Augusto intra Gallias posito, Eugenius tyrannice imperium usurpavit, et aram Victoriae, et sumptus caeremoniarum, quod Valentinianus augustae memoriae adhuc in minoribus annis constitutus petentibus denegaverat, oblitus fidei suae, concessit. Hoc ubi Ambrosius cognovit, relicta civitate Mediolanensi, ad quam [Col. 0973D] Eugenius festinato veniebat, ad Tusciam usque descendit, declinans magis aspectum sacrilegi viri, quam formidans imperantis injuriam. Nam et epistolam ad eumdem dedit, in qua convenit conscientiam illius de sacrilegio: cujus aspectum atque colloquium non declinavit pro usurpato imperio, sed pro admisso sacrilegio.

CAP. XXII. Sic secuti sunt beatus Martinus, atque S. Ambrosius sententiam apostoli Pauli dicentis: Nolite communicare operibus infructuosis tenebrarum, magis autem et redarguite (Ephes. V, 11). Hinc beatus Augustinus (de verbis Domini serm. 18): »Duobus, inquiens, modis non te maculat malus: si ei non consentias, et si redarguas. Hoc est non communicare, [Col. 0974A] non consentire. Communicatur quippe, quando facto ejus consortium voluntatis vel approbationis adjungitur. Videte quemadmodum Apostolus utrumque complexus est: Nolite communicare, magis autem et redarguite (I Cor. X). Quid est, nolite communicare? nolite consentire, nolite laudare, nolite approbare. Quid est, magis autem et redarguite? reprehendite, corripite, coercete. Deinde in ipsa correptione, vel coercitione alienorum peccatorum cavendum est, ne se extollat, qui alterum corripit, et apostolica illa cogitanda sententia: Quapropter qui se putat stare, videat ne cadat. Foris terribiliter personet increpatio, intus lenitatis teneatur dilectio. Neque ergo consentientes simus malis ut approbemus, neque superbientes ut insultanter arguamus.« [Col. 0974B] Haec sunt quae sancti praedecessores ac patroni nostri secundum tramitem sanctarum Scripturarum juxta episcopale ministerium egerunt, et nobis in hujusmodi anxietatibus positis agenda atque sequenda suis posteris reliquerunt.

CAP. XXIII. Caeterum qualiter et per quos agendum sit erga eos, qui regnum regis invadunt, veridicae monstrant historiae (tripart. lib. IX, cap. 21). Ait enim Theodoretus: »Cumque audisset Maximus quae rursus contra Ambrosium magniloquum praedicatorem veritatis agerentur, scripsit Valentiniano ut bellum quod agebatur contra Ecclesias solveretur, monens ut paternam non amitteret pietatem, adjecitque etiam minas belli, et nisi quiesceret, verba operibus adimpleret. Quamobrem sumens exercitum venit Mediolanum, ubi tunc [Col. 0974C] ille degebat. Porro Valentinianus agnoscens ejus invasionem fugit in Illyricum, experimento cognoscens quae mala matris consilio sustineret. Porro Theodosius audiens quae a Justina fuerant gesta, et a tyranno scripta, fugienti Valentiniano rescripsit non esse mirandum, si imperatori quidem terror, tyranno vero potestas accresceret, cum imperator impietati rebellis exstitisset, tyrannus autem ei auxilia commodaret, et propterea ille quidem fugeret nudus, iste vero armaretur adversus nudum.« Et Socrates (ibid., cap. 23): »Verum imperator Theodosius dum tyrannum aggrederetur, cognoscentes Maximi milites praesentiam instructionis imperialis, et signorum ejus adventum, ne famae quidem ipsius impetum sustinere valuerunt, sed apprehendentes tyrannum vinctum ei [Col. 0974D] protinus obtulerunt, qui eorum consulatu peremptus est septimo et vicesimo die Augusti mensis.«

CAP. XXIV. Et in historia vitae beati Ambrosii a sancto Paulino conscripta legitur: »Profectus itaque sacerdos de Thusciae partibus Mediolanum revertitur, jam inde egresso Eugenio contra Theodosium imperatorem, ibique Christiani imperatoris praestolabatur adventum, securus de Dei potentia, quod non traderet credentem in se hominibus injustis, nec relinqueret virgam peccatorum super sortem justorum, ne extenderent justi ad iniquitatem manus suas. Promiserat enim Argobastes tunc comes, et Fabianus praefectus, Mediolano egredientes, cum victores reverterentur, stabulum se esse facturos [Col. 0975A] in ecclesia Mediolanensi, atque clericos sub armis probaturos. Sed miserandi homines, cum daemonibus male creduli sunt, et aperiunt os suum in blasphemiam contra Deum, spem sibi victoriae ademerunt. Causa autem commotionis haec fuit, quia munera imperatoris, qui se sacrilegio commiscuerat, ab Ecclesia respuebantur, nec orandi illi cum Ecclesia societas tribuebatur. Sed Dominus, qui Ecclesiam suam tueri consuevit, de coelo jaculatus est judicium, atque omnem victoriam ad religiosum imperatorem transtulit Theodosium.«

CAP. XXV. Si quaerit denique aliquis cur sanctus Martinus ac beatus Ambrosius Maximum, qui duos imperatores, alterum vita, alterum regno expulit, a corpore et sanguine Domini non excommunicaverint, [Col. 0975B] sed tantum redarguerint, et beatus Ambrosius Eugenium tyrannum et sacrilegum non excommunicarit, sicut religiosum et christianum imperatorem Theodosium pro excessu notissimo, accipiat de catholicorum et notissimorum virorum doctrina sibi redditam rationem. Ait enim beatus Ambrosius de obitu Theodosii inter caetera: »Dilexi, inquiens, virum, qui magis arguentem quam adulantem probaret. Stravit omne, quo utebatur, insigne regium, deflevit in Ecclesia publice peccatum suum, quod ei aliorum fraude obrepserat, gemitu et lacrymis oravit veniam. Quod privati erubescunt, non erubuit imperator, publice agere poenitentiam: neque ullus postea dies fuit, quo non illum doleret errorem. Quid quod praeclaram adeptus victoriam, tamen quia [Col. 0975C] hostes in acie strati sunt, abstinuit a consortio sacramentorum, donec Domini circa se gratiam filiorum experiretur adventu.«

CAP. XXVI. Ex hoc manifesta ratio satisfacit quaerenti, videlicet, quia poenitentia non coacta sed voluntaria proficit poenitenti, sicut scriptum est: Voluntarie sacrificabo tibi (Psal. LIII, 8); et: ex voluntate mea confitebor illi (Psal. XXVII, 7). Et in Exodo legimus (Exod. XXV), quia viri cum mulieribus, quidquid in cultu, in ornamento tabernaculi necessarium erat, voluntarie obtulerunt: interque donaria et pili caprarum dinumerantur. Per pilos enim caprarum, quibus cilicium conficitur, poenitentia designatur, sicut in Evangelio Dominus demonstrat, dicens civitati reprobae: Si in Tyro et Sidone factae [Col. 0975D] fuissent virtutes quae factae sunt in vobis, olim in cilicio et cinere poenitentiam egissent (Matth. XII, 21). In cilicio quippe asperitas et punctio peccatorum, in cinere autem pulvis ostenditur mortuorum. Et idcirco utrumque hoc ad poenitentiam adhiberi solet, ut in punctione cilicii cognoscamus quod per culpam fecimus, in favilla cineris perpendamus quid per judicium facti sumus. Considerentur ergo in cilicio pungentia vitia, consideretur in cinere per mortis sententiam subsequens justa poena vitiorum. Quia enim post peccatum carnis contumeliae surrexerunt, videat homo in asperitate cilicii superbiendo quid fecit, videat in cinere quousque peccando pervenit.

[Col. 0976A] CAP. XXVII. Cur autem sanctus Martinus et sanctus Ambrosius praedictos invasores imperii non excommunicaverint a corpore et sanguine Domini, et communem cibum cum eis sumpserint, sanctus Augustinus respondeat in libro de Poenitentia (homil. 50): »Nos, inquit, a communione quemquam prohibere non possumus, quamvis haec prohibitio nondum sit mortalis, sed medicinalis, nisi aut sponte confessum, aut in aliquo sive saeculari, sive ecclesiastico judicio nominatum atque convictum. Quis enim sibi utrumque audeat assumere, ut cuiquam ipse sit accusator et judex? Cujusmodi regulam etiam Paulus apostolus in Epistola ad Corinthios breviter insinuasse intelligitur, cum quibusdam talibus commemoratis criminibus ecclesiastici judicii formam [Col. 0976B] ad omnia similia ex quibusdam daret. Ait enim: Scripsi vobis in epistola, non commisceri fornicariis: non utique fornicariis hujus mundi, aut avaris, aut raptoribus, aut idolis servientibus: alioquin debueratis de hoc mundo exisse (I Cor. V, 9). Non possunt enim homines in hoc mundo viventes nisi cum talibus vivere: nec eos possunt lucrifacere Christo, si eorum colloquium, convictumque vitaverint. Unde et Dominus cum publicanis et peccatoribus comedens: Non est opus, inquit, sanis medicus, sed male habentibus. Non enim veni vocare justos, sed peccatores (Matth. IX, 12). Et ideo sequitur Apostolus, et adjungit: Nunc scripsi vobis non commisceri, si quis frater nominatur in vobis aut fornicator, aut idolis serviens, aut avarus, aut maledicus, aut ebriosus, [Col. 0976C] aut rapax, cum hujusmodi nec quidem cibum simul sumere. Quid enim mihi de his qui foris sunt judicare? nonne de his qui intus sunt vos judicatis? de his autem qui foris sunt Deus judicabit. Auferte malum a vobis ipsis. Quibus verbis satis ostendit non temere et quomodolibet, sed per judicium auferendos esse malos ab Ecclesiae communione: ut si per judicium auferri non possunt, tolerentur potius, ne perverse malos quisque evitando, ab Ecclesia ipse discedens, eos quos fugere videtur vinciat ad gehennam. Quia et ad hoc nobis sunt in Scripturis sanctis exempla proposita, vel in messe, ut paleae sufferantur usque ad ultimum ventilabrum, vel intra illa retia, ubi pisces boni cum malis usque ad segregationem, quae futura est in littore, hoc est in fine saeculi, [Col. 0976D] aequo animo tolerentur.«

CAP. XXVIII. Et in libro de Baptismo (lib. VII, cap. 45): »Joannes dicit alienae doctrinae hominibus Ave non esse dicendum (II Joan. I, 10): Paulus autem apostolus vehementius dicit: Si quis frater nominatur inter vos, aut avarus, aut ebriosus, etc., cum hujusmodi nec quidem cibum simul sumere (I Cor. V, 11). Et tamen cum collegis feneratoribus, insidiosis, fraudatoribus, raptoribus, non privatam mensam, sed Dei altare habebat commune Cyprianus.« Et in Tractatu psalmi (in psal. LIV): »Diligamus inimicos, corripiamus, castigemus, et excommunicemus cum dilectione, a nobis etiam separemus. Videte enim quid dicat Apostolus: Si quis autem non obedit verbo [Col. 0977A] nostro per epistolam, hunc notate, et nolite commisceri cum eo (II Thess. V). Sed ne subriperet tibi ex hoc iracundia, et turbaret oculum tuum, Non, inquit, ut inimicum eum existimetis, sed corripite ut fratrem ut erubescat: a quo indixit separationem, non praecidit dilectionem.« Et alibi (psal. C, 5, August. in psal. C): »Superbo, inquit, oculo et insatiabili corde, huic non convescebar: id est, non cum illo manducabam. Quomodo nobis proponit haec quando ipse non fecit? Ad imitationem suam nos hortatur: videmus eum convivatum esse cum superbis, quomodo nos prohibet ne convivemur cum eis? Nos quidem, fratres, propter correptionem aliquam tenemus nos etiam a fratribus nostris, et non cum eis convivamur, ut corrigantur. Cum extraneis potius [Col. 0977B] convivamur, et cum paganis, quam cum his qui nobiscum erant, et nobis adhaerent, si viderimus eos male vivere, ut erubescant et corrigantur, sicut dicit Apostolus: Si quis non obaudit verbo nostro per epistolam, hunc notate, et nolite commisceri cum eo, et non ut inimicum eum existimetis, sed corripite ut fratrem (I Cor. V). Facimus hoc plerumque propter medicinam, et tamen cum extraneis multis et cum impiis saepe vescimur.«

CAP. XXIX. Et item in Tractatu psalmi (in psal. C, conc. 2): »Respice ad munera ipsius Ecclesiae, munus sacramentorum in baptismo, in eucharistia, in caeteris sanctis sacramentis, quale munus est? hoc munus adeptus est et Simon magus. Prophetia quale munus est? prophetavit et Saul malus rex, et tunc [Col. 0977C] prophetavit cum David sanctum persequeretur.« Et item in serm. Evang. Joannis (serm. 50, in Joan.): »Talis erat Judas, et tamen cum sanctis discipulis undecim intrabat et exibat. Ad ipsam coenam Dominicam pariter accessit, conversari cum eis potuit, eos inquinare non potuit. De uno pane et Petrus accepit et Judas, et tamen quae pars fideli cum infideli? Petrus enim accepit ad vitam, Judas ad mortem. Quomodo enim ille odor bonus, sic ille cibus bonus. Sicut ergo odor bonus, ita et cibus bonus, bonos vivificat, malos mortificat. Qui enim manducaverit indigne, judicium sibi manducat et bibit: judicium sibi, non tibi. Si judicium sibi, non tibi, tolera malum bonus, ut venias ad praemium bonorum, ne mittaris in poenam malorum.«

[Col. 0977D] CAP. XXX. Et in Tractactu psalmi (August. in psal. XLVII): »Quam multos Judas implet Satanas, indigne accipientes buccellas ad judicium suum? qui enim manducat et bibit indigne, judicium sibi manducat et bibit (I Cor. II). Non malum est quod datur, sed bonum male in judicium datur. Bene esse non potest male accipienti quod bonum est.« Et in sermone de verbis Apostoli (serm. de spiritu blasphemiae): »Illud etiam quod ait: Qui manducat meam carnem, et bibit sanguinem meum, in me manet, et ego in illo (Joan. VI, 57), quomodo intellecturi sumus? Nunquid etiam illos hic poterimus accipere, de quibus dicit Apostolus quod judicium sibi manducent et bibant, ut ipsam carnem manducent, et [Col. 0978A] ipsum sanguinem bibant? Nunquid et Judas magistri venditor, et traditor ipsius, quamvis ipsum primum manibus ejus confectum sacramentum carnis et sanguinis ejus cum caeteris discipulis, sicut apertius Lucas evangelista declarat, manducaret et biberet, mansit in Christo, et Christus in eo? Multi denique, qui vel corde ficto carnem illam manducant, et sanguinem bibunt, vel cum manducaverint et biberint apostatae fiunt, nunquid manent in Christo, aut Christus in eis? Sed profecto est quidam modus manducandi illam carnem, et bibendi illum sanguinem, quo modo qui manducaverit et biberit, in Christo manet, et Christus in eo. Non ergo quocunque modo quisque manducaverit carnem Christi, et biberit sanguinem Christi, manet in Christo, et in illo Christus, sed [Col. 0978B] certo quodam modo, quemadmodum utique ipse videbat, quando ista dicebat.«

CAP. XXXI. Et in epistola concilii ad Donatistas (tom. VII, S. August. epist. 152): »Quisquis in hac Ecclesia bene vixerit, nihil ei praejudicant aliena peccata, quia unusquisque in ea proprium onus portabit, sicut Apostolus dicit: Et quicunque in ea corpus Christi manducaverit indigne, judicium sibi manducat et bibit. Nam etiam hoc ipse Apostolus scripsit. Cum autem dicit, Judicium sibi manducat, satis ostendit quia non alteri judicium manducat, sed sibi, quia communio malorum non maculat aliquem participatione sacramentorum, sed consensione factorum. Nam si in factis malis non eis quisque consentiat, portat malus causam suam, et [Col. 0978C] personam suam, nec praejudicat alteri, quem in consensione mali operis socium non habet criminis.«

CAP. XXXII. Verumtamen legimus in vita beati Ambrosii a beato Paulino scripta, eum a communionis consortio Maximum segregasse, et admonuisse illum, ut effusi sanguinis domini sui, et quod est gravius, innocentis, ageret poenitentiam, si sibi apud Deum vellet esse consultum. Sed ille cum poenitentiam declinat superbo spiritu, non solum futuram, sed etiam praesentem salutem amisit, regnumque, quod male arripuerat, femineo quodam timore deposuit, ut procuratorem se reipublicae nomine praefuisse confiteretur. Et in epistola ad Eugenium scripsisse beatum Ambrosium (in eadem Vita): »Quomodo, [Col. 0978D] inquiens, meis vocibus, et apud Deum, et apud omnes homines teneor? Aliud mihi non licere intellexi, aliud non oportere, nisi consulerem mihi, quia non potui tibi.« Cujus verba decretissima atque saluberrima sequentes nos episcopi domni nostri Karoli, si acciderit ut consulere ei non possimus, sicuti cupimus, in temporali sui regni defensione atque tuitione, et consulamus illi in debitae fidei observatione, consulamus et nobis, Dei cooperatione, in debitae fidei erga illum observatione, et continua mentis devotione, atque pro eo apud Deum et sanctos ejus obsecratione: consulamus et nobis, ne pro quacunque cupiditate, vel temporali emolumento, ab illius debita fide exorbitantes, quemquam in illius regnum, [Col. 0979A] missis vel episcopis vel quibuscunque internuntiis, invitemus, nec pro abbatiis vel honoribus temporalibus, atque rebus vel facultatibus nos venundemus, Judae similes effecti, qui abiens ad Judaeos dixit: Quid vultis mihi dare, et ego vobis eum tradam? (Matth. XXVI, 15.)

CAP. XXXIII. Est etiam, quoniam ab alio quocunque juste et rationabiliter credi non poterimus neque debemus, si quocunque terreno lucro vel illata injuria, salva in Deum fide, seniori nostro fidem non servaverimus. In veteri namque populo Samuel propheta, cujus locum in Ecclesia nunc tenent episcopi, adeo, ut sacra prodit historia, Saul regem pro peccatis suis a Domino reprobatum luxit, ut dixerit ei Deus: Usquequo tu luges Saul, cum ego abjecerim [Col. 0979B] eum (I Reg. XVI, I)? Et David vir bellicosus, et unus de primoribus Saul, et etiam gener ejus, qui in multis non solum regi, sed et regno profuit, et non tantum bellis contra adversarios Saul et regni ejus egit, sed et ipsum regem vexatum a maligno spiritu blandis obsequiis delinibat, quaesitus frequentissime a rege ut occideretur, servans fideliter quod de proposito rege et domino dixerat: Imposuisti homines super capita nostra (Psal. LXV, 12), dominum et regem ipsum persecutorem suum vocabat, et cum saepe habuerit opportunitatem ut illum posset occidere, non solum non occidit, sed et socios ab ejus occisione compescuit, dicens: Absit ut mittam manum in christum Domini, quia unctus Domini est (I Reg. XXIV, 11). Et quia, ut signum posset ostendere, [Col. 0979C] quem locum habuerit ut valeret illum occidere, abscidit oram chlamydis ejus, et in se reversus percussit cor suum, eo quod foedaverat vestem domini sui.

CAP. XXXIV. Unde beatus Gregorius in regula Pastorali dicit (Past. III, c. 5): »Admonendi sunt subditi, ne cum culpas praepositorum considerant, contra eos audaciores fiant, sed sic, si qua valde sunt eorum prava, apud semetipsos dijudicent, ut tamen divino timore constricti, ferre sub eis jugum reverentiae non recusent. Quod melius ostendimus, si factum David ad medium deducamus. Saul quippe persecutor cum ad purgandum ventrem speluncam fuisset ingressus, illic cum viris suis David inerat, [Col. 0979D] qui jam tam longo tempore persecutionis ejus mala tolerabat. Cumque eum viri sui ad feriendum Saul accenderent, fregit eos responsionibus, quia manum mittere in christum Domini non deberet. Qui tamen occulte surrexit, et oram chlamydis ejus abscidit. Quid enim per Saul nisi mali rectores, quid per David nisi boni subditi designantur? Saul igitur ventrem purgare, est pravos praepositos conceptam in corde malitiam usque ad opera miseri odoris extendere, et cogitata apud se noxia factis exterioribus exsequendo monstrare; et quasi oram chlamydis praesaliti silenter incidunt, quia videlicet, dum praefatae dignitati saltem innoxie et latenter derogant, quasi regis superpositi vestem secant. Nam cum in [Col. 0980A] praepositis delinquimus, ejus ordinationi qui eos nobis praetulit obviamus.«

CAP. XXXV. Consulamus etiam, quantum, adjuvante Domino, poterimus, sociis et commilitionibus nostris, exhortantes eos, ut fidem debitam erga eum observent, et si qui fuerint, ut audimus, qui dicant quod omne regnum in manu sua et suorum specialium tenet, de quibus nemo per servitium, vel per defensionem et utilitatem regni nisi per pretium obtinebit, et nisi per pretium obtenta tenebit: et nemo, sicut nec de honoribus, ita nec de familiaritate, in eum potest habere fiduciam, cum omnes quos deliciosos et familiares habuerit, exosos dehonoraverit atque abjecerit: et qui improperant ecclesiasticis viris, quod nemo sic Ecclesias per diversa [Col. 0980B] ingenia oppresserit, atque despoliaverit, licet quaedam de rebus pretio suscepto contulerit, et regnum sic omne vendiderit, de Domini fisi misericordia pro talia quaerentibus proponamus, quia, si illum Deus reverti cum prosperitate fecerit, quod bene coepit et egit perficiet. Et, quia non est homo in terra, qui facit bonum, et non peccet (Eccle. VII, 21), mutabitur in virum alium, et haec erit mutatio dexterae Excelsi. Scriptum est enim: Verte impios, et non erunt (Prov. XII, 7): non quia non erunt in essentia, sed quia non erunt in impietatis culpa, sicut Paulus apostolus de seipso dicit: Vivo autem, jam non ego, vivit vero in me Christus (Gal. II, 20). Exstinctus quippe fuerat saevus ille persecutor, et vivere coeperat pius praedicator.

[Col. 0980C] CAP. XXXVI. Consulamus etiam ei, si forte quis fuerit, qui in absentia ejus regnum ipsius moliatur subripere, ut moneamus eum de sacramentis inter se et seniorem nostrum factis, quae rex noster se servare velle fatetur, et proponamus ei sententiam Domini prolatam per Jeremiam prophetam contra Sedechiam, qui juravit Nabuchodonosor gentili regi in nomine Domini: Propterea, inquit Scriptura, juramentum quod sprevit, et foedus quod praevaricatus est, ponam in caput ejus (Ezech. XVII, 19). Unde Hieronymus: »Ne putaremus, inquit, juramentum, et foedus, et pactum, regis esse Babylonii, vel Sedechiae qui fecerat, sequitur: In praevaricatione qua despexit me. Ergo qui contemnit juramentum, illum despicit, per quem juravit: illique facit injuriam, [Col. 0980D] cujus nomini credidit adversarius. Propter quam causam: Expandam, inquit, super eum rete meum, et comprehendetur sagena mea, et adducam eum in Babylonem, et judicabo eum illic. Quidquid igitur contra Sedechiam fecit Nabuchodonosor, non suis fecit viribus, sed ira Dei, in cujus nomine fuerat pejuratum.« Legimus enim Sedechiam captum ductum esse in Reblatha (IV Reg. XXV), ibique interfectis filiis excaecatum, et instar ferae clausum cavea translatum in Babylonem: et de gravissima perjurii vindicta manifestum est gravissimum peccatum esse perjurium, sicut et sanctus Augustinus in libro ad consulta Hilarii monstrat (ep. 99, in fine).

CAP XXXVII. Si autem et contra praepositum [Col. 0981A] suum agentibus consulere non potuerimus, secundum verba beati Ambrosii consulamus nobis, ne faciamus quacunque cupiditate, vel adulatione, vel deceptione, vel communicatione, unde vituperetur ministerium nostrum, et perdamus nomen bonum, quod Apostolica regula habere jubet episcopum, etiam ab his qui foris sunt (I Tim. III, 7). Videlicet, si supervenerit rex alius in regnum senioris nostri, et non fuerit militaris manus quae ei resistat, sequamur nos episcopi, et in ordinatione ordinis nostri, et in conservatione fidei erga seniorem nostrum, patrum vestigia, et in receptione, et in caeteris, munus placationis erga superventurum regem, videlicet in receptione. Legimus enim sanctum Basilium cum clero suo supervenientem etiam Julianum apostatam [Col. 0981B] honorabiliter recepisse, et non ob id ab orthodoxae fidei regula deviasse, sed quae sunt Caesaris Caesari, et Deo quae Dei sunt reddidisse. Sed et de Missarum solemniis ac sacra altaris communione, verum et de communis mensae, atque altaris sacramentorumque participatione satis sufficienter supra de Patrum dictis ostendimus.

CAP. XXXVIII. De militia quoque ac vectigalibus, quae juxta morem antiquum et solitum, secundum quantitatem ac qualitatem Ecclesiarum nobis commissarum, solet exigere, beati Ambrosii verbis uti, et acta sequi debere putamus, quibus dicit in sermone, quem de persecutione sua ad populum orsus est (Orat. in Auxentium de Basilicis), dicens: »Videte quanto pejores Ariani sunt quam Judaei. Illi [Col. 0981C] quaerebant, utrum solvendum putaret Caesari jus tributi, isti Imperatori volunt dare jus Ecclesiae. Sed ut perfidi suum sequuntur auctorem, ita et nos quae nos Dominus et auctor noster docuit respondeamus. Considerans enim Jesus dolum Judaeorum dixit ad eos: Quid me tentatis? ostendite mihi denarium. Et cum dedissent, dixit: Cujus imaginem habet et inscriptionem? Respondentes dixerunt: Caesaris. Et ait illis Jesus: Reddite quae sunt Caesaris Caesari, et quae sunt Dei Deo (Matth. XXII, 21). Ergo et ego dico illis, qui mihi objiciunt: Ostendite mihi denarium. Jesus Caesaris denarium vidit, et ait: Reddite Caesari quae Caesaris sunt, et quae Dei sunt Deo. Nunquid de Ecclesiae basilicis occupandis possunt denarium offerre Caesaris? Sed in Ecclesia unam [Col. 0981D] imaginem novi, hoc est: imaginem Dei invisibilis, de qua dixit Deus: Faciamus hominem ad imaginem et similitudinem nostram (Gen. I, 26), illam imaginem, de qua scriptum est: Quia Christus splendor gloriae, et imago substantiae ejus (Hebr. I, 3). In ista imagine Patrem cerno, sicut dixit ipse Dominus Jesus: Qui me vidit, vidit et Patrem (Joan. XIV, 9). Non enim haec imago a Patre est separata, quae unitatem me docuit Trinitatis, dicens: Ego et Pater unum sumus. Et infra: Omnia quaecunque habet Pater, mea sunt (Joan. X, 30). Et de Spiritu sancto dicens, quia Spiritus Christi sit, et de Christo accepit, sicut scriptum est: Ille de meo accipiet, et annuntiabit vobis (Joan. XVI, 14). Quid igitur? non humiliter [Col. 0982A] responsum a nobis est? Si tributum petit, non negamus: agri Ecclesiae solvunt tributum.« Et sanctus Augustinus in libro de Catechizandis rudibus (cap. 21): »Dicit et apostolica, inquit, doctrina (Rom. XIII, 1), ut omnis anima sublimioribus potestatibus subdita sit, et ut reddantur omnibus omnia, cui vectigal vectigal, et caetera, quae salvo Dei nostri cultu constitutionis humanae principibus reddimus, quando et ipse Dominus, ut nobis hujus sanae doctrinae praeberet exemplum, pro capite hominis quo erat indutus, tributum solvere non dedignatus est (Matth. XVII, 26). Jubentur autem etiam servi Christiani, et boni fideles, dominis suis temporalibus aequanimiter fideliterque servire (Ephes. VI, 5): quos judicaturi sunt, si usque in finem inimicos invenerint, [Col. 0982B] aut cum quibus aequaliter regnaturi sunt, si et illi ad verum Dominum conversi fuerint. Omnibus tamen praecipitur servire humanis potestatibus atque terrenis, quousque post tempus praefinitum, quod significant septuaginta anni, ab istius saeculi confusione, tanquam de captivitate Babyloniae, sicut Hierusalem liberetur Ecclesia.« Et sanctus Ambrosius in sermone ad populum (ep. 13 ad Marcellin.): »Allegatur, inquit, imperatori licere omnia, ipsius esse universa. Respondeo, noli te gravare, imperator, ut putes te in ea quae divina sunt imperiale aliquod jus habere. Noli te extollere, sed si vis diutius imperare, esto Deo subditus. Scriptum est: Quae Dei Deo, quae Caesaris Caesari (Matth. XXII, 21). Ad imperatorem palatia pertinent, ad Sacerdotem ecclesia. Publicorum [Col. 0982C] tibi moenium jus commissum est, non sacrorum.«

CAP. XXXIX. Et sanctus Gelasius in epistola (epist. 10) ad Anastasium imperatorem: »Duo sunt, inquit, imperator auguste, quibus principaliter mundus hic regitur, auctoritas sacra pontificum, et regalis potestas: in quibus tanto gravius pondus est sacerdotum, quanto etiam pro ipsis regibus hominum in divino reddituri sunt examine rationem. Nosti enim, fili clementissime, quod licet praesideas humano generi dignitate, rerum tamen praesulibus divinarum devotus colla submittis, atque ab eis causas tuae salutis expetis: inque sumendis coelestibus sacramentis, eisque ut competit disponendis, subdi te debere cognoscis religionis ordine potius quam praeesse. [Col. 0982D] Nosti itaque inter haec ex illorum te pendere judicio, non illos ad tuam velle redigi voluntatem.« Et sanctus Ambrosius in sermone ad populum de persecutione sua (epist. 13): »Convenior ipse a comitibus et tribunis, ut basilicae fieret matura traditio, dicentibus imperatorem jure suo uti, eo quod in potestate ejus essent omnia. Respondi, si me peteret quod meum esset, id est fundum meum, argentum meum, jus hujusmodi meum non refragaturum, quanquam omnia quae mea sunt essent pauperum: verum ea quae divina, imperatoriae potestati non esse subjecta.« Et in alio sermone (orat. in Auxent.): »Me, si de meis aliquid posceretur, aut fundus, aut domus, aut aurum, aut argentum, id quod mei juris esset [Col. 0983A] libenter offerre: templo Dei nihil posse decerpere, nec tradere illud quod custodiendum non tradendum acceperim. Deinde consulere me etiam imperatoris saluti, quia nec mihi expediret tradere, nec illi accipere. Accipiat enim vocem liberi sacerdotis, si vult sibi esse consultum, recedat a Christi injuria. Haec plena humilitatis sunt, et, ut arbitror, plena affectus ejus quem imperatori debet sacerdos.«

CAP. XL. In his beati Ambrosii sententiis attendenda est discretio canonica de facultatibus, tam episcopi, quam Ecclesiae. Aiunt enim sacri canones, ut quae sunt Ecclesiae, sub omni sollicitudine, et conscientia bona, et fide quae in Deum est, qui cuncta considerat judicatque, serventur: quae etiam dispensanda sunt judicio et potestate pontificis cui [Col. 0983B] commissus est populus, et animae quae intra Ecclesiam congregantur. Manifesta vero sunt quae pertinere videntur Ecclesiae, cum notitia presbyterorum et diaconorum, qui circa ipsum episcopum sunt, ita ut cognoscant, nec ignorent, quae sint Ecclesiae propria, nec eos aliquid lateat: ut si contigerit episcopum migrare de saeculo, certis existentibus rebus quae sunt Ecclesiae, nec ipsae collapsae depereant, nec quae propria probantur episcopi sub occasione rerum pervadantur Ecclesiae. Justum namque et acceptum est coram Deo et hominibus, ut sua episcopus quibus voluerit derelinquat, et quae Ecclesiae sunt eidem conserventur Ecclesiae, ut nec Ecclesia aliquod patiatur incommodum, nec episcopus sub occasione proscribatur Ecclesiae

[Col. 0983C] CAP. XLI. Et sicut episcopus et suas et ecclesiasticas facultates sub debita discretione in vita sua dispensandi habet potestatem, ita facultates Ecclesiae viduatae post mortem episcopi penes oeconomum integrae conservari jubentur futoro successori ejus episcopo, quoniam res et facultates ecclesiasticae, non in imperatorum atque regum potestate sunt ad dispensandum, vel invadendum, sive diripiendum, sed ad defensandum atque tuendum. Sunt enim sanctuaria, et haereditas Domini, sicut et in Veteris et Novi Testamenti sanctarum Scripturarum paginis legimus. Sunt vota fidelium, pretia peccatorum, patrimonia pauperum. Et non solum in vectigalibus stipendiariis militiae et Ecclesiis debitis regibus deservire [Col. 0984A] jubemur, verum et in orationibus, sicut sanctus Augustinus in libro de Civitate Dei ostendit (lib. XIX, c. 26 et 27). »Quandiu, inquiens, permistae sunt ambae civitates (scilicet Hierusalem, hoc est Ecclesia, et Babylon, quae est mundana potestas), utimur et nos pace Babylonis: ex qua ita per fidem Dei populus liberatur, ut apud hanc interim peregrinetur. Propter quod et Apostolus admonuit Ecclesiam, ut oraret pro regibus ejus atque sublimibus, addens et dicens, ut quietam et tanquillam vitam agamus cum omni pietate et castitate. Et propheta Hieremias cum populo veteri Dei venturam praenuntiaret captivitatem, et divinitus imperaret, ut obedienter in Babyloniam irent Deo suo etiam ista patientia servientes, monuit et ipse ut oraretur pro [Col. 0984B] illa, dicens quia in pace ejus erit pax vestra (Jerem. XXIX, 7), utique interim temporalis, quae bonis malisque communis est. Pax autem nostra propria et hic est cum Deo per fidem, et in aeternum erit cum illo per speciem.« Pro quibus apostolus Paulus jubet orari, etiam cum persequerentur Ecclesiam. Sic enim dicit: »Obsecro igitur primum omnium fieri obsecrationes, pro omnibus hominibus, pro regibus, et omnibus qui in sublimitate sunt, ut quietam et tranquillam vitam agamus in omni pietate et castitate. »Itaque per ipsos data pax est Ecclesiae, quamvis ista non esse facienda aestimaret humanae cogitationis infirmitas pro his a quibus persecutionem patiebatur Ecclesia, cum membra Christi ex omni essent hominum genere colligenda. Unde adjungit, et [Col. 0984C] dicit: Hoc enim bonum est, et acceptum coram Salvatore nostro Deo, qui omnes homines vult salvos fieri, et ad agnitionem veritatis venire (I Tim. I, 2).

CAP. XLII. Si denique rex noster fuerit, annuente Deo, reversus, recipiamus eum cum gaudio, et de sibi ac Ecclesiae atque regno necessariis in postmodum procurare episcopaliter illum commoneamus, et prosperitati suae congaudeamus. Si vero, quod non optamus, aliter judicio Dei contigerit, devotionem ac fidem debitam erga illum sinceriter custodientes, sicut scriptum est, dicamus corde, dicamus et ore Domino: Exsultaverunt filiae Judae, id est confessionis humillimae, in omnibus judiciis tuis, Domine (Psal. XCVI, 8).




[Col. 0983]
VII. AD LUDOVICUM BALBUM REGEM. Novi regis instructio ad rectam regni administrationem.
(Apud eumdem, ex edit. Mogunt. J. Busaei.)

[Col. 0983D] Domino LUDOVICO regi glorioso sit semper salus et vita.

CAP. I. Dominatio vestra mihi mandavit, ut ad vos festinarem venire, quia mecum de vestris, et sanctae Ecclesiae, ac regni utilitatibus tractare velletis: [Col. 0984D] unde vobis humili ac certa responsione satisfactionem exhibeo. Sanctus Apostolus dicit (Rom. XV, 4): Quaecunque scripta sunt, ad nostram doctrinam scripta sunt. Legimus in antiquis historiis, quia saepe, quando reges constituti sunt, inter regni primores [Col. 0985A] discordia orta est, quoniam aliqui sine aliorum consilio ejus constitutionem vindicare sibi votuerunt. Quae discordia non sine impedimento fuit pacificata. Legimus quia boni reges constituti bonos sibi consiliarios adhibuerunt, et per bonos reges et bonos consiliarios regnorum populi multa bona habuerunt, et per malos reges et malos consiliarios regnorum populi multa mala sustinuerunt.

CAP. II. Ut de recentioribus historiis vobis proponam exempla: Quando Pippinus abavus vester aegrotavit in infirmitate de qua et mortuus est, apud monasterium sancti Dionysii regni sui primores convocavit, et eorum consilio disposuit, qualiter post eum filii sui Carlomannus et Carolus, qui cum eo erant, regnum ejus pacifice gubernarent. Mortuo [Col. 0985B] autem illo, et cum magna devotione sepulto, Carlomannus ad Suessiones, et Carolus ad Noviomum venerunt, et decimo quinto die post illius obitum consilio et auxilio regni primorum in reges levati sunt, et unusquisque de regni primoribus sine ulla contentione ad regem suum convenit. Post tres circiter annos mortuo Carlomanno in Salmontiaco, venit Carolus ad Corbennacum, et regni primores, qui cum Carlomanno fuerunt, illuc ad eum convenerunt, exceptis paucis, de quibus non est modo necessarium dicere.

CAP. III. Mortuo autem Carolo imperatore, et sepulto in Aquis palatio, regni primores, qui cum eo erant, miserunt ad Ludovicum avum vestrum, qui erat in Teutuado: qui trigesimo die post mortem [Col. 0985C] patris sui venit Aquis, et cum regni primorum consilio pacifice regnum disposuit, donec, causa emergente quam non oportet nunc dicere, inter illum et filios ejus est orta discordia, pro qua magna pars de regni primoribus cum Lothario perrexit in Langobardiam.

CAP. IV. Mortuo Ludovico imperatore, avo vestro, quidam de istius regni primoribus evocaverunt Lotharium, et primores qui cum illo erant, de Langobardia in istud regnum. Et quidam de regni primoribus fuerunt cum Carolo patre vestro, et quidam cum Ludovico patruo vestro. Interea coeperunt regni primores, qui cum tribus fratribus erant, singillatim certare de honoribus, quique illorum, unde majores et plures possent obtinere: et parvi [Col. 0985D] pendentes sacramenta de divisione regni facta, et plus certantes de illorum cupiditate, quam de seniorum suorum et de sua salute, et de sanctae Ecclesiae ac populi pace, qui cum Lothario erant, immiserunt illum in hoc, ut fratres suos exhaeredaret, et regni primores qui cum illis erant annullaret, quoniam ipse primogenitus et in nomine imperatoris erat. Illi autem qui erant cum Carolo et Ludovico, dicebant, quia seniores illorum Lotharii fratres erant, et per sacramenta regnum inter eos divisum fuerat, et illi nec genere, nec potestate inferiores erant, quam illi qui cum Lothario erant, et ideo non se contra illos concrederent. Unde mala multa et maxima increverunt in terra, usque dum inter [Col. 0986A] carne propinquos et Christianos tantum malum et tam grande periculum in Fontanido devenit, quantum inter Christianos non accidit ex eo tempore, quo primum Carolus cum Raganfredo in Vinciaco pugnavit. Sed non pro illa occisione, quae facta fuit in Fontanido, pax in regno provenit, sed tandiu illa miseria inter Christianum populum et carne propinquos mansit, donec, vellent nollent, et seniores et regni primores in tres partes regnum diviserunt, et per sacramenta ipsam divisionem stabilem esse debere confirmaverunt.

CAP. V. Mortuo Lothario, filii ejus regnum illius inter se diviserunt. Unde adhuc illis viventibus facta est firmitas per sacramentum inter patrem vestrum et patruum vestrum Ludovicum. Mortuo autem Lothario [Col. 0986B] filio Lotharii, post multas controversias facta est divisio inter patrem vestrum, et patruum vestrum Ludovicum, de parte regni Lotharii. Mortuo autem Ludovico fratre Lotharii in Langobardia, requisita est patri vestro a fratre suo et a filiis ejus pars de regno illius: unde adhuc vivente Ludovico, sed et anno praeterito, tales devenerunt miseriae, sicut vobis sunt notae, et hoc anno talis provenit lugenda infelicitas, quae per universum pene mundum, et per futura tempora merito erit in opprobrium.

CAP. VI. Propterea videtur exiguitati meae, vestrum esse consilium, ut de antiquis historiis quantum potestis attendatis, ne in exordio regni vestri inter primores regni de vestro regimine oriatur discordia, quae non sine impedimento possit esse sedata: [Col. 0986C] et regni primores, qui vobiscum sunt, sic seipsos et suas voluntates contemperent, ne alios istius regni primores ad scandalum per suam cupiditatem aut negligentiam provocent. Praesertim cum non habeatis fratrem, ad quem populus debeat se dividere, sicut nec divisus est Carolo imperatore mortuo, sed se univit cum Ludovico illius unico filio. Nam si illi boni barones post mortem Pippini, cum duobus fratribus sic sano consilio egerunt, ut pax inter fratres reges et inter regni primores ac populum esset, multo facilius, nisi se invidia et cupiditas intermiserint, vobiscum Deo adjuvante se ad Dei voluntatem, et suam salutem venire valebunt, attendentes quanta miseria accidit de discordia, quae facta est inter tres fratres post mortem Ludovici [Col. 0986D] imperatoris.

CAP. VII. Vos scitis, quia pater vester prius Rhemis de constitutione vestra post illum in regimine regni cum primoribus regni sui disposuit: ubi, quantum recordor, maxime omnes regni primores fuerunt, excepto venerabili abbate Hugone, et Bernardo comite Arvernense: et omnes secundum dispositionem patris vestri in vestra regia constitutione consenserunt. Et quando proxime in Carisiaco inde disposuit, et nomina vobis descripta dedit, quorum consilio et auxilio regni negotia disponere deberetis (inter quos et Boso adscriptus est), omnes praesentes adfuerunt, excepto ipso Bosone, et Hugone abbate, et Bernardo comite Arvernico: et omnes [Col. 0987A] qui adfuerunt in regia vestra constitutione consenserunt, sed et illi qui cum patre vestro perrexerunt. Propterea sub celeritate mittite ad Hugonem et Gozlenum abbates, et ad Bosonem, et Conradum, et Bernardum, itemque Bernardum, comites: et petite, ut talem locum, sicut eis commodius visum fuerit, vobis et eis qui in istis partibus sunt, sed et ipsis qui in illis partibus sunt, convenire provideant, et vobis mandent ut illuc veniatis cum primoribus qui in istis partibus sunt. Et taliter quique conveniant ut regnum non depraedetur, nec devastetur, ut communi consilio de communi necessitate et utilitate tractetis, qualiter illa capitula, quae pater vester proxime in Carisiaco annuntiavit, ad effectum pervenire possint, quae interim relegite et vos et illi [Col. 0987B] qui vobiscum sunt, et mente recondite.

CAP. VIII. Credo etiam quia pater vester, postquam scivit se de sua infirmitate non posse convalescere, non dimisit ut vobis de regni dispositione, quae ad Dei voluntatem et sanctae Ecclesiae statum et vestrum honorem ac primorum regni, et populi necessitatem et utilitatem scivit, quaedam specialiter non mandaverit. Propterea necesse est, et bonum videtur, ut illi etiam intersint qui cum illo fuerunt, et omnes communiter de communi necessitate et utilitate tractent. Ego etiam, licet minimus illorum, et debilis ac infirmus, in Dei et vestrum servitium, et illorum obsequium, Domino annuente, libenter conveniam, et, si aliquid utilitatis valuero conferre, voluntarie faciam, quia necesse est ut cum Dei et vestris [Col. 0987C] fidelibus tractetis et disponatis.

Primo, qualiter vos in regimine regni cum honore et salvamento, ac supplemento de his quae necessaria sunt, cum regno ac domo vestra possitis consistere. Secundo, ut praefatum capitulum a patre vestro nuper in Carisiaco denuntiatum, de honore sanctae Ecclesiae, et sacerdotum ac servorum Dei debito privilegio, ad effectum perduci possit: et ut Ecclesiae in isto regno per occasionabiles circadas et per indebitas consuetudinarias exactiones, quae tempore Pippini, Caroli et Ludovici non fuerunt, ante annos viginti impositas non affligantur. Tertio, qualiter regni primores cum debita securitate ac honore erga vos consistere possint, et caeteri nobiles homines in regno securitatem habeant, ne per [Col. 0987D] diversa ingenia a suis opibus quas habere potuerint despolientur: quia postquam radix omnium malorum cupiditas in regno isto exarsit, ut nullus aut pene nullus honorem aut aliquod bonum sine pretio posset acquirere, aut tenere, aut securitatem habere, pax et consilium, et justitia, atque judicium, sicut necesse fuerat, locum in isto regno non habuerunt. Quarto, ut inveniatis cum Dei et vestris fidelibus, qualiter istae rapinae et depraedationes in isto regno cessent, et miser iste populus, qui jam per plures annos depraedationes diversas et continuas, et per exactiones ad Nortmannos repellendos affligitur, aliquod remedium habeat, et justitia et judicium, quae quasi emortua apud nos sunt, reviviscant, ut virtutem [Col. 0988A] nobis Deus reddat contra paganos: quia usque modo jam ante plures annos locum in isto regno defensio non habuit, sed redemptio et tributum, et non solum pauperes homines, sed et Ecclesias quondam divites jam evacuatas habent. Quinto, ut concordiam, quae secundum Deum est, de qua nuper in Carisiaco pater vester mentionem habuit, inter fideles Dei et vestros haberi et vigere quantum potueritis satagatis, et vos talem erga eos praeparetis, ut verum consilium vobis dare possint et audeant. Quia, sicut per multos audivi, multum deperiit de utilitate in isto regno, pro eo quia consiliarii quod sciebant bonum et utile, dicere non audebant, nec ut dicerent locum habebant. Nullus enim homo est sic sapiens ut alterius non indigeat consilio, sicut scriptum est: Audiens sapiens [Col. 0988B] sapientior erit, et intelligens gubernacula possidebit, et, qui confidit cogitationibus suis impie aget (Prov. I, 5; XII, 2). Sexto, ut inveniatis cum Dei et vestris fidelibus, qualiter pacem et amicitiam secundum Deum cum vestris sobrinis patrui vestri filiis habeatis, et mutuum adjutorium vobis ad Dei voluntatem, et sanctae Ecclesiae ac vestrum honorem, atque communem fidelium vestrorum salvationem exhibeatis.

CAP. IX. Caeterum, qualiter haec ad effectum perveniant, et caetera necessaria inveniantur et assequantur, Deus est exorandus, qui unicuique devoto promittit: Si quis indiget sapientia, postulet a Deo, et dabitur illi (Jac. I, 5). Et item dicit: Indicabo tibi, homo, quid sit bonum, et quid Deus requirat [Col. 0988C] a te: id est facere judicium et justitiam, et sollicitum ambulare cum Deo tuo (Mich. VI, 8). Facienda est justitia, non pro ullo terreno lucro, sed pro eo ipso quia justitia est, sicut scriptum est: Juste quod justum est exsequeris (Deut. XVI, 20). Faciendum est judicium pro iniquorum correctione, et pro injuriam sustinentium directione, non pro malevolentiae ultione, nec pro justam causam habentium oppressione. Nam qui injuste judicant, non judicant judicium, id est jure ac legaliter dictum, sed praejudicium. Unde, sicut Dominus dicit, qui injuste judicant, juste judicati condemnabuntur. Sollicite unicuique ambulandum est cum Deo suo, et regi praecipue, qui sub tantis erit poenis in futuro saeculo, si malus fuerit, super quantos fuit in isto saeculo, in [Col. 0988D] quo se a malitia non correxit, et non fecit judicium et justitiam, et non ambulavit sollicite cum Deo suo. Sicut enim homo subjectus vadit sollicite cum seniore suo, ut ea faciat quae illi placeant secundum Deum ad salutem, et secundum saeculum ad honorem et profectum, et si in aliquo fecerit, quod seniori suo displiceat, hoc statim emendare festinat, ut ad gratiam illius reveniat: sic vobis necesse est ut sollicite ambuletis cum seniore vestro rege regum, ut de praeteritis, quae contra illius voluntatem fecistis, illi per confessionem et cordis contritionem, et per opera bona satisfaciatis, et ab illius mandatis de caetero non declinetis: et si per fragilitatem in aliquo lapsi fueritis sicut ille qui lubricat de uno [Col. 0989A] pede, de altero pede vel manu sibi subvenit ut restituatur: sic iterum per devotionem et bonam operationem certate, ut ad gratiam senioris vestri Domini Dei reveniatis; quia peccantes et non poenitentes Dominus diu ut convertantur tolerat, sed non conversos durius damnat. Sicut etiam in vestra aetate audire et videre potestis, et de vobis, ne similia vobis eveniant, timere et cavere debetis. Et talem vos erga cultum divinum, et sanctam Ecclesiam, ac sacerdotes et servos Dei, caeterosque fideles vestros in omni statu manentes, et erga populum vobis a Deo commissum exhibete, ut vos diligant, et eos delectet tam in spiritali servitio, quam in temporali adjutorio, ubicunque vobis necesse fuerit, debitum obsequium exhibere; et plus vos delectet Christiana [Col. 0989B] religio, et cordis humilitas, quam vanae pompae et voluptates carnis: quoniam quantislibet molibus argenti et auri circumdetur, quibuslibet pretiosis vestibus induatur caro, quid est aliud quam caro? id est, putredo, et filius hominis vermis, et pulvis, ac cinis? Non vos tantum delectet per venationes insequi bestias silvestres, quantum pugnare contra carnis voluptates, et Dei ac sanctae ipsius Ecclesiae inimicos, tam corporales, quam spirituales: quia sicut dicit Dominus per Apostolum: Caro concupiscit adversus spiritum, et spiritus adversus carnem (Gal. V, 17). Et: Non est nobis colluctatio adversus [Col. 0990A] carnem et sanguinem, sed adversus spiritales nequitias (Ephes. VI, 12). Non vos delectent tantum divitiae possessionum auri et argenti atque gemmarum, ut inter eos computemini qui idola adorant, quoniam, sicut dicit Apostolus, Avaritia idolorum servitus est (Coloss. III, 5), quantum fides, spes, et charitas, justitia, veritas, et justum judicium, quae perducunt hominem in eis perseverantem ad aeternum regnum, et angelorum consortium.

CAP. X. Quae nunc verbis dominationi vestrae dicerem, si corpore praesens adessem, haec litteris suggero: quia de generalibus Ecclesiae ac de regni negotiis, sine generali primorum regni consilio et consensu, speciale dare consilium nescio, et consensum deliberare non valeo, nec praesumo. Propterea [Col. 0990B] mihi jam et aetate et infirmitate ac debilitate attrito, non necesse est a dominatione vestra imponi, ut sine causa laborem, antequam ad placitum vestrum Dei et vestri fideles conveniant, et ego, qualitercunque potuero, favente Domino, sicut praedixi, in Dei et vestrum servitium, et illorum obsequium veniam. Si autem, quod Deus avertat, interim alicujus perturbationis causa evenerit, et mihi notum facere dominationi vestrae placuerit, pro scire et posse, et consilio et auxilio in vestro obsequio fideliter laborabo.




[Col. 0989]
VIII. AD CAROLUM III IMPERATOREM, Ut Ludovici Balbi sobrini sui filiis regibus idoneos educatores et consiliarios constituat.
(Apud eumdem ex eodem.)

[Col. 0989C] Domino CAROLO imperatori glorioso HINCMARUS episcopus ac plebis Dei famulus praesentem et futuram optat prosperitatem et gloriam.

Audiens laudabilis fidei vestrae benignitatem erga filios sobrini vestri Ludovici, quondam senioris nostri, gratias Deo retuli, petens ut qui dedit vobis velle, donet quae coepistis perficere pro bona voluntate: et hoc tam per me, quam per familiares et subjectos mihi Domini misericordiam oro, ut vestra potestas atque prosperitas in sua voluntate corroboretur, et ut in fide recta et operibus bonis perseverantem de temporali regno quandoque ad aeternum perducat.

CAP. I. Precamur, Domine charissime, ut respectu Dei adjutoris et protectoris vestri regiminis, [Col. 0989D] regni hujus Ecclesiam, quam Christus acquisivit sanguine suo, sicut et per universum orbem diffusam, apud nos in multis collapsam, vestro sapienti consilio et potestatis auxilio relevetis, et regni divisionem consolidetis, ac primores ipsius compaginetis, et quae in hoc regno propter dissensiones perperam aguntur, evelli faciatis, et istos juvenes, reges [Col. 0990C] nostros, propinquos vestros, et pupillos sine patre loco filiorum teneatis, et eis regnum ab antecessoribus illorum successione dimissum per suggestionem primorum regni hujus disponatis, et qui de primoribus cuique illorum convenient ordinetis. Et si forte fuerint ex nostratibus, qui potius quae suae voluntatis sunt, quam quae ad honorem et defensionem sanctae Ecclesiae, ac ministrorum ejus, et ad regum ac regni pacem et tranquillitatem pertineant, facere velint, sapientia et potestate vestra eos revocate, vel si fuerit necesse comprimite, atque exteros adversantes istis vestris filiis, et nobis omnibus vestrae dominationi fidelibus defensionem solatii exhibete, quatenus et apud Deum debitam inde remunerationem, et apud saeculum nomen celebre [Col. 0990D] habeatis.

CAP. II. Et quia legimus de Alexandro Magno, cujus paedagogus Leonides nomine fuit, quod citatos mores et inhonestum incessum habens in pueritia idem Alexander, ex praefato paedagogo suo eadem accepit vitia, quae adultus in seipso corrigere voluit, et cum omnia regna vicerit, seipsum in hoc vincere [Col. 0991A] non potuit, quoniam, ut quidam sapiens scripsit:

Quo semel est imbuta recens servabit odorem
Testa diu.(Horat. l. I, epist. 2.)
et de filio Salomonis regis legimus (III Reg. XII), quia relicto senum, et juvenum usus consilio, magnam partem regni perdidit, et non suo, sed avi sui David merito, parvam partem regni ei Dominus reservavit: istis juvenibus fidelibus filiis vestris, regibus nostris, maturos ac prudentes atque sobrios bajulos singulis constituite, qui oderint avaritiam, et eos verbo et exemplo justitiam diligere doceant, secundum Scripturam dicentem: Diligite justitiam qui judicatis terram (Sap. I, 1), quoniam, qui diligit iniquitatem, odit animam suam (Psal. X, 6).

[Col. 0991B] CAP. III. Doceant eos verbo et exemplo, sanctam Ecclesiam et ministros ejus honorare, dicente Scriptura: Presbyteris humilia animam tuam, et magnatis inclina caput tuum (Eccli. IV, 7). Quibus Dominus dicit: Qui vos audit, me audit, et qui vos spernit, me spernit (Luc. X, 16). Et: Honorantes me honorificabo, et qui contemnunt me erunt ignobiles (I Reg. II, 30). Doceant eos verbo et exemplo, Ecclesiae sanctae rectoribus atque ministris debita privilegia, spiritu Dei condita, et totius mundi reverentia consecrata servare, Scriptura docente: Lex Domini irreprehensibilis, convertens animas, testimonium Domini fidele, sapientiam praestans parvulis (Psal. XVIII, 8). Et in Evangelio Dominus: Qui diligit me, mandata mea custodit (Joan. XIV, 15). Et: Si diligitis [Col. 0991C] me. mandata mea servate (I Joan. IV). Et apostolus: Qui dicit quia diligo Deum, et mandata ejus non custodit, mendax est (Joan. VIII, 47). Et item Dominus in Evangelio contemptoribus mandatorum suorum: Qui est, inquit, ex Deo, verba Dei audit: propterea vos non auditis, quia ex Deo non estis.

CAP. IV. Doceant eos verbo et exemplo, regni primoribus et caeteris regni fidelibus, atque sanctae Ecclesiae defensoribus, unicuique in suo ordine competentem legem et justitiam conservare, dicente Scriptura: Justitia Regis exaltabit solium ejus, et veritate solidantur gubernacula populorum (Prov. I, 16). Custodiant, et doceant eos caste ac sobrie et pie vivere, quia, sicut dicit Scriptura, Spiritus sanctus disciplinae effugiet fictum, et auferet se a cogitationibus [Col. 0991D] quae sunt sine intellectu, et non habitabit in corpore subdito peccatis (Sap. I, 5).

CAP. V. Proponant eis frequenter verba sancti Cypriani, qui regis ministerium in nono gradu abusionum aperte ostendit, »Regem, inquiens, non iniquum, sed correctorem iniquorum esse oportet. Unde in semetipso nominis sui dignitatem custodire debet. Nomen enim regis intellectualiter hoc retinet, ut subjectis omnibus rectoris officium procuret. Sed qualiter alios corrigere poterit, qui proprios mores, ne iniqui sint, non corrigit? Justitia vero regis est, neminem injuste per potentiam opprimere, sine acceptione personarum inter virum et proximum suum judicare, advenis [Col. 0992A] et pupillis et viduis defensorem esse, furta cohibere, adulteria punire, iniquos non exaltare, impudicos et histriones non nutrire, impios de terra perdere, parricidas et perjurantes vivere non sinere, Ecclesias defendere, pauperes eleemosynis alere, justos super regni negotia constituere, senes et sapientes et sobrios consiliarios habere, magorum et ariolorum, pythonissarumque superstitionibus non intendere, iracundiam differre, patriam fortiter et juste contra adversarios defendere, per omnia in Deo vivere, prosperitatibus animum non elevare, cuncta adversa patienter ferre, fidem catholicam in Deum habere, filios suos non sinere impie agere, certis horis orationibus insistere, ante horas congruas cibum non gustare. Vae enim terrae cujus rex [Col. 0992B] puer est, et cujus principes mane comedunt (Eccle. X). Haec regni prosperitatem in praesenti faciunt, et regem ad regna coelestia meliora perducunt. Qui vero secundum hanc legem regnum non dispensat, multas nimirum adversitates imperii tolerabit.« Et si rex his quae praescripta sunt contraria senserit vel egerit, et in his contrariis perseveraverit, sicut in throno hominum primus contitutus est, sic omnes quoscunque peccatores sub se in praesenti habuit supra se modo implacabili in illa futura poena habebit. Et non solum regi, sed et omni qui in dominationis est potestate, tria necessario habere oportet, terrorem scilicet, ordinationem, et amorem. Nisi enim ametur Dominus, et metuatur, ordinatio illius constare minime poterit. Per beneficia ergo et affabilitatem [Col. 0992C] procuret ut diligatur, et per justam vindictam, non propriae injuriae sed legis Dei, studeat ut metuatur. Et in his et aliis omnibus princeps semper Deum cogitet, et illi adhaereat: quia, nisi conditori suo pertinaciter adhaeserit, et ipse, et omnes qui ei consentiunt, cito deperient. Omnis igitur qui praeest hoc primitus tota animi intentione procuret, ut per omnia de Dei adjutorio omnino non dubitet. Si namque coeperit in actibus suis auxiliatorem habere Dominum, nullus hominum contemptui habere poterit ejus dominatum. Non est enim potestas nisi a Deo. Ipse elevat de stercore egenum, et sedere facit cum principibus populi sui. Deponit potentes de sede, et exaltat humiles.

CAP. VI. Ipsi autem bajuli magnopere providere [Col. 0992D] debent, ne super socios suos se extollant, sed juxta Scripturam dicentem: Quanto magnus es, humilia te in omnibus, et coram Deo invenies gratiam (Eccli. III, XX). Et, sicut de Joiada legimus, quia Joas Regem puerum elevavit, et unxit in regem (IV Reg. XII, 2), imponens ei diadema, et dans legem in manu ejus, ut secundum illam viveret, et populum regeret, et docuit ipsum juvenem regem usque ad aetatem adultam; de quo scriptum est, quia bene regnavit ipse Joas, quandiu docuit eum Joiadas. Et sanctus Gregorius (lib. VI, ep. 23) admonet nutritores filiorum imperatoris Graecorum, ut ea illis loquantur, quae eorum mentes in charitate circa se invicem, et erga subjectos in mansuetudine conjungant, [Col. 0993A] ne si quid odii inter se pueri conceperint, in aperto postea erumpat. Verba, inquiens, nutrientium, aut lac erunt si bona sunt, aut venenum si mala. Talia ergo in pueritia eis suggerant, quae postmodum ostendant quam bona fuerint, quae a nutritorum suorum ore suxerunt.

CAP. VII. Debent etiam providere ne tales illis in familiaritate jungantur per quorum suggestiones ad iniqua opera, vel ad discordias inter se et illorum subjectos corda illorum pertrahantur, quia scriptum est: Corrumpunt mores bonos colloquia mala (I Cor. XV, 33). Debent autem illis bajuli eorum persuadere, ut non sint invicem invidentes, invicem provocantes, sed mutua dilectione conjuncti, et adinvicem [Col. 0994A] se adjuvare parati, quia, ut scriptum est, Frater fratrem adjuvet, et ambo consolantur (Prov. XVIII, 19). Si enim, domine mi rex, hujus regni Ecclesia, et ministri ejus ac populus, haec per vos obtinuerint, quantam mercedem et remunerationem inde apud Deum, et bonum nomen apud saeculum habebitis, ex verbis apostoli pensare potestis, qui dicit: Qui converti fecerit peccatorem ab errore viae suae, salvabit animam ejus a morte, et operiet multitudinem peccatorum suorum (Jacob. V, 20) Si ergo apostolus spiritu Dei plenus de uno peccatore converso tantam remunerationem promittit, colligat sapientia vestra, quantam de tantorum salute ac profectu remunerationem apud Deum habebitis.




[Col. 0993]
IX. AD PROCERES REGNI, PRO INSTITUTIONE CAROLOMANNI REGIS, ET DE ORDINE PALATII (ex Adalardo).
(Apud eumdem ex eodem.)

[Col. 0993B] HINCMARUS episcopus ac plebis Dei famulus.

CAP. I. Pro aetatis et sacri ordinis antiquitate, posteriores tempore, boni et sapientes viri, rogatis exiguitatem meam, ut qui negotiis ecclesiasticis et palatinis, quando in amplitudine et unitate regni prospere agebantur interfui, et consilia doctrinamque illorum qui sanctam Ecclesiam in sanctitate et justitia rexerunt, sed et eorum qui soliditatem regni tempore superiore prosperius disposuerunt audivi, quorum magisterio traditionem majorum suorum didici, post obitum etiam domni Ludovici imperatoris, in eorum obsequio, qui pro filiorum ejus tunc temporis regum nostrorum concordia sategerunt, pro modulo meo frequentibus itineribus, verbis et scriptis laboravi, ad institutionem istius juvenis et [Col. 0993C] moderni regis nostri, et ad reerectionem honoris et pacis Ecclesiae ac regni, ordinem ecclesiasticum, et dispositionem domus regiae in sacro palatio, sicut audivi et vidi demonstrem, quatenus in novitate sua ea doctrina imbuatur, ut in regimine regni Deo placere, et in hoc saeculo feliciter regnare, et de praesenti regno ad aeternum valeat pervenire. Experimento quippe cognoscimus, quia vas novum, quo prius sapore et odore imbutum fuerit, illud in posterum diu retinebit, sicut et quidam sapiens dicit.

Quo semel est imbuta recens servabit odorem
   Testa diu.(Horat. l. I, epist. 2.)
Et legimus (Quintil. l. I. c. 1) quomodo Alexander in pueritia sua habuit bajulum nomine Leonidem, [Col. 0993D] citatis moribus et incomposito incessu notabilem, quae puer quasi lac adulterinum sugens ab eo sumpsit. Unde in adulta aetate sapiens et rex fortis seipsum reprehendebat, et vitare volebat, sed ut legitur, cum omnia regna vicerit, in hoc seipsum vincere non potuit.

[Col. 0994B] CAP. II. Intelligat igitur dominus rex, ad quod officium est provectus, et obaudiat commonitionem atque comminationem Regis regum dicentis ei cum aliis regibus: Et nunc reges, inquit, intelligite, erudimini qui judicatis terram. Servite Domino in timore, et exsultate ei cum tremore. Apprehendite disciplinam, ne quando irascatur Dominus, et pereatis de via justa. Sicut multos hanc commonitionem et comminationem negligentes perisse legimus, audivimus, et etiam nostro tempore scimus. Obaudiat etiam sanctam Scripturam sibi praecipientem: Diligite justitiam qui judicatis terram. Sentite de Domino in bonitate, et in simplicitate cordis quaerite illum; quia in malivolam animam non introibit sapientia, nec habitabit in corpore subdito peccatis (Sap. I, 1).

[Col. 0994C] CAP. III. Ego autem, et pro imposito ministerio, et pro bona et rationabili vestra jussione, aggrediar exsequi quod rogatis, non meo sensu, neque verbis meis, sed ut praemisi majorum traditione, attendens dicentem Dominum ad prophetam: Tu autem audiens nuntiabis eis ex me (Ezech. III, 17). Ex me, inquit, et non ex te: quia sicut ipse dicit: Qui a semetipso loquitur, gloriam propriam quaerit (Joan. VII, 18). Sancta Scriptura in omni ordine et professione unicuique administratori praecipit, ut intelligat cuncta quae ait: Quoniam si intelligit administratio quam gerit unde exordium cepit, sollicitius satagit, ut de administrationis talento sibi credito rationem redditurus, Omnes enim astabimus ante tribunal Christi, ut referat unusquisque quae per corpus gessit, [Col. 0994D] sive bonum, sive malum (Rom. XIV, 10). Non audiat a justo judice, quod Dominus in Evangelio servo malo et pigro responsurum se fatetur, sed audire mereatur: Euge, serve bone et fidelis, quia super pauca fuisti fidelis, supra multa te constituam, intra in gaudium Domini tui (Matth. XXV, 21).

[Col. 0995A] CAP. IV. Legimus in sancta scriptura Veteris Testamenti, quia David rex simul et propheta, praefigurans Dominum nostrum Jesum Christum, qui solus rex simul et sacerdos fieri potuit, duos in sacerdotibus ordines constituit, in summis videlicet pontificibus, et in minoris ordinis sacerdotibus, qui nunc presbyteratus funguntur officio; ea videlicet provisione, ut dum quilibet Pontificum vita decederet, quicunque sacerdotum optimus putaretur, ei in pontificatum succederet. Et in Novo Testamento, Dominus noster Jesus Christus de multitudine discipulorum suorum, sicut in Evangelio legimus, duodecim elegit, quos et Apostolos nominavit. Horum in Ecclesia locum tenent episcopi, sicut sacra Scriptura et catholici doctores ostendunt. [Col. 0995B] Designavit etiam alios septuaginta duos (Luc. VI, 13), qui sub duodecim apostolis figuram presbyterorum, id est secundi ordinis sacerdotum praemonstraverunt: ut decedentibus episcopis, de his secundi et inferioris ordinis sacerdotibus, secundum sacros canones spiritu Dei conditos, et totius mundi reverentia coonsecratos, ad summi sacerdotii apicem loco decessorum episcoporum provehantur, sicut sacra Scriptura Actuum apostolorum patenter ostendit, dicente Petro ad confratres suos, quando Judas, qui connumeratus fuerat in ordine apostolorum, et sortitus sortem ministerii apostolatus, abiit in locum suum: Oportet, inquiens, ex his viris, qui nobiscum congregati sunt in omni tempore, quo intravit et exivit inter nos Dominus Jesus, testem [Col. 0995C] resurrectionis ejus nobiscum fieri unum ex istis (Act. I, 21). Et venit electio divina super Mathiam, qui annumeratus est cum undecim apostolis.

CAP. V. Et in sacra Regum historia legimus, quia principes sacerdotum, quando sacra unctione reges in regnum sacrabant, coronam significantem victoriam ponentes super capita eorum, legem in manum ejus dabant, ut scirent qualiter seipsos regere, et pravos corrigere, et bonos in viam rectam deberent dirigere. Unde sicut beatus papa Gelasius ad Anastasium imperatorem (epist. 10) ex sacris Scripturis demonstrat, et in his quae nuper apud martyrium sanctae Macrae in synodo gesta sunt continetur, duo sunt quibus principaliter una cum specialiter cujusque curae subjectis mundus hic regitur, auctoritas [Col. 0995D] sacra pontificum, et regalis potestas: in quibus personis sicut ordinum sunt divisa vocabula, ita sunt et divisa in unoquoque ordine ac professione ordinationum officia. Diligenter igitur quisque debet in ordine et professione sua quo nomine censetur attendere, et magnopere providere ne a nomine discordet officio. »Primum namque,« ut beatus Cyprianus dicit (de Abus., cap. 10), »ab episcopo quid sui nominis dignitas teneat inquiratur, quoniam episcopus, cum Graecum nomen sit, speculator interpretatur. Quare vero speculator ponitur, et quid a speculatore requiratur, Dominus ipse denudat, cum sub Ezechielis prophetae persona, episcopo officii sui rationem denuntiat, ita inquiens: Speculatorem dedi te [Col. 0996A] domui Israel (Ezech. III, 17).« Speculatoris officium est, ut commisso sibi populo, exemplo et verbo qualiter vivere debeat incessanter annuntiet: sicut de Christo, qui sequi se, id est imitari, praecipit, scriptum est, quae coepit Jesus facere et docere (Act. I, 1). Et sic vitam ac mores sibi commissorum speculetur attendere, et postquam attenderit, sermone si poterit et actu corrigere, et si non poterit, juxta evangelicam regulam scelerum operarios debet declinare.

CAP. VI. Et rex in semetipso nominis sui dignitatem custodire debet. Nomen enim regis intellectualiter hoc retinet, ut subjectis omnibus rectoris officium procuret. Sed qualiter alios corrigere poterit, qui proprios mores ne iniqui sint non corrigit? quoniam justitia regis exaltatur solium, et veritate solidantur [Col. 0996B] gubernacula populorum. Quae vero sit justitia regis, idem beatus Cyprianus in nono abusionis gradu sufficientissime monstrat.

CAP. VII. Habet quippe ordo sacerdotalis leges divinitus promulgatas, qualiter quisque ad culmen regiminis, videlicet episcopatus, venire debeat, atque ad hoc recte perveniens, qualiter vivat, et bene vivens, qualiter doceat, et recte docens, infirmitatem suam quotidie quanta consideratione cognoscat: qualiter etiam ministros sibi suppositos regere debeat: quam pura etiam intentione sacros ecclesiasticos ordines dispensare: et qua discretione ligare vel solvere subditos debeat. De quibus legibus in eisdem scriptum est ita (Coelest., ep. 3): »Nulli sacerdoti suos liceat canones ignorare, nec quidquam [Col. 0996C] facere quod Patrum possit regulis obviare. Quia non minus in sanctarum traditionum delinquitur sanctiones quam in ipsius Domini injuriam prosilitur.« Quod tale est, quia, ut sacra monstrat auctoritas, cognata sunt schisma et haeresis; ac si aliis verbis dicatur: Non minus schismaticus delinquit, cum praevaricatione sanctarum regularum per contemptum se ab unitate sanctae Ecclesiae, quae corpus Christi est, dividit, quam haereticus, qui de Deo, capite videlicet ipsius Ecclesiae, male sentit.

CAP. VIII. Et sicut dictum est de legibus ecclesiasticis, quod nulli sacerdoti suos liceat canones ignorare, nec quidquam facere quod Patrum possit regulis obviare: ita legibus sacris decretum est, ut leges nescire nulli liceat, aut quae sunt statuta contemnere. [Col. 0996D] Cum enim dicitur, nulli liceat leges nescire, vel quae sunt statuta contemnere, nulla persona in quocunque ordine mundano excipitur quae hac sententia non constringatur. Habent enim reges et reipublicae ministri leges quibus in quacunque provincia degentes regere debent: habent Capitula Christianorum regum ac progenitorum suorum, quae generali consensu fidelium suorum tenere legaliter promulgaverunt. De quibus beatus Augustinus dicit (lib. de vera Relig., c. 31), quia licet homines de his judicent, cum eas instituunt, tamen cum fuerint institutae atque firmatae, non licebit judicibus de ipsis judicare, sed secundum ipsas.

CAP. IX. Multo minus autem regi vel cuilibet in [Col. 0997A] quocunque ordine contra leges divinas licet agere per contemptum. Unde principi terrae magnopere providendum atque cavendum est, ne in his Deus offendatur, per quos religio Christiana consistere debet, et caeteri ab offensione salvari. Et ideo, quia res ecclesiasticas divino judicio tuendas et defensandas suscepit, consensu ejus, electione cleri ac plebis, et approbatione episcoporum provinciae, quisque ad ecclesiasticum regimen absque ulla venalitate provehi debet: quia, sicut Dominus in Evangelio dicit: Qui non intrat per ostium in ovile ovium, sed ascendit aliunde, ille fur est et latro (Joan. X, 1). Ecclesiasticis regulis sine difficultate omnimodis debet favere, si non vult Regem regum offendere. Et sicut episcopi ac rex providere debent, ut nullius [Col. 0997B] rei intuitu eligatur episcopus, nisi Dei solius, id est non pro aliquo munere dationis, nec pro aliquo obsequio humano, vel propinquitate consanguinitatis, seu amicitia, vel servitio temporali, aut aliqua occasione, quae contraria esse possit veritati, aut divinae auctoritati: ita rex custodire debet, sicut sanctus Augustinus demonstrat (de Civit. Dei lib. V, c. 24), ne muneribus, vel blanditiis cujusquam scelerati pelliciatur, et adulationibus decipiatur: nec quibuscunque propinquitatis necessitudinibus conjunctis, contra Deum sanctamque Ecclesiam atque rempublicam perverse agentibus, affectu carnali parcat, dicente Dei spiritu per David prophetam: Nonne eos qui oderunt te, Deus, oderam, et super inimicos tuos tabescebam? Perfecto odio oderam illos, [Col. 0997C] inimici facti sunt mihi (Psal. CXXXVIII, 21, 22). Inimicos enim Dei perfecto odio odisse est, ad quod facti sunt diligere, et quod faciunt increpare, mores pravorum premere, vitae prodesse.

CAP. X. Tales etiam comites et sub se judices constituere debet, qui avaritiam oderint, et justitiam diligant, et sub hac conditione suam administrationem peragant, et sub se hujusmodi ministeriales substituant. »Et quicunque in omni ordine et professione in dominatione constituuntur, et domini appellantur, sicut sanctus Cyprianus in sexto Abusionis gradu demonstrat (cap. 6), dominationis virtutem auctore et cooperatore Domino teneant: quia nihil proficit dominandi habere potestatem, si dominus ipse non habeat et virtutis rigorem. Sed hic [Col. 0997D] virtutis rigor non tam exteriori fortitudine, quae et ipsa saecularibus dominis necessaria est, indiget, quam animi interiori fortitudine, bonis moribus exerceri debet: saepe enim dominandi per animi negligentiam perditur fortitudo. Tria ergo necessaria hos qui dominantur habere oportet, terrorem scilicet, et ordinationem, et amorem. Nisi enim ametur dominus pariter et metuatur, ordinatio minime constare illius potest. Per beneficia ergo et affabilitatem procuret ut diligatur, et per justas vindictas, non propriae injuriae sed legis Dei, studeat ut metuatur. Propterea quoque, dum multi pendent in eo, ipse Deo adhaerere debet, qui illum in ducatum constituit, qui ad portanda multorum [Col. 0998A] onera ipsum veluti fortiorem solidavit. Paxillus enim nisi bene forte firmetur, et alicui fortiori adhaereat, omne quod in eo pendet cito labitur, et ipse solutus a rigore suae firmitatis, cum oneribus ad terram delabitur. Sic et princeps nisi suo conditori pertinaciter adhaeserit, et ipse, et omne quod continet, cito deperit.« Et sciat, quod sicut in principatu hominum primus constitutus est, ita quoscunque peccatores sub se in praesenti habuit, nisi se et illos correxerit, supra se modo implacabili in illa futura poena habebit.

CAP. XI. In memoratis namque gestis apud martyrium sanctae Macrae, et de his quae ad sanctae Ecclesiae ac rectorum ipsius honorem et vigorem, et de his quae ad regis et regni soliditatem atque [Col. 0998B] curam pertinent, necnon et de domus regiae dispositione, ex catholicorum secundum sanctarum Scripturarum tramitem promulgationibus, atque ex Christianorum regum constitutionibus, per capitula breviter ac salubriter, si teneantur et exsequantur, collecta continentur. Verumtamen quia Samaritanus, verus videlicet custos humani generis, stabulario, id est pontificali ordini, cujus curae vulneratum quemque commiserat ad sanandum, dans duos denarios, Vetus scilicet ac Novum Testamentum, dixit: Quod supererogaveris, ego cum rediero reddam tibi (Luc. X, 35), eisdem gestis, velut ex supererogatione, quae praemissa sunt in hoc opusculo, et quae sequentur, adjicere studeo.

CAP. XII. Adalhardum senem et sapientem domni [Col. 0998C] Caroli magni imperatoris propinquum, et monasterii Corbeiae abbatem, inter primos consiliarios primum in adolescentia mea vidi. Cujus libellum de ordine palatii legi et scripsi, in quo inter caetera continetur duabus principaliter divisionibus totius regni statum constare, anteposito semper et ubique omnipotentis Dei judicio. Primam videlicet divisionem esse dicens, qua assidue et indeficienter regis palatium regebatur et ordinabatur; alteram vero, qua totius regni status secundum suam qualitatem studiosissime providendo servabatur.

CAP. XIII. In prima igitur dispositione, regis palatium in ornamento totius palatii ita ordinatum erat. Anteposito ergo rege et regina, cum nobilissima prole sua, tam in spiritalibus, quam et in saecularibus, [Col. 0998D] atque corporalibus rebus, per hos ministros omni tempore gubernabatur. Videlicet per apocrisiarium, id est responsalem negotiorum ecclesiasticorum: cujus ministerium ex eo tempore sumpsit exordium, quando Constantinus magnus imperator Christianus effectus, propter amorem et honorem sanctorum apostolorum Petri et Pauli, quorum doctrina ac ministerio ad Christi gratiam baptismatis sacramenti pervenit, locum et sedem suam, urbem scilicet Romanam, papae Silvestro edicto privilegii tradidit, et sedem suam in civitate sua, quae antea Byzantium vocabatur, nominis sui civitatem ampliando aedificavit: et sic responsales tam Romanae sedis, quam et aliarum praecipuarum sedium, [Col. 0999A] in palatio pro ecclesiasticis negotiis excubabant.

CAP. XIV. Aliquando per episcopos, aliquando vero per diaconos apostolica sedes hoc officio fungebatur. Quo officio beatus Gregorius in diaconi ordine functus fuit, et ex aliis praecipuis sedibus per diaconos id officium exsequebatur, sicut sacri canones jubent. Et in his Cisalpinis regionibus, postquam Ludovicus praedicatione beati Remigii ad Christum conversus, et ab ipso cum tribus millibus Francorum in vigilia sancti Paschae baptizatus exstitit, per successiones regum sancti episcopi ex suis sedibus, et tempore competenti palatium visitantes, vicissim hanc administrationem disposuerunt. A tempore vero Pippini et Caroli interdum per presbyteros interdum per episcopos [Col. 0999B] regia voluntate, atque episcopali consensu, per diaconos vel presbyteros magis quam per episcopos hoc officium exsecutum exstitit: quia episcopi continuas vigilias supra gregem suum debent assidue exemplo et verbo vigilare, et non diutius secundum sacros canones a suis abesse parochiis.

CAP. XV. Neque juxta decreta ex sacris canonibus promulgata beati Gregorii, praetoria, quae nunc regia, et usitatius palatia nominantur, debent inutiliter observare, ne incurrant judicium, ut contra placita canonum sibi in ordinatione sua tradita facientes, ipsi se honore privent ecclesiastico. Et ut de licitis exempla ponamus, et de illicite usurpatis non taceamus, tempore Pippini et Caroli hoc ministerium consensu episcoporum per Fulradum presbyterum, [Col. 0999C] tempore etiam Caroli per Engelramnum et Hildiboldum episcopos, tempore denique Ludovici per Hilduinum presbyterum, et post eum per Fulconem item presbyterum, deinde per Drogonem episcopum, exstitit hoc ministerium exsecutum.

CAP. XVI. Apocrisiarius autem, quem nostrates capellanum, vel palatii custodem appellant, omnem clerum palatii sub cura et dispositione sua regebat. Cui sociabatur summus cancellarius, qui a secretis olim appellabatur, erantque illi subjecti prudentes et intelligentes ac fideles viri, qui praecepta regia absque immoderata cupiditatis venalitate scriberent, et secreta illis fideliter custodirent. Post eos vero, sacrum palatium per hos ministros disponebatur, per camerarium videlicet, et comitem palatii, senescalcum, [Col. 0999D] buticularium, comitem stabuli, mansionarium, venatores principales quatuor, falconarium unum.

CAP. XVII. Et quamvis sub ipsis, et ex latere eorum, alii ministeriales fuissent, ut ostiarius, sacellarius, dispensator, scapoardus, vel quorumcunque ex eis juniores, aut decani fuissent, vel etiam alii ex latere, sicut bersarii, veltrarii, beverarii, vel si qui adhuc supererant: verumtamen, quamvis et ipsi singuli juxta suam qualitatem ad hoc intenti essent, non tamen ad eos, sicut ad caeteros principaliter, ut subter insertum est, totius regni confoederatio in majoribus vel minoribus, singulis quibusque quotidianis necessitatibus occurrentibus, cum palatio conglutinabantur. Sed nec ipsi superiores [Col. 1000A] omnes aequaliter, propter ministeriorum diversitatem, qualitatem, vel convenientiam, prodesse poterant: cum tamen nullus se, propter fidei servandam veritatem regis et regni, ut praedictum est, subtrahero potuisset, vel etiam voluisset. De quorum personis vel ministeriis, quanquam plura sint quae dicantur, haec tamen praecipue habebantur.

CAP. XVIII. Imprimis, ut juxta cujuscunque ministerii qualitatem vel quantitatem, minister nobili corde et corpore constans, rationabilis, discretus et sobrius eligeretur. Sed nec illa sollicitudo deerat, ut si fieri potuisset, sicut hoc regnum, Deo auctore, ex pluribus regionibus constat, ex diversis etiam eisdem regionibus, aut in primo, aut in secundo, aut etiam in quolibet loco, iidem ministri eligerentur, [Col. 1000B] qualiter familiarius quaeque regiones palatium adire possent, dum suae genealogiae vel regionis consortes in palatio locum tenere cognoscerent.

CAP. XIX. His ita breviter de eligendis et constituendis ministris praedictis, nunc ad eorumdem ministrorum et ministrationum ordinem qualiter currebant veniendum est. Nam quamvis praefati ministri, unusquisque de suo ministerio, non sub alio, vel per alium, nisi per seipsum, solum regem, vel quantum ad reginam vel gloriosam prolem regis respiciebant, caput ponerent: non tamen omnes aequaliter de caeteris rebus, vel caeterorum necessitatibus regem adibant, sed mensura sua quisque contentus erat, et ubi vel ubi ratio poscebat, solatium alterius requirebat. E quibus praecipue duo, id est apocrisiarius, [Col. 1000C] qui vocatur apud nos capellanus, vel palatii custos, de omnibus negotiis ecclesiasticis vel ministris ecclesiae, et comes palatii de omnibus saecularibus causis, vel judiciis suscipiendi curam instanter habebant: ut nec ecclesiastici, nec saeculares, prius domnum regem, absque eorum consultu inquietare necesse haberent, quousque illi praeviderent, si necessitas esset ut causa ante regem merito venire deberet. Si vero secreta esset causa, quam prius congrueret regi quam cuiquam alteri dicere, eumdem dicendi locum eidem ipsi praepararent introducto prius rege, ut hoc juxta modum personae, vel honorabiliter, vel patienter, vel etiam misericorditer susciperet.

CAP. XX. Apocrisiarius quidem de omni ecclesiastica [Col. 1000D] religione vel ordine, necnon etiam de canonicae, vel monasticae altercatione, seu quaecunque palatium adibant pro ecclesiasticis necessitatibus sollicitudinem haberet, et ea tantummodo de externis regem adirent, quae sine illo plenius definiri non potuissent. Caeterum, ut non solum de his quae ad eos specialiter de omni ornamento vel officio ecclesiastico infra palatium agenda pertinebant, verum quoque et omnem consolationem spiritalem, sive consilium totius palatii quicunque quaereret, apud eum ut necesse erat fideliter inveniret: et qui non quaereret et tamen ipse apud aliquem necessarium esse sentiret, juxta personae qualitatem, et a perverso sensu vel opere retrahere, et ad viam salutis convertere [Col. 1001A] studeret. Et caetera spiritualia, quaecunque palatio, tam ab assidue conversantibus, quamque et a supervenientibus, sive secundum Deum, sive secundum saeculum, ut providerentur et praeviderentur erant necessaria, quae enumerare longum est, ad ejus specialiter curam pertinebant. Non ita, ut aliter ullus, sive palatinus, sive externus superveniens, sapientia et vera devotione per Dei gratiam illuminatus, tale aliquid minime ageret; sed maxime consuetudo erat, ut aut cum eodem apocrisiario pariter, aut certe per ejus consilium quod erat agendum ageret, ne forte quid minus utile aut indignum regi subriperet.

CAP. XXI. Comitis autem palatii, inter caetera pene innumerabilia, in hoc maxime sollicitudo erat, [Col. 1001B] ut omnes contentiones regales, quae alibi ortae propter aequitatis judicium palatium aggrediebantur, juste ac rationabiliter determinaret, seu perverse judicata ad aequitatis tramitem reduceret, ut et coram Deo propter justitiam, et coram hominibus propter legum observationem, cunctis placeret. Si quid vero tale esset, quod leges mundanae hoc in suis diffinitionibus statutum non haberent, aut secundum gentilium consuetudinem crudelius sancitum esset, quam Christianitatis rectitudo, vel sancta auctoritas merito non consentiret, hoc ad regis moderationem perduceretur, ut ipse cum his qui utramque legem nossent, et Dei magis quam humanarum legum statuta metuerent, ita decerneret, ita statueret, ut ubi utrumque servari posset, utrumque servaretur: [Col. 1001C] sin autem, lex saeculi merito comprimeretur, justitia Dei conservaretur.

CAP. XXII. De honestate vero palatii, seu specialiter ornamento regali, necnon et de donis annuis militum, absque cibo et potu, vel equis, ad reginam praecipue, et sub ipsa ad camerarium pertinebat: et secundum cujusque rei qualitatem, ipsorum sollicitudo erat, ut tempore congruo semper futura prospicerent, ne quid dum opus esset ullatenus opportuno tempore defuisset. De donis vero diversarum legationum, ad camerarium aspiciebat: nisi forte jubente rege tale aliquid esset, quod reginae ad tractandum cum ipso congrueret. Haec autem omnia et his similia eo intendebant, ut ab omni sollicitudine domestica vel palatina, in quantum rationabiliter et [Col. 1001D] honeste esse poterat, domnus rex omnipotenti Deo spem suam indesinenter committens, ad totius regni statum ordinandum vel conservandum animum semper suum promptum haberet.

CAP. XXIII. Ad tres autem ministeriales, senescalcum, buticularium, et comitem stabuli, secundum uniuscujusque ministerii qualitatem vel quantitatem pertinebat, ut cum communi consensu de suo quisque ministerio admonendi non essent segnes, ut quantocius esse potuisset, omnes actores regis praescirent, ubi vel ubi rex illo vel illo tempore, tanto vel tanto spatio manere debuisset, propter adductionem, vel praeparationem: ne forte tarde scientes, dum inopportuno tempore, vel cum nimia festinatione [Col. 1002A] exigeretur, familia regalis per negligentiam sine necessitate opprimeretur. Quae videlicet cura quanquam ad buticularium vel ad comitem stabuli pertineret, maxima tamen cura ad senescalcum respiciebat, eo quod omnia caetera, praeter potus vel victus caballorum, ad eumdem senescalcum respiceret. Inter quos etiam et mansionarius intererat, super cujus ministerium incumbebat, sicut et nomen ejus indicat, ut in hoc maxime sollicitudo ejus intenta esset, ut tam supradicti actores, quamque et susceptores, quo tempore ad eos illo vel illo in loco rex venturus esset, propter mansionum praeparationem, ut opportuno tempore praescire potuissent: ne aut inde tarde scientes, propter afflictionem familiae importuno tempore peccatum, aut hi propter non condignam [Col. 1002B] susceptionem, ac si bene noluissent, cum certe non volendo, sed non valendo offensionem incurrerent.

CAP. XXIV. Similiter quoque quatuor venatores, et quintus falconarius, cum eadem unanimitate secundum temporis qualitatem admonere studebant, qualiter ea, quae ad singulorum ministeriorum curam pertinebant, ut opportuno tempore, et non tarde consideraretur, quando tanti vel quando tanti, quando toti et quando nulli, aut in palatio retinerentur, aut more solito foris nutriendi usque ad tempus mitterentur, aut tempore congruo per denominata loca venandi causa pariter et nutriendi disponerentur. Sed et hoc et illud, id est et intra et extra palatium, ita semper cum mensura et ratione ordinaretur, ut quantum prodesset esset, et quantum non prodesset [Col. 1002C] non esset: quia in ipsis ministeriis non sic facile certus numerus, aut hominum, aut canum, aut avium diffiniri potest: ideo in ipsorum arbitrio manebat, quanti et quales essent. Sensus autem in his omnibus talis erat, ut nunquam palatio tales vel tanti deessent ministri, propter has praecipue inter caeteras necessitates vel honestates.

CAP. XXV. Primo, ut sive generaliter majoribus, sive specialiter vel singulariter quibusque minoribus recedentibus, omni tempore et multitudine congrua, sine qua rationabiliter et honeste esse non posset, semper esset ornatum palatium, et consiliariis condignis nunquam destitutum fuisset. Et ut qualiscunque legatio, sive speculandi, sive etiam subdendi gratia veniret, qualiter omnes quidem honeste [Col. 1002D] suscipi potuissent. Deinde primus consilii rectitudinem, secundus misericordiae et benignitatis consolationem, tertius vero versutiae seu temeritatis sermo referret medicinam. Et ut ex quacunque parte totius regni, quicunque desolatus, orbatus, alieno aere oppressus, injuste calumnia cujusque suffocatus, seu caetera his similia, quae nunc enumerare perlongum est, maxime tamen de viduis et orphanis, tam seniorum quamque et mediocrium, uniuscujusque secundum suam indigentiam, vel qualitatem, dominorum vero misericordiam et pietatem, semper ad manum haberet, per quem singuli ad pias aures principis perferre potuissent.

CAP. XXVI. Similiter, qui propter diutinum servitium [Col. 1003A] digni erant ut remunerari debuissent, et locus talis occurrebat, ubi ex praedictis indigentibus nemo sine mensura destitueretur, similiter secundum eorum qualitatem ad memoriam principum revocarentur, non tam ipsis urgentibus, quam eorum, de quibus supra dictum est, fidem et debitum exigentibus, ut in eis id fieret primo propter quod cum justitia et misericordia Deo placeret. Deinde in militia remanentibus certissimam fideliter serviendi fidem et constantiam ministrarent. Deinde ut etiam longe positis per totius regni ambitum laetitiam et gaudium demonstrarent. Et si aliquis ex ministerialibus vel consiliariis decedebat, loco ejus congruus et utilis restituebatur.

CAP. XXVII. Et ut illa multitudo, quae in palatio [Col. 1003B] semper esse debet, indeficienter persistere posset, his tribus ordinibus fovebatur. Uno videlicet, ut absque ministeriis expediti milites, anteposita dominorum benignitate, et sollicitudine, qua nunc victu, nunc vestitu, nunc auro, nunc argento, modo equis, vel caeteris ornamentis, interdum specialiter, aliquando prout tempus, ratio, et ordo condignam potestatem administrabat, saepius porrectis, in eo tamen indeficientem consolationem, necnon ad regale obsequium inflammatum animum ardentius semper habebant, quod illos praefati capitanei ministeriales certatim de die in diem, nunc istos, nunc illos, ad mansiones suas vocabant, et non tam gulae voracitate, quam verae familiaritatis seu dilectionis amore, prout cuique possibile erat, impendere studebant: [Col. 1003C] sicque fiebat, ut rarus quisque infra hebdomadam remaneret, qui non ab aliquo pro hujusmodi studio convocaretur.

CAP. XXVIII. Alter ordo per singula ministeria discipulis congruebat, qui magistro suo singuli adhaerentes, et honorificabant et honorificabantur, locisque singuli suis, prout opportunitas occurrebat, ut a Domino videndo vel alloquendo consolarentur. Tertius ordo item erat, tam majorum, quam minorum, in pueris, vel vassallis, quos unusquisque, prout gubernare et sustentare absque peccato, rapina videlicet vel furto poterat, studiose habere procurabant. In quibus scilicet denominatis ordinibus, absque his qui semper eundo et redeundo palatium frequentabant, erat delectabile, quod interdum et [Col. 1003D] necessitati, si repente ingrueret, semper sufficerent: et tamen semper, ut dictum est, major pars illius propter superius commemoratas benignitates, cum jucunditate et hilaritate prompta et alacri mente persisterent.

CAP. XXIX. Secunda divisio est, qua totius regni status, anteposito sicuti semper et ubicunque omnipotentis Dei judicio, quantum ad humanam rationem pertinebat, conservari videbatur, haec est. Consuetudo autem tunc temporis talis erat, ut non saepius, sed bis in anno, placita duo tenerentur. Unum, quando ordinabatur status totius regni ad anni vertentis spatium, quod ordinatum nullus eventus rerum, nisi summa necessitas, quae similiter toto regno [Col. 1004A] incumbebat, mutabatur. In quo placito generalitas universorum majorum tam clericorum quam laicorum conveniebat: seniores, propter concilium ordinandum; minores, propter idem consilium suscipiendum, et interdum pariter tractandum, et non ex potestate, sed ex proprio mentis intellectu vel sententia confirmandum.

CAP. XXX. Caeterum autem propter dona generaliter danda, aliud placitum cum senioribus tantum et praecipuis consiliariis habebatur: in quo jam futuri anni status tractari incipiebatur, si forte talia aliqua se praemonstrabant, pro quibus necesse erat praemeditando ordinare, si quid mox transacto anno priore incumberet, pro quo anticipando aliquid statuere aut providere necessitas esset: verbi gratia, [Col. 1004B] si inter marchisos in qualibet regni parte ad aliud tempus dextrae datae fuissent, quid mox post dextras exactas agendum esset, utrum renovandae, an finiendae essent: juxta caeterarum partium imminentibus rixa et pace, ut secundum id quod tunc temporis ratio poscebat, si ex una parte hinc aut inde vel facienda vel toleranda inquietudo necessario incumbebat, ex aliis partibus tranquillitas ordinaretur. Et cum ita per eorumdem seniorum consilium quid futuri temporis actio vel ordo agendi posceret, a longe considerarent: et cum inventum esset, sub silentio idem inventum consilium, ita funditus ab omnibus alienis incognitum usque ad aliud iterum secundum generale placitum, ac si inventum vel a nullo tractatum esset, maneret: ut si forte tale aliquid [Col. 1004C] aut infra aut extra regnum ordinandum esset, quod praescientia quorumdam, aut destruere, aut certe inutile reddere, aut per aliquam diversam astutiam laboriosius faciendum convertere voluisset, hoc nullatenus facere potuisset. In ipso autem placito, si quid ita exigeret, vel propter satisfactionem caeterorum seniorum, vel propter non solum mitigandum, verum etiam accendendum animum populorum, ac si ita prius exinde praecogitatum nihil fuisset, ita nunc a novo consilio, et consensu illorum et inveniretur, et cum magnanimis ordo Domino duce perficeretur. Ita autem anno priore terminato, praefato modo ordinaretur et de secundo.

CAP. XXXI. Consiliarii autem, quantum possibile erat, tam clerici quam laici, tales eligebantur, qui [Col. 1004D] primo secundum suam quisque qualitatem vel ministerium Deum timerent, deinde talem fidem haberent, ut excepta vita aeterna nihil regi et regno praeponerent, non amicos, non inimicos, non parentes, non munera dantes, non blandientes, non exasperantes, non sophistice vel versute, aut secundum sapientiam solummodo hujus saeculi quae inimica est Deo sapientes, sed illam sapientiam et intelligentiam scientes, qua illos qui in supradicta humana astutia fiduciam suam habuissent, pleniter per justam et rectam sapientiam non solum reprimere, sed funditus opprimere potuissent. Electi autem consiliarii una cum rege hoc inter se principaliter constitutum habebant, ut quidquid inter se familiariter locuti fuissent, tam de [Col. 1005A] statu regni, quamque et de speciali cujuslibet persona, nullus sine consensu ipsorum cuilibet domestico suo, vel cuicunque alteri prodere debuisset, secundum hoc quod res eadem sive die, sive duobus, sive amplius, seu annum, vel etiam in perpetuo celari, vel sub silentio manere necesse fuisset: quia saepe in tali tractatu de qualibet persona, talis interdum propter communem utilitatem agendam vel cavendam sermo procedit, qui ab eo cognitus, aut valde turbat, aut quod magis est in desperationem trahit, vel quod gravissimum est, in infidelitatem convertit, et ab omni profectu, quem fortasse multipliciter exercere potuit, inutilem reddit, cum tamen nihil ei obesset si eumdem sermonem minime sciret. Quale de homine uno, tale de duobus, [Col. 1005B] tale de centum, tale de majori numero, vel etiam de progenie una, vel tota qualibet simul provincia, si magna cautela non fuerit, fieri poterit.

CAP. XXXII. Apocrisiarius autem, id est capellanus, vel palatii custos, et camerarius semper intererant: et idcirco cum summo studio tales eligebantur, aut electi instruebantur, qui merito interesse potuissent. Sed et de caeteris ministerialibus, qui talem se ostendebat, ut ad hoc vel praesens, vel futurus, nunc discendo, postmodum vero consiliando, loco eorumdem honorifice substitui potuisset, cum summa intentione mentis intendendo singulis quae agebantur interesse jubebatur, salvans credita, discens incognita, retinens ordinata et constituta: ut si forte tale aliquid extra aut infra [Col. 1005C] regnum oriretur, aut insperatum et ideo non praemeditatum nuntiaretur (rarius tamen necesse esset ut consilium altius tractaretur, et tamen tempus aptum non esset, in quo praefati consiliarii convocarentur), ipsi palatini per misericordiam Dei, ex eorum assidua familiaritate, tam in publicis consiliis, quamque ex domestica in hac parte allocutione, responsione, et consultatione, studium haberent, prout tunc rei vel temporis qualitas exigebat, aut consilium pleniter dare quid fieret, aut certe quomodo ad praefinita tempora cum consilio, et absque ullo detrimento res eadem exspectari vel sustentari potuisset. Haec de majoribus.

CAP. XXXIII. De minoribus vero, vel proprie palatinis, ita ut diximus non generaliter ad regnum [Col. 1005D] pertinentibus, sed specialiter ad personas quasque respicientibus, quae specialiter palatio imminebant, cum eis dominus rerum ita inconfuse ordinare potuisset, ut exinde non solum detrimentum ullum oriretur, verum etiam ortum aut imminens utiliter aut mitigari, aut funditus exstingui, aut etiam evelli potuisset. Si vero talis esset causa, ut velocitati immineret, et tamen aliquatenus usque ad generale placitum quoque pacto sustentari, vel sine peccato, aut sine contumelia potuisset, ipsi modum ejusdem sustentationis ex praedicto majori usu consilium dandi scirent, et sapientiam priorum imitari placite Deo, et utiliter regno interim dare potuissent. Praefatorum autem consiliariorum intentio, quando ad [Col. 1006A] palatium convocabantur, in hoc praecipue vigebat, ut non speciales vel singulares quascunque vel quorumcunque causas, sed nec etiam illorum, qui pro contentionibus rerum aut legum veniebant ordinarent, quousque illa quae generaliter ad salutem vel statum regis et regni pertinebant, Domino miserante, ordinata habuissent. Et tunc demum, si forte tale aliquid domno rege praecipiente reservandum erat, quod sine eorum certa consideratione determinari a comite palatii, vel caeteris, quibus congruebant, non potuisset.

CAP. XXXIV. Proceres vero praedicti, sive in hoc, sive in illo praefato placito, quin et primi senatores regni, ne quasi sine causa convocari viderentur, mox auctoritate regia per denominata et ordinata [Col. 1006B] capitula, quae vel ab ipso per inspirationem Dei inventa, vel undique sibi nuntiata post eorum abscessum precipuae fuerant, eis ad conferendum vel ad considerandum patefacta sunt. Quibus susceptis, interdum die uno, interdum biduo, interdum etiam triduo, vel amplius prout rerum pondus expetebat accepto, ex praedictis domesticis palatii missis intercurrentibus, quaeque sibi videbantur interrogantes responsumque recipientes, tandiu ita nullo extraneo appropinquante, donec res singulae ad effectum perductae gloriosi principis auditui in sacris ejus obtutibus exponerentur, et quidquid data a Deo sapientia ejus eligeret, omnes sequerentur, ecce sicut de uno, ita de duobus, vel quotquot essent capitulis agebatur, quousque omnia Deo miserante [Col. 1006C] illius temporis necessaria expolirentur.

CAP. XXXV. Interim vero, quo haec in regis absentia agebantur, ipse princeps reliquae multitudini, in suscipiendis muneribus, salutandis proceribus, confabulando rarius visis, compatiendo senioribus, congaudendo junioribus, et caetera his similia tam in spiritalibus, quamque et in saecularibus, occupatus erat: ita tamen, ut quotiescunque segregatorum voluntas esset, ad eos veniret, similiter quoque quanto spatio voluissent cum eis consisteret, et cum omni familiaritate, qualiter singula reperta habuissent referebant, quantaque mutua hinc et inde altercatione vel disputatione, seu amica contentione decertassent, apertius recitabant. Sed nec illud praetermittendum, quomodo si tempus serenum [Col. 1006D] erat, extra, sin autem, intra diversa loca distincta erant, ubi et hi abundanter segregati semotim, et caetera multitudo separatim residere potuissent, prius tamen caeterae inferiores personae interesse minime potuissent. Quae utraque tamen seniorum susceptacula sic in duobus divisa erant, ut primo omnes episcopi, abbates, vel hujusmodi honorificentiores clerici, absque ulla laicorum commistione congregarentur. Similiter comites, vel hujusmodi principes sibimet honorificabiliter a caetera multitudine primo mane segregarentur, quousque tempus sive praesente sive absente rege occurrerent: et tunc praedicti seniores more solito, clerici ad suam, laici vero ad suam constitutam curiam, subselliis [Col. 1007A] similiter honorificabiliter praeparatis, convocarentur. Qui cum separati a caeteris essent, in eorum manebat potestate, quando simul vel quando separati residerent, prout eos tractandae causae qualitas docebat, sive de spiritalibus, sive de saecularibus, seu etiam commistis. Similiter, si propter quamlibet vescendi vel investigandi causam quemcunque convocare voluissent, et re comperta discederet, in eorum voluntate manebat. Haec interim de his, quae eis a rege ad tractandum proponebantur.

CAP. XXXVI. Secunda autem ratio regis erat interrogatio quid unusquisque ex illa parte regni, qua veniebat, dignum relatu, vel retractatu secum afferret, quia et hoc eis non solum permissum, verum etiam arctius commissum erat, ut hoc unusquisque [Col. 1007B] studiosissime, usque dum reverteretur, tam infra, quam extra regnum perquireret, si quid tale non solum a propriis vel extraneis, verum etiam sicut ab amicis, ita et ab inimicis investigaret, intermissa interim, nec magnopere unde sciret investigata persona. Si populus in qualibet regni parte, regione, seu angulo turbatus, quae causa turbationis esset, si murmur populi obstreperet, vel tale aliquid inaequale resonaret, unde generale consilium tractare aliquid necessarium esset, et caetera his similia. Extra vero, si aliqua gens subdita rebellare, vel rebellata subdere, si necdum tacta insidias regni moliri, vel tale aliquid oriri voluisset. In his vero [Col. 1008A] omnibus, quaecunque cuilibet periculo imminerent, illud praecipue quaerebatur, cujus rei occasione talia vel talia orirentur

CAP. XXXVII. Post illa, quae in synodo apud martyrium sanctae Macrae de majorum constitutionibus collecta, et regi Ludovico nuper defuncto fuere directa, haec de ordine palatii et dispositione regni, vobis ad institutionem istius regis nostri ac ministrorum ejus regnique provisorum, sicut scriptis et verbis seniorum didici, et ipse adhuc in adolescentia mea vidi, devote jussioni vestrae obediens obtuli. Personas autem hominum, et mores ac qualitates illorum, per quos si aliqua sunt collapsa restituantur, vestra solertia providebit, quoniam de his, quos tempore domni Ludovici imperatoris vidi palatii [Col. 1008B] procuratores et regni praefectos, neminem scio esse superstitem: scio tamen de illorum nobilitate natos pro patribus filios, licet illorum mores ac qualitates ignorem. Ipsi vero procurent, ut non sint moribus ac virtute, atque pro aetatis quantitate, vel temporis qualitate, sapientia et studiis bonis degeneres: quatenus merito patrum loca et officia suppleant, et se in ipsa suppletione caute custodiant, ne, ut sanctus Gregorius dicit, in culmine honoris positi usu gloriae permutentur, sicut Saul, qui prius in electione honoris exstitit humilis, postea reprobari meruit propter elationem tumoris.




[Col. 1007]
X. AD EPISCOPOS REGNI ADMONITIO ALTERA Pro Carolomanno rege apud Sparnacum facta.
(Apud eumdem ex eodem.)

[Col. 1007C] HINCMARUS, episcopus ac plebis Dei famulus.

CAP. I. Doctrina est Christiana, secundum sanctarum Scripturarum tramitem, praedicationemque majorum, qua Deo ac Domino nostro Jesu Christo conditore et redemptore nostro, qui simul solus rex et sacerdos fieri potuit, in cujus nomine omne genuflectitur, coelestium, terrestrium, et infernorum, disponente, sicut beatus Gelasius papa ad Anastasium imperatorem dicit (epist. 10), et in gestis quae nuper apud martyrium sanctae Macrae in synodo gesta sunt partim continetur, duo sunt, quibus principaliter, una cum specialiter cujuscunque curae subjectis, mundus hic regitur, auctoritas sacra pontificum, et regalis potestas: in quibus personis, sicut ordine sunt divisa vocabula, ita sunt et divisa in unoquoque [Col. 1007D] ordine ac professione ordinationum officia. Quamvis enim membra veri regis atque pontificis secundum participationem naturae, magnifice utrumque in sacra generositate sumpsisse dicantur, ut simul regale [Col. 1008C] genus et sacerdotale subsistant, memor tamen Christus fragilitatis humanae, quod suorum saluti congrueret, dispensatione magnifica temperans, sic actionibus propriis, dignitatibusque distinctis officia potestatis utriusque discrevit, suos volens medicinali humilitate salvari, non humana superbia rursus (ut ante adventum ejus in carnem pagani imperatores, qui iidem et maximi pontifices dicebantur), intercipi, ut et Christiani reges pro aeterna vita pontificibus indigerent, et pontifices pro temporalium cursu rerum imperialibus dispositionibus uterentur: quatenus spiritalis actio a carnalibus distaret incursibus, et ideo militans Deo minime se negotiis saecularibus implicaret (II Tim. II), ac vicissim non ille rebus divinis praesidere videretur qui esset negotiis saecularibus [Col. 1008D] implicatus, ut et modestia utriusque ordinis curaretur, ne extolleretur utroque suffultus, et competens qualitatibus actionum specialiter professio aptaretur.

[Col. 1009A] CAP. II. Sed tanto gravius pondus est sacerdotum quanto etiam pro ipsis regibus hominum in divino reddituri sunt examine rationem: et tanto est dignitas pontificum major quam regum, quia reges in culmen regium sacrantur a pontificibus, pontifices autem a regibus consecrari non possunt: et tanto in humanis rebus regum cura est propensior quam sacerdotum, quanto pro honore et defensione et quiete sanctae Ecclesiae, ac rectorum et ministrorum ipsius, et leges promulgando, ac militando, a Rege regum est eis curae onus impositum.

CAP. III. Diligenter igitur quisque debet in ordine et professione sua quo nomine censetur attendere, et majorem in modum providere, ne a nomine discordet officio. Quia, sicut legimus in sacra historia, [Col. 1009B] Ozias rex praesumens incensum ponere, quod non regii, sed sacerdotalis erat ministerii, lepra est a Deo percussus, et de templo a sacerdotibus ejectus, et in domo sua est usque ad mortem reclusus (IV Reg. XV; II Par. XXVI). Et sanctus Cyprianus in decimo gradu Abusionum, per quem saeculi rota, si in illo fuerit, decipitur, et ad tartari tenebras nullo impediente justitiae suffragio, per justum Dei judicium rotatur, de negligente episcopo dicit (cap. 10): »Si fuerit episcopus negligens, qui gradus sui honorem inter homines requirit, sed ministerii sui dignitatem coram Deo, pro quo legatione fungitur, non custodit. Primum namque ab episcopo, quid sui nominis dignitas teneat, inquiratur: quoniam cum episcopus Graecum nomen sit, speculator interpretatur. [Col. 1009C] Quare vero speculator ponitur, et quid a speculatore requiratur, Dominus ipse denudat, cum sub Ezechielis prophetae persona episcopo officii sui rationem denuntiat, ita inquiens: Speculatorem dedi te domui Israel (Ezech. III),« et reliqua, quae non perfunctorie neque raro legere et meditari debemus qui vocamur hoc nomine.

CAP. IV. In Veteri Testamento (I Par. XXIV) David rex simul et propheta, praefigurans Dominum nostrum Jesum Christum, qui, ut praemisimus, solus rex simul et sacerdos fieri potuit, duos in sacerdotibus ordines constituit, in summis videlicet pontificibus, et in minoris ordinis sacerdotibus, qui nunc presbyteratus funguntur officio: ea videlicet provisione, ut dum quilibet pontificum vita decederet, [Col. 1009D] quicunque sacerdotum optimus putaretur, ei in pontificatum succederet. Et in Novo Testamento (Luc. VI et X) Dominus noster Jesus Christus de multitudine discipulorum suorum, sicut in Evangelio legimus, duodecim elegit, quos et apostolos nominavit. Horum in Ecclesia locum tenent episcopi, sicut sanctus Gregorius, et caeteri catholici doctores ostendunt. Designavit etiam et alios septuaginta duos, quia ut duodecim apostolos formam episcoporum exhibere simul et praemonstrare nemo est qui dubitet, sic et hos septuaginta duos figuram presbyterorum, id est, secundi ordinis sacerdotum gessisse sciendum est: tametsi primis Ecclesiae temporibus, ut apostolica Scriptura testis est (Philip. I; Tit. I; [Col. 1010A] I Tim. III; Act. XX), utrique presbyteri, utrique vocabantur episcopi, quorum uni sapientiae maturitatem, alteri industriam curae pastoralis significant, quorum licet in quibusdam sint discreta officia dignitatum, uno nomine sacrae regulae comprehendunt. »Nulli, inquiunt (Coelest. ep. 2 ad episc. per Apul. et Cal.), sacerdoti suos liceat canones ignorare, nec quidquam facere quod Patrum possit regulis obviare,« quia non minus in sanctarum traditionum delinquitur sanctiones, quam in ipsius Domini injuriam prosilitur, id est, non minus schismatici in sanctarum traditionum sanctiones delinquentes, quam haeretici a recta fide discedentes, donec convertantur, et unitati sanctae Ecclesiae incorporentur, ab eadem Ecclesia sunt separandi. In episcopis enim, ut beatus dicit [Col. 1010B] Ambrosius, omnes ordines sunt, quia primus sacerdos est, hoc est princeps sacerdotum, et propheta, et evangelista, et caeterorum ministrorum in se officia continens ad implenda ea in ministerio fidelium.

CAP. V. Qualiter autem consensu principis terrae, qui res ecclesiasticas divino judicio ad tuendas et defensandas suscepit, electione cleri ac plebis quisque ad ecclesiasticum regimen absque ulla venalitate provehi debeat, et Dominus in Evangelio, et sacri canones aperte demonstrant dicente Domino: Qui non intrat per ostium in ovile ovium, sed ascendit aliunde, ille fur est et latro (Joan. X). Quales autem ad episcopatum debeant promoveri, apostolica et canonica decernit auctoritas (II Tim. III). Unde [Col. 1010C] principi terrae magnopere providendum atque cavendum est ne in his Deus offendatur, per quos religio Christiana consistere debet, et caeteri ab offensione salvari. Nullius enim rei intuitu eligendus est episcopus, nisi Dei solius, id est, non pro aliquo munere praesentis vel futurae sub spe retributionis, nec pro aliquo obsequio humano, vel propinquitate consanguinitatis, seu amicitia, vel servitio temporali, aut aliqua occasione, quae contraria esse possit veritati, aut divinae auctoritati: sicut et de presbyteris, sicut sacra demonstrat auctoritas (Joan. II; Act. VIII).

CAP. VI. Qualiter autem ordinati ministros sibi suppositos regere debeant, sacri canones et decreta sedis Romanae pontificum, sed et sextus decimus liber Legum, [Col. 1010D] quibus una cum sacris canonibus sancta moderatur Ecclesia, patenter ostendunt. Quam pura etiam intentione sacros ecclesiasticos ordines debeant dispensare, beatus Gregorius in homilia Evangelii, Misit Jesus duodecim discipulos suos, praecipiens eis et dicens: In viam gentium ne abieritis, et in homilia Evangelii, Designavit Dominus et alios septuaginta duos; et in homilia Evangelii, Vidit Jesus civitatem, et flevit super illam, aperte ostendit. Qua vero discretione ligare vel solvere debeant subditos, in homilia Evangelii, Cum sero factum esset una Sabbatorum, luculenter demonstrat (hom. 4, 17, 39, 26). Qualiter autem quisque ad culmen regiminis videlicet episcopatus veniat, atque ad hoc recte [Col. 1011A] perveniens qualiter vivat, et bene vivens qualiter doceat, et recte docens infirmitatem suam quotidie quanta consideratione cognoscat, beatus Gregorius in Pastorali regula sufficienter et eloquentissime docet.

CAP. VII. Qualis denique rex debeat esse, beatus Cyprianus in nono Abusionis gradu demonstrat docens (cap. 9): »Etenim regem non iniquum, sed correctorem iniquorum esse oportet. Inde in semetipso nominis sui dignitatem custodire debet. Nomen enim regis intellectualiter hoc retinet, ut subjectis omnibus rectoris officium procuret. Sed qualiter alios corrigere poterit, qui proprios mores, ne iniqui sint, non corrigit? Quoniam in justitia regis exaltatur solium, et in veritate regis solidantur [Col. 1011B] gubernacula populorum. Justitia vero regis est, neminem injuste per potentiam opprimere, sine personarum acceptione inter virum et proximum suum juste judicare: advenis, et pupillis, et viduis defensorem esse, furta cohibere, adulteria punire, iniquos non exaltare, impudicos et histriones non nutrire, impios de terra perdere, parricidas et perjurantes vivere non sinere, Ecclesias defendere, pauperes eleemosynis alere, justos super regni negotia constituere, senes et sapientes et sobrios consiliarios habere, magorum et hariolorum pythonissarumque superstitionibus non intendere, iracundiam differre, patriam fortiter et juste contra adversarios defendere, per omnia in Deo confidere, prosperitatibus animum non elevare, cuncta adversa patienter [Col. 1011C] tolerare, fidem catholicam in Deum habere, filios suos non sinere impie agere, certis horis orationibus insistere, ante horas congruas cibum non gustare. Vae enim terrae, cujus rex puer est, et cujus principes mane comedunt (Eccle. X, 16). Haec regni prosperitatem in praesenti faciunt, et regem ad coelestia regna meliora perducunt. Qui vero regnum non secundum hanc legem dispensat, multas nimirum adversitates imperii tolerabit. Idcirco enim pax saepe populorum rumpitur, et offendicula etiam de regno suscitantur, terrarum quoque fructus diminuuntur, et servitia populorum praepediuntur, multi et varii dolores prosperitatem regni inficiunt, charorum et liberorum mortes tristitiam conferunt, nostium incursus provincias undique vastant, bestiae [Col. 1011D] armentorum et pecorum greges dilacerant, tempestas aeris et hyemis turbata rerum fecunditate maris ministeria prohibent, et aliquando fulminum ictus segetes et arborum flores et pampinos quosque exurunt. Super omnia vero regis injustitia non solum praesentis imperii faciem offuscat, sed etiam filios suos et nepotes, ne post se regni haereditatem teneant, obscurat. Propter piaculum enim Salomonis regnum domus Israel Dominus de manibus filiorum ejus dispersit, et propter justitiam David regis lucernam de semine ejus semper in Jerusalem reliquit. Ecce quantum justitia regis saeculo valet, intuentibus perspicue patet. Est enim pax populorum, tutamen patriae, immunitas plebis, munimentum gentis, cura [Col. 1012A] languorum, gaudium hominum, temperies aeris, serenitas maris, terrae fecunditas, solatium pauperum, haereditas filiorum, et sibimetipsi spes futurae beatitudinis. Attamen sciat rex, quod sicut in throno hominum primus constitutus est, sic et in poenis, si justitiam non fecerit, primatum habiturus est. Omnes namque quoscunque peccatores sub se in praesenti habuit, supra se modo implacabili in illa poena futura habebit.

CAP. VIII. »Et sextus Abusionis gradus est,« qui non solum regi, sed et omnibus, qui dominorum censentur nomine, convenit, »dominus sine virtute: quia nihil proficit dominandi habere potestatem, si dominus ipse non habeat virtutis rigorem. Sed hic virtutis rigor, non tam exteriori fortitudine, [Col. 1012B] quae et ipsa saecularibus dominis necessaria est, indiget, quam animi interiori fortitudine bonis moribus exerceri debet. Saepe enim dominandi per animi negligentiam perditur fortitudo, sicut in Heli sacerdote factum fuisse comprobatur (I Reg. II): qui dum severitate judicii peccantes filios non coercuit, in eorum vindictam Dominus, velut consentienti, ferociter non pepercit. Tria ergo necessaria hos qui dominantur habere oportet, terrorem scilicet, et ordinationem, et amorem. Nisi enim ametur dominus pariter et metuatur, ordinatio minime constare illius potest. Per beneficia ergo et affabilitatem procuret ut diligatur, et per justas vindictas, non propriae injuriae, sed legis Dei, studeat ut metuatur. Propterea quoque dum multi pendent in eo, ipse [Col. 1012C] Deo adhaerere debet, qui illum in ducatum constituit, qui ad portanda multorum onera, ipsum veluti fortiorem solidavit. Paxillus enim, nisi bene forte firmetur, et alicui fortiori adhaereat, omne quod in eo pendet cito labitur, et ipse solutus a rigore suae firmitatis cum oneribus ad terram delabitur. Sic et princeps, nisi suo conditori pertinaciter adhaeserit, et ipse, et omne quod continet, cito deperit. Quidam namque per dominandi officium plus Deo appropinquant: quidam imposito sibi dignitatis honore deteriores fiunt. Moyses namque accepto populi ducatu familiarius Dei locutionibus utebatur (Exod. XXXIII): Saul vero filius Cis, postquam sceptra regni suscepit, per inobedientiae superbiam Deum offendit (I Reg. XV). Rex Salomon postquam patris [Col. 1012D] sui David sedem obtinuit, Deus illum ultra omnes mortales velut ad numerosi populi gubernationem sapientiae munere ditavit (III Reg. III). Econtrario vero Jeroboam servus Salomonis, postquam regni domus David occupavit partem, ad idolorum culturam decem tribus Israel, quae erant in parte Samariae attraxit (III Reg. XII). Per quae exempla evidenter ostenditur, quosdam in sublimiori statu ad majorem perfectionem crescere, quosdam vero per supercilium dominationis ad deteriora defluere. Per quod utrumque intelligitur, eos qui ad meliora condescendunt, per virtutem animi, et Dei auxilium posse id facere, et eos qui ad deteriora devertuntur, per mentis imbecillitatem pariter et negligentiam [Col. 1013A] errare. Unde et dominum absque virtute fieri non decet, qui virtutem sine Dei auxilio nullatenus habet. Qui etenim multa tuetur, si non habet fortitudinem animi, non valet id agere, quoniam magna magnis infestationibus, vel adversitatibus solent laborare. Omnis ergo qui praeest hoc primitus animi tota intentione procuret, ut per omnia de Dei adjutorio omnino non dubitet. Si namque coeperit in actibus suis auxiliatorem habere Dominum dominorum, nullus hominum contemptui poterit habere ejus dominatum: Non enim est potestas nisi a Deo (Rom. XIII, 1). Ipse enim elevat de stercore egenum, et sedere facit cum principibus populi sui: et deponit potentes de sede, et exaltat humiles (Psal. CXII; Luc. I), ut subditus fiat omnis mundus Deo, et [Col. 1013B] egeat omnis gloria Dei (I Cor. II).«

CAP. IX. Quales sibi adhibere debeat rex consiliarios, sed et illi, qui in principatu positi domini appellantur, Ambrosius in libro Officiorum ostendit (Lib. II, cap. 17): »Talis, inquiens, debet esse qui consilium alteri dat, ut seipsum formam aliis praebeat ad exemplum bonorum operum, in doctrina, in integritate, in gravitate: ut sit ejus sermo salubris atque irreprehensibilis, consilium utile, vita honesta, sententia decora. Talis igitur debet esse consiliarius, qui nihil nebulosum habeat, nihil fallax, nihil fabulosum, nihil simulatum, quod vitam ejus ac mores refellat, nihil improbum ac malevolum, quod avertat consulentes. Alia sunt enim quae fugiuntur, alia quae contemnuntur. Fugimus ea quae [Col. 1013C] possunt nocere, quae malitiose possunt in noxam serpere, ut si is qui consulitur, dubia sit fide, et pecuniae avidus, ut possit pretio mutari, si injuriosus, hic fugitur ac declinatur. Qui vero voluptarius, intemperans, et si alienus a fraude, tamen avarus et cupidior lucri turpis, hic contemnitur. (Cap. 11) Quis enim in coeno fontem requirat? quis e turbida aqua potum petat? Itaque ubi luxuria est, ubi intemperantia, ubi vitiorum confusio, quis inde sibi aliquid hauriendum existimet? Quis non despiciat morum colluvionem, quis utilem causae alienae judicet, quem videt inutilem vitae suae? Quis iterum improbum, malevolum, contumeliosum non fugiat, et ad nocendum paratum? quis non eum omni studio declinet? Quis vero quamvis instructum ad consilii [Col. 1013D] opem, difficilem tamen accessu ambiat, in quo sit illud, tanquam si quis aquae fontem praecludat? Quid enim prodest habere sapientiam, si consilium neges? Si consulendi intercludas copiam, clausisti fontem, ut nec aliis influat, nec tibi prosit. Admirandus mihi et suspiciendus consiliarius, quem propitius Dominus patribus dedit, offensus abstulit. Promptius tamen nos justo viro, quam prudenti committimus. Pulchrum est igitur bene velle, et eo largiri consilio ut prosis, non ut noceas.«

CAP. X. A quibus una cum caeteris pravitatibus se rex debeat custodire, et quales comites ac judices debeat constituere, sanctus Augustinus demonstrat, dicens: Caveat princeps, ne muneribus vel [Col. 1014A] blanditiis cujusquam scelerati pelliciatur, vel adulationibus decipiatur, quia est munus a dato, munus a favore, munus ab obsequio. Et ideo debet omnis judex cavere ne justum judicium vendat, aut testis verum testimonium, aut advocatus justum patrocinium, et jurisperitus verum consilium vendat, ne Judae, qui Christum qui est veritas et justitia vendidit, socius fiat. Et ne quisquam in principatu quocunque positus adulationibus decipiatur, diligenter attendat quod in Regum historia legitur: Benadab fugiens ingressus est civitatem in cubiculum, quod erat intra cubiculum, dixeruntque et servi sui: Ecce audivimus, quod reges domus Israel clementes sint. Ponamus itaque saccos in lumbis nostris, et funiculos in capitibus nostris, ut egrediamur ad regem Israel, [Col. 1014B] forsitan salvabit animas nostras (III Reg. XX, 30, 31). Quo facto dixerunt ad regem Israel: Servus tuus Benadab dicit: Vivat, oro te, anima mea. Et ille ait: Si adhuc vivit, frater meus est. Quod acceperunt viri pro omine, et festinantes rapuerunt verbum ex ore ejus atque dixerunt: Frater tuus Benadab. Et dixit eis rex Israel: Ite et adducite eum ad me (ibid., 32, 33). Quo veniente, pepigit cum eo foedus, et dimisit eum. Unde audivit a propheta: Quia dimisisti virum dignum morte de manu tua, erit anima tua pro anima ejus, et populus tuus pro populo ejus (ibid., 42).

CAP. XI. Sed et cavendum est principibus, ne sceleratorum amicitiis conjungantur, vel hujusmodi in familiaritate suscipiant. »Malorum, inquit beatus [Col. 1014C] Gregorius (Pastor. lib III, cap. 23), cum incaute amicitiis jungimur, culpis ligamur. Unde Josaphat, qui tot de anteacta vita praeconiis attollitur, de Achab regis amicitia pene periturus increpatur. Cui a Domino per prophetam dicitur: Impio praebes auxilium, et his qui oderunt Dominum amicitia jungeris: et idcirco iram quidem Domini merebaris, sed bona opera inventa sunt in te, eo quod abstuleris locos de terra Juda (II Par. XIX). Ab illo enim qui summe rectus est, eo ipso jam discrepat, quo perversorum amicitiis vita nostra concordat. Hinc David, dum totum se ad foedera pacis internae constringeret, testatur quod cum malis concordiam non teneret, dicens: Nonne qui oderunt te, Deus, oderam illos, et super inimicos tuos tabescebam? [Col. 1014D] perfecto odio oderam illos, inimici facti sunt mihi (Psal. CXXXVIII, 21, 22). Inimicos autem Dei perfecto odio odisse est, ad quod facti sunt diligere, et quod faciunt increpare, mores pravorum premere, vitae prodesse.«

CAP. XII. Quod rex propter ministerium regium, nec quilibet princeps, etiam quibuscunque propinquitatis necessitudinibus conjunctus, contra Deum, sanctamque Ecclesiam atque rempublicam perverse agentibus affectu carnali parcere debeat, ex verbis Domini dicentis: Qui non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus (Luc. XIV, 26), in homilia Evangelii beatus [Col. 1015A] Gregorius demonstrat dicens (hom. 37): »Si vim praecepti perpendimus, utrumque per discretionem agere valemus, ut eos qui nobis carnis cognatione conjuncti sunt, et quos proximos novimus, diligamus, et quos adversarios in via Dei patimur, odiendo et fugiendo nesciamus. Quasi enim per odium diligitur, qui carnaliter sapiens, dum prava nobis ingerit, non auditur. Ametur quilibet in hoc mundo etiam adversarius: sed in via Dei contrarius non ametur etiam propinquus, ut eo verius cognoscat Deum, quo in ejus causa neminem recognoscit.«

CAP. XIII. Sicut supra est positum, quod nulli sacerdoti suos liceat canones ignorare, nec quidquam facere, quod Patrum possit regulis obviare: ita in legibus sacris decretum est, ut leges nescire [Col. 1015B] nulli liceat, aut quae sunt statuta contemnere. Cum enim dicitur, nulli liceat leges nescire, vel quae sunt statuta contemnere, nulla persona in quocunque ordine excipitur, quae hac sententia non constringatur. Oportet enim, ut qui judex est judicum pauperes ad se ingredi permittat, et diligenter inquirat, ne forte illi, qui ab eo constituti sunt, et vicem ejus agere debent in populo, injuste aut negligenter pauperes pati oppressiones permittant, terrorque ejus iniquos comprimat, et benevolos atque indigentes sua auctoritate sublevet. Periculum quippe est cuilibet, officium suum per alios in tantum peragere, ut se ab eo diutius subtrahat. Legimus antiquitus judices in porta ad judicandum sedisse, ut nullus accedendi difficultatem haberet. Unde beatus Hieronymus [Col. 1015C] in Zachariam prophetam (cap. 8): »Veritatem, inquit, et judicium pacis judicate in portis vestris. In judicio prima sit veritas atque justitia, deinde sequatur misericordia. Quod sequitur, in portis vestris, illi prophetico congruit: Oderunt in portis corripientem, et verbum sanctum abominati sunt (Amos, V). Et in alio loco: Non confundentur, cum loquentur inimicis suis in porta (Psal. CXXIX). David quoque judicabat in portis, quando Abessalon veritatem judicii repromittens patri tendebat insidias (II Reg. XIX). Et quaeritur, quare apud Judaeos in portis locus fuerit judicandi. Ne cogerentur agricolae intrare urbes, et aliquod subire dispendium, judices in portis residebant, ut tam urbanos quam rusticos, et in exitu et introitu urbis audirent, et [Col. 1015D] finito negotio unusquisque confestim ad sedes proprias reverteretur.«

CAP. XIV. Qui autem post regem populum regere debent, id est duces et comites, necesse est ut tales instituantur, qui sine periculo ejus qui eos constituit, quos sub se habent cum justitia et aequitate gubernare intelligant, atque cum bona voluntate quod intelligunt adimplere procurent, scientes se ad hoc positos esse, ut plebem salvent et regant, non ut dominentur et affligant: neque ut populum Dei suum aestiment, aut ad suam gloriam sibi illum subjici, quod pertinet ad tyrannidem et iniquam potestatem. Valde enim exigit necessitas, quia rex aequissimo judici de commisso sibi ministerio rationem [Col. 1016A] redditurus est, ut etiam singuli qui sub eo sunt ministri diligentissime ab eo inquirantur, et tales constituantur, ne ipse pro eis judicium incurrat divinum. De oppressione pauperum providendum est, quia in eorum afflictione Deus offenditur, sicut Psalmista dixit: Propter miseriam inopum et gemitum pauperum nunc exsurgam, dicit Dominus (Psal. XI, 6). Providendum est ne affligantur in aedificiis superfluis, in exactione hostili, si Deus pacem pro sua misericordia tribuerit, ne contra capitulum domni imperatoris Caroli, ut nemo ad mallum, vel ad placitum cogeretur venire, nisi scabini, et qui causam suam quaerit, et cui quaeratur.

CAP. XV. Comites et vicarii, vel etiam decani, plurima placita constituant, et si ibi non venerint, [Col. 1016B] compositionem ejus exsolvere faciant. Et quia prius per manninas veniebant, excogitaverunt quidam, ut per bannos venirent ad placita, quasi propterea melius esset, ne ipsas manninas alterutrum solverent. Haec ideo facientes, ut ipsi bannum acciperent, et in tantum exinde affligerentur pauperes, ut unde prius in exercitu plures ire poterant, vix aliqui modo ire praevaleant. Et in his omnibus non solum non solvunt fasciculos secundum Isaiam deprimentes (Isa. L), sed etiam superaddunt super miseros et agentes. Quando enim sperant aliquid lucrari, ad legem se convertunt: quando vero per legem non aestimant acquirere, ad capitula confugiunt: sicque interdum fit, ut nec capitula pleniter conserventur, sed pro nihilo habeantur, nec lex. [Col. 1016C] Omnia enim mala lex Veteris Testamenti damnat. Sed Dominus dixit discipulis suis de omnibus Christianis: Amen dico vobis, nisi abundaverit justitia vestra plus quam Scribarum et Pharisaeorum, non intrabitis in regnum coelorum (Matth. V).

CAP. XVI. De legibus a quibusdam imperatoribus male constitutis, a quibusdam vero bene constitutis, sanctus Augustinus ab Bonifacium dicit (epist. 50): »Imperatores quando pro falsitate contra veritatem constituunt malas leges, probantur bene credentes, et coronantur perseverantes. Quando autem pro veritate contra falsitatem constituunt bonas leges, terrentur saevientes, et corriguntur intelligentes.« Et ad Marcellinum de moribus bonis principum, et de [Col. 1016D] republica augenda dicit (epist. 5): »Ex parva, inquiens, republica et inopi magnam opulentamque fecerunt qui accepta injuria ignoscere quam persequi malebant. Quomodo Caesari utique administratori reipublicae, mores ejus extollens Cicero dicebat (Orat. pro Lig.), quod nihil oblivisci soleret nisi injurias. Dicebat enim hoc tam magnus laudator, aut tam magnus adulator: sed si laudator, talem Caesarem noverat; si autem adulator, talem esse debere ostendebat principem civitatis, qualem illum fallaciter praedicabat.« Apud veteres namque tale proverbium erat: Rex eris, si recte facias: si non facias, rex non eris.

CAP. XVII. Regiae virtutes praecipue duae sunt, [Col. 1017A] justitia videlicet et pietas. Verumtamen in regibus plus laudatur pietas: nam justitia per se sine pietate severa est. De rapinis compescendis, et pace restituenda, et sacris Scripturis, ecclesiasticarum legum definitionibus, ac legum sacrarum constitutionibus, [Col. 1018A] sufficienter ex synodali conventu apud martyrium beatae Macrae nuper habito collecta fratri hujus regis nostri nuper defuncto per episcopos misimus, quae hic replicare non necessarium, imo superfluum duximus.




[Col. 1017]
XI. COMMUNI EPISCOPORUM NOMINE AD REGEM, De coercendo et exstirpando raptu viduarum, puellarum ac sanctimonialium.
(Apud eumdem, ex Paralipomenis Joannis Busaei.)

[Col. 1017B] Domino Christianissimo, glorioso et piissimo principi, humiles servi Christi Galliarum et Germaniarum episcopi, pro cultu et sanctimonia domus Domini, quae est Ecclesia Dei veri, columna et firmamentum veritatis.

CAP. I. Maxima et gravissima necessitate compellimur omnes nos, qui his novissimis et periculosissimis temporibus episcopale ministerium et gubernationem Ecclesiarum Dei, licet indigni et minimi sortiti sumus, ut periclitanti gregi Dominico, et novis insidiis atque infestationibus hostis antiqui de die in diem miserabilius laboranti, communi intentione et studio, in quantum Deus facultatem tribuit, vigilanter et strenue prospiciamus. Quamvis enim potestas regni temporalis divino judicio in hoc Christianorum [Col. 1017C] regno ad praesens videatur divisa, una est tamen in omnibus et ex omnibus Christo Domino protegente Ecclesia, unus Dominus, una fides, unum genus electum, regale sacerdotium, una gens sancta, unus populus acquisitionis, quem ipse Dominus et Salvator de tenebris vocavit in admirabile lumen suum, pro cujus acquisitione et perpetua unitione etiam mortem gustare dignatus est, dicente Evangelio: Quia Jesus moriturus erat pro gente, et non tantum pro gente, sed ut filios Dei qui erant dispersi congregaret in unum (Joan. XI, 51, 52). Unde et ipse admirabili dignatione loquitur, dicens: Sicut novit me Pater, et ego agnosco Patrem, et animam meam pono pro ovibus meis. Habeo quae non sunt ex hoc ovili, et illas oportet me adducere, et vocem [Col. 1017D] meam audient, et fiet unum ovile et unus pastor (Joan. X, 15, 16). Cum ergo omnis populus Dei, tanto pretio redemptus et adunatus, unus grex sit sub uno pastore, et omnes hujus gregis pastores per unitatem fidei, et unanimitatem sollicitudinis, tanquam unus pastor existere debeant sub uno et in uno principe pastorum, tanta necesse est sint charitate uniti, tanta spiritus societate copulati, ut invicem onera sua libentissime compartiantur et portent, et sit eis instantia quotidiana sollicitudo omnium Ecclesiarum, ut si quid patitur unum membrum, compatiantur omnia membra, sive gratulatur unum membrum, congaudeant omnia membra. Haec [Col. 1018B] enim semper sollicitudo in beatis apostolis, haec in beatorum apostolorum successoribus, id est Ecclesiarum Dei rectoribus, fecit unum gregem Domini cum, unam religionis custodiam, unam matrem Ecclesiam una mente diligere, atque unanimi devotione servare.

CAP. II. Quapropter obsecramus Christianissimam pietatem, et gloriosam sublimitatem vestram, ut religiose regni Dei constitutos ministros, et populi Christiani rectores, et divinae religionis atque ecclesiasticae sanctitatis conservatores ac defensores, ut ea quae pro salute animarum fidelium, et Christiani regni conservatione ac tranquillitate emendanda suggeruntur, cum divini timoris honore et metu futuri judicii audiatis, audita justo judicio [Col. 1018C] examinetis, examinata competenti severitate resecetis. Nihil enim ita omnipotentis Dei iracundiam exasperat, et regni pacem perturbat, ut contemptus divinae legis, et conculcatio paternae auctoritatis, et profanatio ecclesiasticae munditiei et sanctitatis. Unde adversus impios legis suae contemptores ipse Deus loquitur, dicens: Et oblita es legis Dei tui, obliviscar filiorum tuorum et ego (Ose. IV, 6). De quibus et alibi scriptum est: At illi subsannabant nuntios Dei, et parvipendebant sermones ejus, donec ascenderet furor Domini in populum suum, et esset nulla curatio (II Par. XXXVI, 16). Redeat ergo semper in memoriam lex Dei, nec spernantur ac subsannentur nuntii Dei, sancti videlicet patres antiqui, de quibus ipse Dominus in Evangelio dicit: Qui vos audit me [Col. 1018D] audit, et qui vos spernit me spernit (Luc. X, 16). Habeat vos sancta mater Ecclesia pios pudicitiae et castimoniae custodes ac defensores. Quae in tantum ab illa omnipotens Deus exigit, ut terribiliter Apostolus testetur et dicat: Pacem sequimini cum omnibus, et sanctimoniam, sine qua nemo videbit Dominum (Hebr. XII, 14). Et iterum: Nescitis quia templum Dei estis, et Spiritus sanctus habitat in vobis? Si quis autem templum Dei violaverit, disperdet illum Deus. Templum enim Dei sanctum est, quod estis vos (I Cor. III, 16). Et iterum: Nescitis quia corpora vestra membra Christi sunt? Tollens ergo membra Christi faciam membra meretricis? Absit (I Cor. VI, [Col. 1019A] 15). Et iterum: Et non estis vestri: empti enim estis pretio magno, glorificate et portate Dominum in corpore vestro (I Cor. VI, 20). Istud est templum Dei, et domus Dei vivi, de qua scriptum est: Domum tuam decet sanctitudo, Domine, in longitudinem dierum (Psal. XCII, 5). De qua et beatus patriarcha Jacob, qui cognominatus est Israel, in mystica laude ait: Non est hic aliud, nisi domus Dei et porta coeli (Gen. XVIII, 27). Quia videlicet et nunc habet habitatorem Dominum, et post praesentem vitam de mundo mittit ad coelum.

CAP. III. Propter hanc sanctimoniam et munditiem a contagiis diabolicis, Ecclesia a Christo dilecta, et ejus passione comparata, et lavacro baptismi purgata est et expiata, testante Apostolo ac dicente: [Col. 1019B] Christus dilexit Ecclesiam, et seipsum tradidit pro ea, mundans eam lavacro aquae in verbo vitae, ut exhiberet ipse sibi gloriosam Ecclesiam, non habentem maculam aut rugam, aut aliquid ejusmodi: sed ut sit sancta et immaculata (Ephes. V, 25). Quicunque igitur hujus matris filius, hujus corporis membrum, hujus templi portio veraciter esse desiderat, audiat et obaudiat fideliter eidem Apostolo admonenti atque dicenti: Vos enim estis templum Dei vivi, sicut dicit Dominus, et inhabitabo et inambulabo in illis, et ero eis Deus, et ipsi erunt mihi populus (II Cor. VI, 16). Et post paululum: Has igitur habentes promissiones, charissimi, mundemus nos ab omni inquinamento carnis et spiritus, perficientes sanctificationem in timore Dei (II Cor. VII, 1). De talibus enim membris [Col. 1019C] et lapidibus vivis constituitur illa civitas regis magni, nova nupta et sponsa agni, de qua in Apocalypsi legitur: Beati qui lavant stolas suas, ut sit potestas eorum in ligno vitae, et portis intrent in civitatem: foris canes, et impudici, et venefici, et omnis qui amat et facit mendacium (Apoc. XXII, 14, 15). Hujus gloriosae domus Dei decorem, et locum habitationis gloriae ejus, fidelissime diligere et zelari debent non solum episcopi et sacerdotes in sedibus, sed etiam reges in regnis et palatiis suis, et regum comites in civitatibus suis, et comitum vicarii in plebibus suis, et quicunque patresfamilias in domibus suis, in unum dives ac pauper, in mente et actibus suis. Hunc zelum praecipue Apostolus exercuit, et nobis suo exemplo exercendum commendavit dicens: Aemulor enim vos [Col. 1019D] Dei aemulatione: despondi enim vos uni viro virginem castam exhibere Christo (II Cor. XI, 2). De hoc et ipse Dominus loquitur in Psalmo: Zelus domus tuae comedit me (Psal. LXVIII, 10). Quem zelum tam terribiliter exercuit, ut non verbo, quo etiam daemones fugabat, sed manu et flagello profanatores domus Dei simul cum suis oblationibus et sacrificiis, quae praeparare videbantur, extruserit (Joan. II).

CAP. IV. Obsecramus igitur, ut et pietas vestra ex hac sancta matre generata, ipsius Salvatoris imitatrix effecta, cujus misericordia et tuta et exaltata consistit, arripiat zelum pro domo Dei, et aemuletur aem Dei aemulatione, coercens et exstirpans, et flagello justae severitatis exterminans quorumdam hominum [Col. 1020A] impudentissimam audaciam, qui catcatis Dei legibus, et sanctissimorum Patrum auctoritate contempta, absque ulla divini sive humani pudoris reverentia, tanquam bruta et irrationabilia jumenta, templum Dei, quod est sanctimonia fidelium, violare non metuunt, et ipsum altare Domini, quod est sacerdotale ministerium, illi dicatum, et ejus cultui sequestratum, suis calcibus, quantum in se est, destruere et evertere moliuntur: dum in nonnullis regni hujus partibus, propter eorum publicam infestationem, nec viduarum miseranda desolatio legitimam habere libertatem permittitur, nec filiae in aetate puellari et parentum domibus constitutae, juxta leges divinas et humanas, eorumdem parentum suorum votis atque auctoritate, matronalibus nuptiis [Col. 1020B] honestari ullatenus sinuntur: et ipsarum quoque sanctimonialium Deo dicata devotio, contra professionem sanctitatis, et reverentiam divinae consecrationis, dissolvitur et profanatur. Ita ille antiquus humani generis hostis quondam per Balthasar impium et sacrilegum regem vasa domus Dei aurea atque argentea polluit (Dan. V): nunc per istorum profanam insolentiam atque impietatem multo pretiosiora et Deo chariora commaculare et ludibrio atque insultationi daemonum subjicere non cessat. Hi sunt publici raptores et praedones, cum satellitibus et sociis impietatis suae, non alicujus hominis exteriores res vel substantiam devastantes, sed ipsius omnipotentis Dei familiam depopulantes. Cum quibus utique nec cibum sumere oportet, sicut de omnibus rapacibus [Col. 1020C] apostolica auctoritas praescribit (I Cor. V). In quibus isti primum obtinent locum, raptores videlicet viduarum et puellarum, et sanctimonialium, contemptores sacerdotum, violatores templi Dei, non timentes illud apostolicum: Si quis autem templum Dei violaverit, disperdet illum Deus (I Cor. III, 17). Et recte, si aliquod templum Dei ex lignis et lapidibus manu factum incenderent, sive destruerent, ab omnibus sacrilegi et puniendi judicarentur: quanto magis qui Dei vivi templum subvertere et dissipare non metuunt, dum ex raptu arbitrantur fieri posse conjugium, et ex iniquo contubernio legitimum matrimonium, quod nulla unquam lex, nulla humanitatis consuetudo permisit? Nam et in exordio mundi ad propagationem generis humani [Col. 1020D] masculum et feminam Deus fecit, eosque sua benedictione conjunxit dicens: Crescite et multiplicamini (Gen. I, 28).

CAP. V. Cujus rei imitatione etiam sancta Ecclesia antiquitus solemniter et venerabiliter custodivit, eos qui in illa velut in paradiso Dei conjugio copulandi essent, divina benedictione et missarum celebratione conjungens. Quae videlicet honesta et religiosa conjunctio, Deo auctore coepta, et ejus benedictione firmata, etiam inter gentes, quae nullam legem acceperunt, nullam Dei habuerunt notitiam, legitimo ordine et naturali lege servata est. Nec unquam rem pacis, charitatis atque concordiae, per discordiam, et violentiam, et impietatem fieri licitum [Col. 1021A] fuit. Testantur hoc publicae Romanorum leges, quibus orbem universum vivere sub sua dominatione constituerunt: in quibus manifeste praecipitur, et viros raptores et feminas raptas, si eis, sive ante raptum, sive post raptum, consensum praebuerint, poenis ultimis esse puniendos: adjutores quoque et ministros raptorum ignibus concremandos, et conciliatorum ac mediatorum tanti facinoris plumbo liquenti atque ferventi ora damnanda. Nec ullo modo illam, quae se raptam esse conqueritur, excusari posse, quae se nec dormituram custodire studuit, nec vocibus vicinorum solatia atque auxilia flagitavit. Quod mirabiliter divinae legi consonat, ubi puella desponsata, si ab aliquo in civitate oppressa fuerit, lapidibus obrui jubetur, quia non clamavit [Col. 1021B] cum esset in civitate, ubi vel concursu civium, vel subsidio domesticorum poterat liberari (Deut. XXII, 14). Unde et beata illa Susanna laudatur, quam parentes ejus cum essent justi erudierant secundum legem Moysis: quia cum lavaretur sola in pomario viri sui, non solum iniquis senibus non praebuit assensum adulterii, sed etiam voce magna exclamavit, ut famuli domus audirent, et succurrerent, atque ita ab impiorum impietate protegeretur, sicut et factum est (Dan. XIII, 24).

CAP. VI. Sed et tam sanctum atque inviolabile voluit esse lex Dei foedus et vinculum nuptiarum, parentali auctoritate et legitima postulatione initiatum, ut puellam desponsatam, etiam ante copulam nuptiarum, uxorem ejus cui desponsata est esse confirmet, [Col. 1021C] dicens: Si puellam virginem desponderit vir, et invenerit eam aliquis in civitate, et cubuerit cum illa, educes utrumque usque ad portam civitatis illius, et lapidibus obruentur, puella quia non clamavit cum esset in civitate, vir quia humiliavit uxorem proximi sui (Deut. XXII, 23). Inde est quod etiam in Evangelio de beata et gloriosa Dei genitrice Maria, cum esset desponsata Joseph, dicitur illi per angelum: Joseph fili David, noli timere accipere Mariam conjugem tuam (Matth. I, 20). Et in Osea propheta, si puellae desponsatae ab aliis violatae fuerint, adulterae nuncupantur, dicente Domino: Non visitabo super filias vestras, cum fuerint fornicatae, neque super sponsas vestras cum adulteraverint (Ose. IV, 14). Hos autem raptores, et oppressores, ac violatores, lex Dei latronibus [Col. 1021D] et homicidis comparat, et interfici jubet, ubi de puella, quae in agro violenter oppressa fuerit, loquitur, dicens: Sin autem in agro vir repererit puellam quae desponsata est, et apprehendens concubuerit cum illa, ipse morietur solus, puella nihil patietur, nec est rea mortis. Quoniam sicut latro consurgit contra fratrem suum, ut occidat animam ejus, ita et puella perpessa est: sola erat in agro, clamavit, et nullus adfuit qui liberaret eam (Deut. XXII, 25, 26).

CAP. VII. Agnoscant se ergo qui ejusmodi sunt et latrones et homicidas, et animarum interfectores, et dignos morte. Nec distat aliquid inter illos qui in [Col. 1022A] agro tantam violentiam perpetrant, et istos qui sive in civitatibus, sive in viis vel domibus, etiam cum turba et armis similia committunt: nisi quod illi similes sunt latronibus, qui in silvis et desertis locis occulte insidiantur, isti vero similes atrocissimis et apertissimis praedonibus, qui vel nocturno silentio, vel clara luce civibus infesti et perniciosi existunt. Qui cum nec divinae legis ordine, nec parentalis voluntatis auctoritate, nec ecclesiasticae sanctitatis pietate, conjugalem copulam sortiti sunt, sed insuper pro benedictione sacerdotali excommunicationem publicam ex auctoritate canonum meruerunt, qua fronte sacrilegium videri volunt esse conjugium, et latrocinium matrimonium, et violentiam pietatem? Cum nec sine fundamento possit consistere aedificium, [Col. 1022B] et exstirpata arboris radice, nequaquam rami virides pullulent: et de hujusmodi nequaquam legitimo connubio, sed adulterino contubernio, nullatenus dici possit quod Dominus in Evangelio ait: Quod ergo Deus conjunxit, homo non separet (Matth. XIX, 6), sed potius: Quod homo impie et improbe conjunxit, Deus sua aequitate dissociet. Isti sunt qui per violentiam et potentatum suum, post contemptum omnipotentis Dei, contemnunt etiam Ecclesiam Dei, contemnunt sacerdotes Dei, nullam excommunicationis Christi reverentiam habentes, qui ministris et rectoribus Ecclesiae suae hanc potestatem contulit, dicens: Quod si Ecclesiam non audierit, videlicet quilibet praesumptor et contumax, sit tibi sicut ethnicus et publicanus (Matth. XVIII, 17). Et statim subjunxit: Amen dico [Col. 1022C] vobis, quia quaecunque alligaveritis super terram, erunt ligata et in coelis (ibid., 18). Isti autem e contrario, Ecclesiae inobedientes, ac per haec velut ethnici et publicani habendi, et temporali judicio excommunicati, violenter Ecclesias ingrediuntur, et divinis mysteriis injuriam facere non timent, et ad christianitatis cultum non humilitate, et pietate, atque obedientia, sed contumacia et improbitate seipsos aggregare conantur: non recogitantes scriptum etiam ipso Domino Christo dicente: Non habitabit in medio domus meae qui facit superbiam, et facientes praevaricationes odi (Psal. C, 7). Et iterum: Deus superbis resistit, humilibus autem dat gratiam (Jac. IV, 6). Et: Quoniam excelsus Dominus, et humilia respicit, et alta a longe cognoscit (Psal. CXXXVII, 6). Si enim [Col. 1022D] haec cogitare dignarentur, deponerent superbiam suam, et illud per piam humilitatem promereri studerent, quod Scriptura alibi promittit, dicens: Juxta est Dominus his qui tribulato sunt corde, et humiles spiritu salvabit (Psal. XXXIII, 19). Et Jacobus apostolus qualiter unusquisque, et a diabolo longe fieri, et Deo appropinquare valeat, ita admonet: Subditi igitur estote Deo, resistite autem diabolo, et fugiet a vobis. Appropinquate Domino, et appropinquabit vobis. Emundate manus peccatrices, et purificate corda duplices animo. Miseri estote, et lugete, et plorate. Risus vester in luctum convertatur, et gaudium in moerorem. Humiliamini in conspectu Domini, et exaltabit vos (Jac. IV, 7-9).

[Col. 1023A] CAP. VIII. Nunc autem cum violenter in ecclesias irruunt, cum se turbae fidelium indisciplinate et improbe permiscent, cum ipsis sacerdotibus, nisi illis praesentibus divina mysteria celebraverint, exitia comminantur, quid aliud faciunt, nisi quod bis se suo gladio confodiunt, ecclesiasticum contemnendo judicium, et sacri altaris mysteria temerando? Quae sicut fidelibus et humilibus ac piis ad remedium, ita contemptoribus et impudentibus proficiunt ad judicium et tormentum. Quibus etiam illi stulti et improbi sunt sociandi, qui ab aliis Ecclesiis et sacerdotibus excommunicati, in aliis atque apud alios fraudulenter communicare posse credunt. Cum omnibus fidelibus certissime manifestum esse debeat, in universo mundo, et civitatibus, et populis, non [Col. 1023B] esse nisi unam Christi Ecclesiam, et unum Christi altare, et unum sacrificium, quod ubique uni Deo et una religione constituitur et offertur. Et ideo nullus omnino potest in parte esse excommunicatus, et in parte communicans: sed unde in una Ecclesia meruit separari, in nulla prorsus, nisi per legitimam satisfactionem, poterit sociari: sicut membrum de loco suo praecisum, in nulla ulterius corporis parte valet aptari, nisi forte divinae virtutis miraculo, unde divulsum fuerat potuerit reformari. Ex his nonnulli tam immites, et non humanae affectionis, sed belluinae immanitatis inveniuntur, ut prioribus uxoribus ex suspicione adulteri nulla lege, nulla ratione, nullo judicio, sola sua animositate et crudelitate occisis, adhuc cruenti et sanguine [Col. 1023C] madentes, non solum nulla poenitentia compungantur, aut aliqua humilitate Deo et Ecclesiae satisfaciant, sed exsultantes in superbiis suis, incunctanter ad altare Domini accedant, et indifferenter sacra mysteria contingere praesumant. Cum etiamsi illae miserrimae mulierculae veraciter adulterium perpetraverint, et ob hoc juste punitae esse videantur, tamen lex Dei, ex qua omnis Christianus in die judicii judicabitur ut recipiat secundum opera sua, nullum reum, nec ipsos adulteros vel adulteras puniri permittit, nisi sub legitimis judicibus et testibus, quos etiam publico judicio a populo lapidari praecipit. Unde et admirabilis illa Susanna, cum falso adulterii crimine accusaretur, et publico judicio condemnata, et publico legitur absoluta (Dan. 13). [Col. 1023D] Et illa mulier in Evangelio, quae veraciter in adulterio fuerat deprehensa, primum juxta legem ad Pharisaeos, qui potestatem judicii in populo exercebant, deinde etiam tentandi gratia ad Domini judicium perducta est, ubi ejus admirabili pietate, et a lapidationis supplicio, et a criminis reatu meruit liberari (Joan. VIII). Et in libro Numeri praecipitur, ut si qua mulier vel adulterii rea, vel falsa suspicione fuerit appetita, et vir ejus zelo adversus eam concitetur, adducat illam ad sacerdotem, et divino judicio vel damnandam offerat, vel liberandam (Num. V).

CAP. IX. Quod etiam antiqui Romani legitimo conjugio fieri debere, legibus suis antiquitus statuerunt, [Col. 1024A] et servaverunt, non solum jam effecti Christiani, sed etiam cum adhuc essent pagani, sicut apertissime ostendit lex Antonini pagani imperatoris, quam beatus Augustinus quodam loco hoc modo commemorat et commendat, dicens (ad Pollent. lib. II, c. 8): »Quibus displicet ut inter virum et uxorem par pudicitiae forma servetur, et potius eligunt, maximeque in hac causa, mundi legibus subditi esse quam Christi, quoniam jura forensia non eisdem quibus feminas pudicitiae nexibus viros videntur distringere, legant quid imperator Antoninus, non utique Christianus, de hac re constituerit, ubi maritus uxorem de adulterii crimine accusare non sinitur, qui moribus suis non praebuit castitatis exemplum, ita ut ambo damnentur, si ambos pariter [Col. 1024B] impudicos conflictus ipse convicerit. Nam supradicti imperatoris haec verba sunt, quae apud Gregorianum leguntur: Sane, inquit, litterae meae nulla ex parte causae praejudicabunt. Neque enim si penes te culpa fuit ut matrimonium solveretur, et secundum legem Juliam Euphrasia uxor tua nuberet, propter hoc rescriptum meum adulterii damnata erit, nisi constet esse commissum. Habebunt autem ante oculos hoc inquirere, an cum tu pudice viveres, illi quoque bonos mores colendi auctor fuisti. Periniquum enim mihi videtur esse, ut pudicitiam vir ab uxore exigat, quam ipse non exhibet: quae res potest et virum damnare, non ob compensationem mutui criminis rem inter utrumque componere, vel causam facti tollere. Si haec observanda [Col. 1024C] sunt propter decus terrenae civitatis, quanto castiores quaerit coelestis patria et societas angelorum?« Haec de legibus pagani imperatoris Antonini beatus Augustinus scribit. In libro Esther manifeste legitur (cap. 1), Vaste uxorem potentissimi et ferocissimi regis Assueri, cum ejus animos contemptu et contumacia offendisset, nequaquam sola illius indignatione et furore ex imperii honore depositam fuisse, sed publico judicio, et sententia principum, ac judicum Medorum atque Persarum. Ita cum essent pagani et idolorum cultores, naturaliter quae legis sunt facientes, etiam in causis conjugum, non crudelitatem et saevitiam, sed justitiam et aequitatem decernere ac definire debere docuerunt.

CAP. X. Certe divina lex etiam inter dominum et [Col. 1024D] servum sive ancillam, justitiam et judicium conservari praecepit: et cum praecipiat publico judicio talioni suae oculum pro oculo, et dentem pro dente restitui: tamen si quis dominus servo vel ancillae suae privata indignatione et furore vel oculum erueret, vel dentem excuteret, statim eum ejusdem servi vel ancillae amissione damnabat. Ita namque scriptum est: Si percusserit quispiam oculum servi sui, aut ancillae, et luscos eos fecerit, dimittet liberos pro oculo quem eruit: dentem quoque si excusserit servo vel ancillae suae, similer dimittet eos liberos (Exod. XXI, 26). Noluit itaque et aequissima et misericordissima lex Dei, neque ipsis servis et ancillis a dominis suis absque judicio aliquas debilitates vel deformitates [Col. 1025A] infligi: ita ut si quis hoc praesumeret, ejusdem servi justa amissione plecteretur, cujus subjectione injuste abusus fuisset. Multo minus occidi eum permisit privata domini sui indignatione et furore: quod si fecerit, reatu homicidii condemnatur, dicente eadem lege: Qui percusserit servum suum vel ancillam virga, et mortui fuerint in manibus ejus, criminis reus erit (Exod. XXI, 20).

CAP. XI. Hanc judicii et justitiae aequitatem beatus Job erga familiam suam, etiam antequam lex illa per Moysen daretur, divina inspiratione et naturali consideratione servabat, sicut ipse testatur dicens: Si contempsi subire judicium cum servo meo, et ancilla mea, cum disceptarent adversum me. Quid enim faciam, cum surrexerit ad judicandum Deus, et [Col. 1025B] cum quaesierit, quid respondebo illi? Nunquid non in utero fecit me qui et illum operatus est, ac formavit me in vulva unus? (Job XXXI, 13-15.) Inde et sancti Patres nostri, pro istiusmodi reatu, ita in sacris canonibus statuerunt (concil. Agath. can. 62): »Si quis servum proprium sine conscientia judicis occiderit, excommunicatione biennii effusionem sanguinis expiabit.« Nam et liber Ecclesiasticus loquens de disciplina domini et servi hoc ipsum praescribit, dicens: Verumtamen sine judicio nihil facias grave (Eccli. XXXIII, 30). Et praecipue Apostolus ita admonet, dicens: Domini, quod justum et aequum servis praestate, remittentes minas, scientes quod et vos dominum habetis in coelo (Col. IV, 1). Si igitur in domo uniuscujusque Christiani, tanta [Col. 1025C] aequitas et bonitas etiam erga servilem conditionem servanda est inter dominum et servum, quanto major et uberior ac plenior custodienda est inter maritum et uxorem, inter virum et conjugem, inter caput et corpus? Quoniam sicut Apostolus docet: Vir caput est mulieris, sicut Christus caput est Ecclesiae, ipse salvator corporis ejus. Ita et viri debent diligere uxores suas ut corpora sua (Ephes. V, 23 et 28). Qui suam uxorem diligit, seipsum diligit. Nemo enim unquam carnem suam odio habuit: sed nutrit et fovet eam sicut et Christus Ecclesiam. Unde rursum idem Apostolus dicit: Viri, diligite uxores vestras, sicut et Christus dilexit Ecclesiam, et seipsum tradidit pro ea, ut illam sanctificaret, mundans eam lavacro aquae in verbo (ibid., 25). Certe in his apostolicis [Col. 1025D] verbis tanta inter virum et uxorem, et tam praecipua atque excellens dilectio commendatur, salva tamen in ipso conjugio praelatione viri et subjectione feminae, ut illa conjunctione semel a Deo instituta et legitime conciliata major esse nec debeat, nec possit. Quid enim venerabilius, quam ut conjugium mysterium sit Christi et Ecclesiae? quid sanctius, quam ut sic diligant viri uxores suas, sicut Christus dilexit Ecclesiam, tradens seipsum pro ea, ut illam sanctificaret atque mundaret? Quid charius atque conjunctius, quam ut vir caput sit mulieris, sicut Christus caput est Ecclesiae, ipse salvator corporis? Qui etiam in Evangelio de hac conjugii unione testatur, dicens: Itaque jam non sunt duo, sed una caro. [Col. 1026A] Erunt enim, inquit, duo in carne una (Matth. XIX, 6), addit adhuc Apostolus, dicens: Viri, diligite uxores, et nolite amari esse ad illas (Col. III, 19). Si ergo viri erga uxores suas non debent esse amari, quanto minus saevi, crudeles, cruenti, nullam eis servantes legem, nullam rationem, nullum judicium, quod etiam erga servos Christiana religione custodiendum est: sed mox ut eis placuerit, indignatione et furore impio concitati, tanquam ad macellum illas deduci faciant laniandas, et cocorum suorum gladiis, more vervecum atque porcorum emactari praecipiant, vel ipsi etiam manu et mucrone proprio eas trucidaverint, nequaquam semetipsos ad imitationem Domini Jesu Christi tradentes pro eis, ut illas sanctificent et mundent, sed potius zelo, libidinis [Col. 1026B] suae ipsas in aeternum disperdentes, et se earum sanguine impie polluentes: cum in ejusmodi causa tanto justius exspectandum esset legitimum judicium, quanto facilius maritali zelo potest perpetrari homicidium.

CAP. XII. Defendant se quantum volunt qui hujusmodi sunt, sive per leges, si ullae sunt, mundanas, sive per consuetudines humanas, tamen si Christiani sunt, sciant se in die judicii nec Romanis, nec Salicis, nec Gundobadis, sed divinis et apostolicis legibus judicandos. Quanquam in regno Christiano etiam ipsas leges publicas oporteat esse Christianas, convenientes videlicet et consonantes Christianitati. Lex namque omnipotentis Dei in tres species dividit omnia quae homines in mundanis rebus subdita habere [Col. 1026C] vel possidere videntur, cum in Decalogi praeceptis definit et dicit: Non desiderabis uxorem proximi tui, non servum, non ancillam, non bovem, non ovem, non asinum, non omnia quae illius sunt (Exod. XX, 17). In quibus verbis sine dubio aliter consideranda est dignitas uxoris, aliter conditio servorum et ancillarum, et aliter vilitas brutorum animalium, sive insensibilium rerum, et ideo omnia ista suis metis tractanda, suis gradibus discernenda ac dividenda sunt. Haec dicimus ut considerent qui ejusmodi sunt, viliorem apud se esse conditionem uxorum quam servulorum. Et de servo absque conscientia judicis occiso dominus ejus homicidii reus existit, nec effusionem sanguinis nisi per poenitentiam potest expiare, quid de conjuge statuendum [Col. 1026D] sit. Qui etiam usque ad tantam stultitiam et caecitatem prorumpunt, ut eas quas in primis contra omnes et divinas et humanas leges, et contra ipsius jura humanitatis per violentiam et raptum sibi conjungunt, vel etiam ex professione et habitu sanctimoniali sacrilega impietate commaculare non metuunt, postea blanditiis delinitas, et parentibus earum artificiosa, imo ignominiosa adulatione placatis, putant se et divinum et humanum evasisse judicium, et tam illicitum atque iniquum contubernium volunt videri velut legitimum et honestum conjugium, cum sicut jam supra ostensum est, et feminas quae raptoribus suis consensum praebuerint, et parentes earum, nisi reclamaverint, etiam antiquae Romanorum [Col. 1027A] leges pari severitate judicent puniendos, et per ecclesiasticum judicium, quicunque ejusmodi sint, vel usque ad separationem excommunicandos sive anathematizandos, vel etiam post separationem ab omni aspectu publico arcendos, et usque ad diem mortis sub arctissima poenitentia in ergastula jubeat contradendos. In tantum ut etiamsi timore publicarum rerum ad Ecclesiam raptor cum rapta confugerit, ipsa quidem quae violentiam perpessa est, intercessu Ecclesiae excusata parentibus restitui jubeatur, raptor vero, quia manifeste vim intulit, similiter ob reverentiam sanctuarii, legum impunitate concessa, in servitutem parentum ejus quam rapuit redigatur, nisi forte illi ut se redimat concedatur.

[Col. 1027B] CAP. XIII. Nunc autem, his omnibus et divinis et humanis legibus contemptis atque calcatis, publicam per eos Ecclesia impugnationem, publicam injuriam et contumaciam patitur: in tantum ut etiam sacerdotibus suis, tam iniqua et funesta prohibentibus, insidias moliri, et seditiones concitare non metuant. Quod si quis tam insanus est, ut istud profanum et violentum contubernium idcirco putet legitimum fieri posse conjugium, quia David regem justum et sanctum, sed in quibusdam ut hominem delinquentem, Scriptura refert uxorem Uriae Hethaei adulterasse, et postea ipso Uria crudeliter interfecto, etiam in conjugium sumpsisse (II Reg. XI), attendat quam graviter et terribiliter omnipotens Deus hoc totum per prophetam suum increpaverit, improbaverit, [Col. 1027C] atque damnaverit, dicens: Uriam Hethaeum occidisti, et uxorem illius accepisti uxorem, et interfecisti eum gladio filiorum Ammon. Quamobrem non recedet gladius de domo tua usque in sempiternum, eo quod despexeris me, et tuleris uxorem Uriae Hethaei, ut esset uxor tua (II Reg. XII, 9, 10). Et quidem statim illi alto dolore compuncto, et poenitenti atque humiliter confitenti, tantae iniquitatis reatus dimissus est. Ait namque brevi sermone, magno et profundo cordis gemitu: Peccavi Domino, et statim audire meruit per prophetam: Dominus quoque transtulit peccatum tuum, non morieris (ibid., 13). Verumtamen sic ei dimissum est peccatum, ut non evaderet temporale flagellum quod ei fuerat denuntiatum. Nam et filius, qui exinde natus fuerat, confestim [Col. 1027D] divino judicio percussus est et mortuus, et ipse postea gravissimis tribulationibus, et regni sui amissione per filium suum Absalon ita afflictus est et vexatus, ac velut in fornace ignis excoctus atque purgatus, ut vere sola divina clementia evasisse videatur. Quod autem conjugium illud, tam graviter increpatum et improbatum, atque flagellatum, ita manere permissum est, manifeste non est cuiquam ad imitandum propositum, ut quilibet in injusto ordine credat se habere justum conjugium: sed potius divinum exstitit miraculum vel sacramentum, ita illum virum vera et admirabili poenitentia fuisse purgatum, atque ab omni adulterina subreptione sanatum, ut posset et ex tali conjunctione castum et [Col. 1028A] legitimum esse conjugium, sicut et in extremo vitae suae tempore, mira et speciali virtute, Abisag Sunamitidem speciosissimam virginem, et ex cunctis finibus regni Israel electam, habuit sibi assidue ministrantem, et secum assidue cubantem atque dormientem, quam tamen nunquam cognovit (III Reg. I).

CAP. XIV. Haec ergo vel ita admiranda sunt, ut penitus non possint esse imitanda, vel ita illi tempori Mosaicae legis concessa, ut adveniente Domini et Salvatoris nostri evangelica gratia, sint penitus removenda, vel quoniam, sicut Apostolus dicit, omnia haec in figura contingebant illis (I Cor. X), divinis sint mysteriis applicanda. Quanquam si non praecessisset in illa muliere adulterium, nec viri ejus [Col. 1028B] interfectio fuisset adjuncta, quis non videat potuisse eam, mortuo viro proprio, et debita jam curatione deplorato, cui vellet honesto et legitimo matrimonio copulari? Sed et regem, qui pro conditione temporis illius non prohibebatur plures habere uxores, potuisse legitime accipere cujuslibet defuncti uxorem? Illud vero in gestis ejus magnificum et valde imitandum claret, quod uxores sive concubinas, quas fugiens reliquerat ad custodiendam domum, a filio impio incestatas atque pollutas (II Reg. XVI) nunquam ulterius agnovit, sed tanquam vim perpessas aluit eas tantummodo clementer, et fecit eas habitare clausas usque ad diem mortis suae in viduitate viventes. Sed et illud nequaquam abhorret ab ordine et observantia religionis, cum adhuc regnaret in [Col. 1028C] Hebron super tribum Juda tantummodo, et Isboseth filius Saul obtineret regnum Israel, misit ad Abner principem militum et gubernatorem domus regiae, ut restitueret ei Michol filiam Saul, quae fuerat uxor ejus, et quam sibi desponsaverat centum praeputiis Philistinorum, quamque Saul, pater ipsius, illo hostiliter etiam extra terminos regni sui effugato, alteri viro tradiderat conjugem (II Reg. III). Justum namque erat, ut illa persecutione et effugatione finita, regressus in patriam, quod sibi jure competebat reciperet etiam in qualibet possessione terrena, quanto magis in conjugii societate, sicut etiam sacri canones simili aequitatis deliberatione observandum esse decernunt?

CAP. XV. Possunt etiam istiusmodi pravi atque [Col. 1028D] distorti homines, sive fautores ac deceptores eorum, illud quasi juste et licenter assumere in exemplum, quod de viris tribus Benjamin refertur in libro Judicum (Jud. XX et XXI): qui cum pro culpa superbiae et pravitatis suae, qua civium suorum detestandum atque immanissimum scelus, adversus Deum et totius populi judicium, improbe et impie defendere ausi sunt, et contra omne regnum rebelli obstinatione pugnare, divino judicio in bello corruissent, et usque ad internecionem pene fuissent deleti, cum universis uxoribus et filiis suis remanserint ex tota illa tribu sexcenti viri tantummodo. Unde universus populus Israel, qui in illo certamine adversus eos processerat, eosque prostraverat gladio, juxta divinam jussionem [Col. 1029A] in ultionem nefandi sceleris vehementi et religioso dolore permotus est, quod ex duodecim tribubus ejusdem populi, sicut ab initio fuerant institutae, et de Aegypto liberatae, et in terram repromissionis inductae, et sortis distributione haereditatem adeptae, una tribus tam nobilis atque praeclara videretur etiam sublata. Quapropter nimium dolentes et flentes, atque ululantes, quod videlicet illud sacrosanctum mysterium duodecim tribuum, quod in humeris summi sacerdotis intrantis in Sancta sanctorum gestabatur in duobus pretiosis lapidibus in pectore, et etiam in aliis duodecim lapidibus pretiosis, sed et in mensa in duodecim panibus incessanter offerebatur, et futuro gloriosissimo apostolorum choro haec omnia praeparabantur, tam subita clade ac lugubri casu [Col. 1029B] videretur esse decurtatum atque truncatum, altare exstruxerunt, victimis atque oblationibus et sibi et illis Dominum placaverunt, et divina gratia miserante et cooperante, omni cura ingentique studio egerunt, ut et plenitudo populi Dei, vel tanti mysterii insigne apud eos nullatenus deperiret: sicut mirabiliter postmodum etiam in Novo Testamento, per beatos apostolos sancto Spiritu agente, procuratum est, ut ejusdem duodenarii numeri sacramentum, quod pereunte Juda videbatur esse mutilatum, electione et subrogatione Mathiae (Act. I) maneret instauratum atque perfectum. Et quoniam, ut jam dictum est, ex tota illa tribu sexcenti viri tantummodo superfuerant, quadringentis ex eis quadringentas virgines providerunt, atque in conjugium tradiderunt: [Col. 1029C] ducentis vero qui remanserant, quia nec filias suas tradere poterant, constricti juramento et maledictione qua juraverant nequaquam se eis daturos de filiabus suis uxores, nec alias invenire poterant quas eis libere traderent, sicut fecerant ex habitatoribus Jabes Galaad, qui nec in illo juramento interfuerant, et postea in tam publico et religioso bello adesse neglexerant, ac per hoc legitime interfici jussi sunt, et ex eis quadringentae tantum virgines resignatae, quae ad reparationem tribus Benjamiticae adducerentur. Erant itaque residui habitatores Silo, ubi tunc constitutum erat tabernaculum Dei, qui nec in illo juramento, nec in illa pugna, forsitan immunitate sanctuarii, cui pro vicinitate familiarius vel etiam assidue famulabantur, fuisse credendi sunt: [Col. 1029D] et idcirco licenter dare potuisse istas filias suas in conjugium, sed quadam duritia et exsecratione illius facinoris, quod a tribu Benjamin fuerat perpetratum, facere noluisse.

CAP. XVI. Restabat igitur, ut quia nec parentes legitime compelli poterant ut nolentes darent filias suas, et rem voluntatis ex necessitate facerent, nec ipsae filiae hostiliter sibi essent auferendae, ipsis virginibus procedentibus solemnissimo die ad sanctuarium Domini, chorosque ducentibus, ducenti illi viri absque conjugibus, ex consultu et consilio atque auctoritate populi et seniorum, pro redintegratione ejusdem populi, et conversatione divini mysterii, repente eis occurrerent, et ex his singuli singulas [Col. 1030A] sibi uxores acciperent. In qua re jam nulla metuenda esset divina indignatio, cum pro amore et honore divino, et pro Dei causa totum ageretur. Qui illi tribui pene usque ad internecionem deletae, et in transacto bello jam restituerat quod merebatur, et in praesenti consultu occulta eis inspiratione et providentia miserebatur. Servata ergo ubique justitia, cum neque illae puellae aliqua lascivia vel contumacia, sed necessitate sola parentum suorum regimine abductae essent, nec illi qui eas ceperant, aliquid suo libitu vel temeritate, sed populi et seniorum jussione atque auctoritate fecissent: restabat sola parentum querimonia rationabili satisfactione sopienda, de qua eis majores natu ita dixerunt: Cumque venerint parentes eorum, et adversum vos queri [Col. 1030B] coeperint atque jurgari, respondebimus eis: Miseremini eorum. Non enim ceperunt eas jure bellantium atque victorum, sed rogantibus ut daretis, et non dedistis, et a vestra parte peccatum est (Jud. XXI, 22). Totum igitur istud rationabiliter provisum, rationabiliter factum, rationabiliter finitum, pro publica utilitate, publica auctoritate, atque intercessione, ita singulare est et minime imitandum, vel potius mysticum, ut semel legatur gestum, et nunquam ulterius iteratum.

CAP. XVII. Quapropter quod Scriptura Dei narrat ad memoriam pietatis, vel ad commendationem mysterii spiritualis, absit ut stulti et impudenti petulantia dissoluti usurpare permittantur ad exemplum vel defensionem suae procacitatis, ut putent [Col. 1030C] se isto exemplo, cum non facile impetrant a parentibus, licere sibi rapere quas voluerint, et postea complacatis parentibus, quasi legitimo eas matrimonio detinere: cum hoc, sicut jam dictum est, non sit scriptum ad exemplum, unde nec unquam postea est usurpatum, sed sit in his admirandae devotionis commemoratio, et profundi mysterii commendatio. Et ibi quidem-propitiato et placato omnipotenti Deo, cujus cultu et honore totum gerebatur, sola parentum misericordia implorata est, ut parcerent illis ducentis viris, ne vel in hac parte inveniret in eis divinae legis aequitas quod damnaret. Quanquam et a parentum parte vere peccatum esse videatur, quia in consulendo tantae et tam publicae necessitati duriores exstiterunt, in tantum ut nec [Col. 1030D] rogantibus primo dare voluissent. Hic vero Deo exasperato et ad iracundiam provocato, cujus lex contemnitur, cujus Ecclesia et sacerdotes conculcantur, cujus sanctum templum sacrilega et nefaria praesumptione violatur, qua stultitia atque dementia putant placatis et pacificatis parentibus, pacatam se habere posse Ecclesiam Dei, et eorum auctoritate stare posse confidunt quod divinae legis et sanctorum Patrum auctoritate destruitur, cum tantae praevaricationis et impietatis malum, adversus Deum et Ecclesiam ejus commissum, nulla ratione, nullis argumentis emendari possit, nisi omnipotentis Dei et Ecclesiae judicio ac satisfactione? Ibi igitur ostendenda est tanti facinoris emendatio, ibi suppliciter [Col. 1031A] venia postulanda, ibi sollicite satisfactio exhibenda, id est in Ecclesia Dei, apud sacerdotes Dei, ubi solummodo veraciter obtineri potest et remissio peccati, et propitiatio ejus qui offensus est omnipotentis Dei.

CAP. XVIII. Adjiciunt istiusmodi homines malis suis etiam illam nimis audacem et puniendam praesumptionem, ut adulterinis et exsecrandis non conjugiis, sed colluvionibus suis, postulando ac supplicando auctoritatem vel mediationem religiosorum principum acquirant: quod absit a fidelibus et ministris regni Christi principibus, ut cujusquam improbitas eorum interdictis vel interventionibus adjuvetur: cum leges Romanae, et Christianissimi illorum temporum imperatores manifestissime et justissime censuerint, [Col. 1031B] eos qui injustis et fraudulentis petitionibus, et maxime in tali causa, principales aures inquietaverint, et indulto beneficio carere, et insuper exsilio deportari, et filios qui ex hujusmodi ignominiosis et adulterinis conjunctionibus fuerint procreati, nequaquam legitimos deputandos, nec haereditatis successione honestaudos. Obsecramus igitur mansuetissimam tranquillitatem vestram, Christianissime et gloriosissime princeps, ut preces et supplicationes nostras, quas pro Ecclesia Dei et sanctificatione atque honore corporis Jesu Christi Domini et Salvatoris nostri deferimus, clementer audiatis, prompta devotione suscipiatis, et insitae religionis affectu ac zelo strenue atque sollicite effectui mancipetis. Nec reprehendendam judicetis curam et solertiam pusillitatis [Col. 1031C] nostrae, quod haec Deo protegente non ubique, sed in plerisque regni hujus partibus contagia funesta grassantur. Quia nobis licet indignis et minimis, et exemplo apostolico cura debet incumbere omnium Ecclesiarum, et omnino vigilanter admonenda et praedicanda sunt ista etiam ubi non fiunt. Quoniam et ante venenum est adhibendum antidotum, et vulnus, dum adhuc crescendo male proficit, vel resecandum est vel curandum. Oramus itaque et imploramus a vobis auxilium, quod illi sine dubio debetis, cujus munere floretis atque polletis, ut tres Ecclesiae ordines, imo triplex agri divini fructus, videlicet, tricesimus, sexagesimus, atque centesimus, etiam vestro terrore atque praesidio, velut quadam sepe atque munimento, integer et sincerus custodiatur, [Col. 1031D] crescat, atque proficiat: tricesimus in copulatione conjugii, sexagesimus in continentia viduali, centesimus in pudore atque integritate sanctimoniali: ut quicunque his fructibus tanquam brutae et perniciosae bestiae insidiantur, vestra custodia repellantur, vestra etiam severitate corrigantur.

CAP. XIX. Audiatur et teneatur quod sancti Patres definiunt de bono conjugali, ita dicentes (Aug. lib. IX, de Genes. ad lit. c. 7): »Quod bonum habent nuptiae, peccatum esse nunquam potest. Hoc autem tripartitum est, fides, proles, sacramentum. In fide attenditur, ne praeter vinculum conjugale cum altera vel altero concumbatur. In prole, ut amanter suscipiatur, benigne nutriatur, religiose educetur. In sacramento, [Col. 1032A] ut conjugium non separetur, et dimissus aut dimissa nec causa prolis alteri conjungatur. Haec est tanquam regula nuptiarum, quia vel natura decoratur fecunditas, vel innocentia regitur pravitas.« Audiatur et illud quod de reliquis duobus ordinibus, in quanta sanctitate et reverentia haberi debeant, his verbis iterum dicunt, David cum magno sui pudore furtim ad militis sui intrasse fertur uxorem, nec tamen evadere potuit ultionem. Tu ad sponsam regis Christi temerandam, cubiculum Domini dominorum impudenter ingressus, quomodo esse poteris impunitus? Ac si forte vidua, aut quaecunque fuerit illa, nondum professa continentiam castitatis, quaelibet illa sit, uxor dici non potest prostituta, uterque vestrum nota semper inuretur infamiae, nec [Col. 1032B] aliter tanti criminis macula poterit aboleri, nisi aut publica legum saecularium saeviente censura adulterium mortibus expietur, aut certe profundis afflicti cordis gemitibus et verae poenitentiae jugibus dum vivitur lacrymarum fontibus abluatur. Exeat ergo qui dicat crimen hoc nuptiis emendandum, et de scelere statim nomine conjugium censeat esse vocandum. A me invitus veraciter audiet, adulterium nullatenus dici conjugium: conjugium enim religiosi nominis vocabulum est.

CAP. XX. His sanctorum Patrum verbis atque sententiis subjungemus adhuc paucas ex sacris canonibus sententias, quas in contemplationem Domini nostri Jesu Christi, et honorem ac pietatem sanctae matris Ecclesiae, cujus visceribus Deo nati, cujus [Col. 1032C] honoribus illustrati estis, et aeternaliter illustrandos vos esse confiditis, religiosa quaesumus devotione audiatis, et instructissima cura atque industria, in commisso vobis Christiano populo agnosci, revereri, atque observari, Domino in omnibus protegente et cooperante, faciatis. Tanta namque res ista est pro qua satagimus et supplicamus, id est castimoniae et sanctitatis custodia, ut pro ea commendanda atque tuenda etiam nos ipsos offerre libenter debeamus, exemplo beati et gloriosi Baptistae Joannis, qui inter caetera praedicationis suae praeconia, etiam regem ipsum Herodem propter istiusmodi adulterinum conjugium tanta constantia increpavit, atque corripuit, instanter annuntians et dicens illi de uxore fratris sui Herodiade (quam plusquam raptor, etiam virtute [Col. 1032D] et potentia regiae potestatis obtinuerat et detinebat): Non licet tibi habere eam (Matth. XIV, 4); ut pro hujusmodi causa et vincula et carcerem aequanimiter sustinens, novissime gladio maluerit obtruncari quam a veritatis et justitiae praedicatione cessare. Et ideo vere martyr Christi, quia ipsius veritatis et justitiae martyr.



EXCERPTA Ex sacris canonibus et sanctorum Patrum gestis de cultu sanctimoniae et constantia annuntiandae veritatis.


Ex decretis papae Siricii cap. 4: Quod non liceat alterius sponsam ad matrimonii jura sortiri.

De conjugali autem violatione requisiti, si desponsatam [Col. 1033A] alii puellam alter in matrimonium possit accipere, hoc ne fiat modis omnibus inhibemus: quia benedictio, quam nupturae sacerdos imponit, apud fideles cujusquam sacrilegii instar est, si ulla transgressione violetur.


In Ancyrano concilio, cap. 10. De desponsatis puellis, et ab aliis corruptis.

Desponsatas puellas, et post ab aliis raptas, placuit erui, et eis reddi quibus ante fuerunt desponsatae, etiamsi eis a raptoribus vis illata constiterit.


Ex decretis Innocentii papae, c. 20. De virginibus non velatis, si deviaverint.

Hae vero, quae necdum sacro velamine tectae, tamen in proposito virginali semper se simulaverunt permanere, licet velatae non fuerint, si forte nupserint, his agenda aliquanto tempore poenitentia est, quia sponsio earum a Domino tenebatur. Si enim inter homines solet bonae fidei contractus nulla ratione [Col. 1033B] dissolvi, quanto magis ista pollicitatio, quam cum Deo pepigerunt, solvi sine vindicta non debet? Nam si apostolus Paulus, quae ex proposito viduitatis discesserant, dixit eas habere damnationem, quia primam fidem irritam fecerunt, quanto potius virgines, quae prioris promissionis fidem frangere sunt conatae?


Ex decretis papae Leonis, c. 27. Quod illae quae non coactae, sed voluntate propria virginitatis propositum susceperunt, delinquant si nupserint, et si nondum fuerant consecratae.

Puellae quae non parentum coactae imperio, sed spontaneo judicio virginitatis propositum atque habitum susceperunt, si postea nuptias eligant, praevaricantur, etiamsi nondum eis gratia consecrationis accesserit: cujus utique non fraudarentur munere si in proposito permanerent.


Item ejusdem papae Leonis ad Rusticum. De puellis [Col. 1033C] quae jam consecratae sunt, si postea nupserint, et propositi et consecrationis duplex crimen admittunt.

De his quae jam consecratae sunt, si postea nupserint, ambigi non potest magnum crimen admitti, ubi et propositum deseritur et consecratio violatur. Nam si humana pacta non possunt impune violari, quid eos manebit, qui ruperint divini fidem sacramenti?


Ex decretis papae Gelasii, cap. 20. Quod hi qui se sacris virginibus sociant, et foedera incesta commiscent, communicare non possint, nisi publicam poenitentiam egerint.

Virginibus autem sacris temere se quosdam sociare cognovimus, et post dicatum Deo propositum incesta foedera sacrilegaque miscere: quos protinus aequum est a sacra communione detrudi, et nisi per publicam probatamque poenitentiam omnino non recipi: aut his certe viaticum de saeculo transeuntibus, [Col. 1033D] si tamen poenituerint non negari.


Ex decretis papae Siricii, cap. 6. De monachis et virginibus propositum non servantibus.

Praeterea monachorum quosdam atque monacharum, abjecto proposito sanctitatis, in tantam protestaris demersos esse lasciviam, ut prius clanculo, velut sub monasteriorum praetextu illicita ac sacrilega se contagione miscuerint, postea vero in abruptum conscientiae desperatione perducti, de illicitis amplexibus libere filios procrearint: quod et publicae leges et ecclesiastica jura condemnant. Has igitur impudicas detestabilesque personas a monasteriorum coetu Ecclesiarumque conventibus eliminandas esse mandamus: quatenus retrusae in suis ergastulis, tantum facinus continua lamentatione deflentes, purificatorio possint poenitudinis igne decoquere, ut eis vel ad mortem saltem solius misericordiae [Col. 1034A] intuitu per communionis gratiam possit indulgentia subvenire.


Item ex concilio B. papae Gregorii.

Gregorius apostolicus papa, ante corpus venerabile Christi apostolorum principis, in ferendo sententiam dixit: Si quis monacham, quam Dei ancillam appellant, in conjugium duxerit, anathema sit. Et responderunt omnes tertio, Anathema sit. Si quis commatrem spiritualem duxerit in conjugio, anathema sit. Et responderunt omnes tertio, Anathema sit. Si quis fratris uxorem duxerit in conjugio, anathema sit. Et responderunt omnes tertio, Anathema sit. Si quis consobrinam duxerit in conjugium, anathema sit. Et responderunt omnes, Anathema sit. Si quis de propria cognatione, vel quam cognatus habuit, duxerit uxorem, anathema sit. Et responderunt omnes tertio, Anathema sit. Si quis viduam furatus fuerit in uxorem, vel consentiens ei, anathema sit. Et responderunt omnes tertio, Anathema sit. [Col. 1034B] Si quis virginem, quam sibi non desponsaverit, furatus fuerit in uxorem, vel consentiens ei, anathema sit. Et responderunt omnes tertio, Anathema sit. Gregorius episcopus sanctae catholicae atque apostolicae Romanae Ecclesiae huic constituto a nobis promulgato subscripsi. Et subscripserunt alii episcopi viginti duo, presbyteri quatuordecim, diaconi quinque.


De concilio Aureliano I, cap. 2.

De raptoribus autem id constituendum esse censuimus, ut si ad ecclesiam raptor cum rapta confugerit, et feminam ipsam violentiam pertulisse constiterit, statim liberetur de potestate raptoris, et raptor, mortis vel poenarum immunitate concessa, ad serviendi conditionem subjectus sit, aut redimendi se liberam habeat facultatem. Si vero quae rapitur patrem habere constiterit, et puella raptori consenserit, potestati patris excusata reddatur, et [Col. 1034C] raptor a patre superioris conditionis satisfactione teneatur obnoxius.


Ex concilio Valentino, cap. 2. De puellis Deo devotis, si ad terrenas nuptias transierint, ut poenitentiae deputentur.

De puellis vero quae se Deo voverint, si ad terrenas nuptias sponte transierint, id custodiendum esse decrevimus, ut poenitentia his nec statim detur, et cum data fuerit, nisi plene satisfecerint Deo, inquantum ratio poposcerit, earumdem communio differatur.


Ex concilio Eliberitano, cap. 13. De virginibus Deo sacratis, si adulteraverint.

Virgines quae se Deo dicarunt, si pactum perdiderint virginitatis, atque eidem libidini servierint, non intelligentes quid amiserint, placuit nec in fine eis dandam communionem. Quod si semel persuasae, aut infirmi corporis lapsu vitiatae, omni tempore [Col. 1034D] vitae suae hujusmodi feminae egerint poenitentiam, ut abstineant se a coitu, eo quod lapsae potius videantur, placuit eas in fine communionem accipere debere.


Ex concilio Toletano I, cap. 16. Devota si adulteraverit, decem annis poeniteat. Si maritum duxerit, non permittenda ad poenitentiam, nisi maritus decesserit.

Devotam peccantem non recipiendam in ecclesiam, nisi peccare desierit, et si desinens egerit poenitentiam aptam decem annis, sic accipiat communionem. Prius autem quam in ecclesiam admittatur ad orationem, ad nullius convivium Christianae mulieris accedat: quod si admissa fuerit, etiam haec quae eam receperit habeatur abstenta. Corruptorem etiam par poena constringat. Quae autem maritum acceperit, non admittatur ad poenitentiam, nisi adhuc [Col. 1035A] vivente ipso marito caste vivere coeperit, aut postquam ipse decesserit


Ex concilio Toletano IV, cap. 56. De discretione viduarum saecularium et sanctimonialium.

Duo sunt genera viduarum, saeculares et sanctimoniales. Saeculares viduae sunt, quae adhuc disponentes nubere laicalem habitum non deposuerunt. Sanctimoniales sunt, quae jam mutato habitu saeculari, sub religioso cultu in conspectu sacerdotis vel ecclesiae apparuerunt. Hae si ad nuptias transierint, juxta Apostolum, non sine damnatione erunt: quia se primum Deo voventes, postea castitatis propositum abjecerunt.


Ex concilio Toletano 10, cap. 5.

Omnes feminae quae jam in praeteritum religionis veste fuisse probantur indutae, nihil ad excusationem valeat oppositionum quaelibet objectio, quamvis diversis aut callidis adumbrare se velint fallaciae argumentis: [Col. 1035B] sed ad sacratissimas sanctiones disciplina sanctior eas teneat religatas atque subjugat. Commoveantur sane sacerdotis auctoritate ut sponte redeant. Quae si redire noluerint, impulsu sacerdotis ad religionis habitum reducantur, et in monasteriis redactae excommunicationis condignae sententia feriantur.


In edictis piorum imperatorum.

Si quis divinis mysteriis vel aliis sanctis mysteriis celebrandis in sancta intraverit ecclesia, et episcopo vel clericis, vel aliis ministris Ecclesiae injuriam fecerit, jubemus eum tormentis subjectum in exsilio mori. Sed et si quis sancta oratoria vel divina mysteria in aliquo conturbaverit, capitali supplicio puniatur. Hoc eodem observando et in Litaniis, in quibus episcopi vel clerici inveniuntur. Ut si quidem contumeliam fecerit, tormentis et exsilio tractatur: sin autem litaniam turbaverit, capitali periculo subjaceat. Non enim tantum volumus omnia [Col. 1036A] loca Deo dicata ab omni incursione libera, sed multo magis omnes episcopos et clericos eorum ab omni periculo esse tutissimos: ut quicunque praeses vel judex, aut militaris, si contra eos manus aut contumelias inferre ausus fuerit, nullo pacto illud aliter expiare possit, nisi aut aeterno exsilio, aut sanguine.


In Taurinensi vel Aquileiensi concilio, cap. 9 et 15.

Si peccatis agentibus contigerit post obitum alicujus sancti episcopi, ut annus transeat, antequam substituatur in civitate ipsa unde decessit episcopus alter, quia hoc munus praevidere debent metropolitani, ne ultra mensem, vel multo plus tres menses, sine pastore vacua remaneat civitas, placuit nobis, ut abs modo culpetur metropolitanus pro tanta negligentia, et clerus ac populus, pro eo quod salutis memor non fuit, ut ad metropolitanum petiturus episcopum accurreret: et deinde ordinetur episcopus eis. Si autem ipsi de se talem non habuerint, [Col. 1036B] aut providere sibi et eligere jubente metropolitano suo neglexerint, tunc judicio et potestate sua, electa apta persona, metropolitanus cum aliis episcopis ordinet et faciat episcopum, ne plebs Dei sine pastore sit vacua, et facultates ecclesiae dispereant. Si tunc presbyteri aut majores civitatis non acquieverint, ut rebelles anathematizentur.


In edictis piissimorum imperatorum.

Jurent majores civitatis ad Evangelia de persona electa ad episcopatum, quod neque uxorem habuerit pro certam neque concubinam, neque sit curialis vel taxeota, sed sanctus et litteratus, et canonicas leges intelligens, et in clero vel monasterio nutritus, et tunc ordinetur. Sin autem hi qui debent episcopum eligere, talia secreta intra sex menses non fecerint, tunc metropolitanus propter periculum animae suae, omnibus his exquisitis quae diximus, ordinet et consecret sua potestate clero et populis episcopum.




[Col. 1035]
XII. EXPOSITIONES HINCMARI RHEMENSIS AD CAROLUM REGEM Pro Ecclesiae libertatum defensione.
(Ex Actis prov. eccl. Rhem.)



EXPOSITIO PRIMA CUI TITULUS: QUATERNIONES.
[Col. 1035C]

Licet antea quam nunc proxime Rhemis venerim, unde mox litteras dominationi vestrae direxi, quaedam ex his de quibus scripturus sum, auditu compererim; plenius tamen non incerta relatione eorum postea historiam didici. Et ut in Ariulfi et Amalberti causa, quae initio rationabili, scilicet sacris legibus non contrario, et aliquanto progressu, quia cum audientia episcopali, et non in loco publico, sed in privato et familiari examine coepta est discuti, si eodem fine terminata fuisset, sermonem non occupem inde. Dicam unde plus doleo.

Audivi namque quia residentibus vobis cum fidelibus [Col. 1035D] vestris, coram fratre et coepiscopo nostro Hincmaro, filius Liudonis ad vestram dominationem se reclamavit, quia isdem frater noster ab eo exenium [Col. 1036C] acceperit, et patris sui beneficium ei donaverit, et deinde ab eo irrationabiliter tulerit; et ex hac ratione, forte minus necessaria gravitatis cautela, quae in episcopo non modicum est ornamentum, adeo animus vestrae serenitatis fuerit motus, ut eumdem episcopatum coram omnibus, et voce publica, quam plurimis contumeliis affeceritis, quae sacerdotali ordini a nullo homine, minime autem a rege, in quem sicut et in episcopum, omnium oculi sunt intendentes, impeti competit; missa ante oculos et servata reverentia Dei, qui dicit, quod sanctus Paulus de sacerdote est interpretatus: Principem populi tui non maledices (Act. XXIII). Et: Diis non detrahes (Exod. XXII), id est, sacerdotibus. Detrahit enim et ille sacerdotibus, qui contumelias irrogat. [Col. 1036D] De quibus item Dominus dicit: Nolite tangere christos meos, et in prophetis meis nolite malignari (Psal. CIV). Et: Qui vos tangit, tangit pupillam oculi [Col. 1037A] mei (Zach. II). Et: Qui vos audit me audit; et qui vos spernit, me spernit; qui autem me spernit, spernit eum qui me misit (Luc. X). Et: Honorificantes me honorabo; et qui contemnunt me, erunt ignobiles (I Reg. II).

Deinde jussistis praefatum episcopum, ut die et loco denominato veniret ad causas vestras, id est, ad saecularia judicia, et suum advocatum de suo capite, videlicet de suo quod ipse egit actu, id est, non conscio quocunque coepiscopo suo, donaret. Qui mittens ad dominationem vestram, excusationem impossibilitatis suae illuc veniendi mandavit. Requisita est quam patriotica lingua nominamus exonia, quia venire nequiverit: quod hactenus est inauditum.

Et requisito et non invento advocato illius, qui de [Col. 1037B] ejus capite ex praedicta causa redderet rationem, excepta ecclesia et episcopii domo, ac clericorum claustro, quidquid de rebus et facultatibus ecclesiasticis sibi in episcopali ordinatione munere Spiritus sancti ad gubernandum et dispensandum commissis acceperat, jussione vestra, per vicecomitem ipsius pagi, in bannum, quod jus lingua latina proscriptio confiscando vocatur, est missum

Et postea, sicut audivi, per cancellarium palatii vestri, mandastis vicedomino, et praeposito ipsius ecclesiae, cum non modica interminatione, ut providerent quatenus nullum obsequium ab ecclesiae ipsius hominibus, nullumque subsidium de facultatibus ecclesiasticis per clericum vel laicum ipse episcopus posset habere: et vicedominus laicos cum [Col. 1037C] carris et operariis, et praepositus clericos habentes beneficia huc secum adduceret. Et impletum est quod olim praedictum est: Et erit sicut populus, sic sacerdos (Isa. XIV). Nulla discretionis lege distans a vulgo. Et illud nihilominus quod more Scripturae ponens praeteritum pro futuro, praedixit beatus Joannes apostolus, cui cum aliis apostolis dictum est: Beati oculi qui vident quae videtis (Luc. X), infelicibus oculis nostris videmus. Et sol, inquit, factus est niger, tanquam saccus cilicinus (Apoc. VI). In extremo quippe hoc tempore, sol quasi cilicinus saccus ostenditur, quia fulgens vita praedicantium, nos praecedentium episcoporum, in nobis miseris ante saecularium oculos aspera et despecta monstratur.

Et licet credendum sit de vestrae christianitatis [Col. 1037D] religione, quoniam ad ipsius correctionem episcopi hoc egeritis; tamen miranda est vestra sapientia, quae sic medicamentum illius vulneri temperavit, ut de medicamento ipsa vulneraretur: cum Dominus mensuram in proximi dilectione talem ponat, ut proximum sicut nos ipsos, et non plus nos ipsos diligamus. Fama enim, quin potius infamia haec, Burgundiam et Provinciam, atque Italiam penetrans, Romam perveniet; et per regnum nepotis vestri, non solum usque ad citeriorem, verum et usque Germaniam ulteriorem perveniet, Aquitaniam et Septimaniam per Neustriam volitans occupabit. Et quis oculum simplicem, id est, rectam intentionem, quam in vobis nescit, putabit: ubi factum [Col. 1038A] Domino contrarium, et inimicum sacris canonibus, sicut beatus Leo scribit, Spiritu Dei conditis et totius mundi reverentia consecratis, quorum conditores in coelo cum Domino regnantes, et in terris miraculis coruscantes, adhuc nobiscum in constitutionibus vivunt; sed et legibus, quibus una cum eisdem sacris canonibus moderatur Ecclesia, constat adversum? Quid enim dicent de vobis qui audierunt quod detestabamini, et eos reprehendebatis qui Dei ecclesias non venerabantur, et sacerdotibus honorem debitum non exhibebant, et praecipue Romano pontifici, et sanctae Romanae Ecclesiae omnium Ecclesiarum matri, cum audient quod illius filiam, ac per hoc illam ipsam, quinimo universalem Ecclesiam praejudicio potius, quam judicio laicorum [Col. 1038B] proscripsistis; quod nec in legibus, nec in libris ecclesiasticis quemquam christianorum principium fecisse legimus?

Et talium etiam, ut fertur, quarumdam personarum praejudicio istud commissum admissum est, quae et in legibus, et in sacris canonibus infames personae notantur. Et si vigor ecclesiasticus sic vigeret, sicut tempore antecessorum vestrorum, et nostrorum praedecessorum viguit, inter criminosos, quia videlicet, ut a multis dicitur, criminosi, a liminibus Ecclesiae forent extorres: nunc autem nostra dissolutione, ut quidam dicunt, in Ecclesiam ipsi insiliunt, qui ab Ecclesia separari debuerant. Et hoc nostris peccatis, in quos fines saeculorum devenerunt (I Cor. X), merito reputamus: qui ad nostram contumeliam, non ad Ecclesiae [Col. 1038C] gloriam sacerdotes dicimur, qui a talibus conculcamur; et ipsi de sacerdotum capitibus judicant, quorum judicium vel compellationem, liberi et sani capitis laici, in judicio publico legaliter non reciperent, si rejicere vellent. In quo facto, ut sanctus Coelestinus scribit, »non est agentium causa solorum; universalis Ecclesia quacunque novitate pulsatur.«

Novum est enim quod nunc factum est, quia non est sub isto coelo auditum, ut episcopus cum Ecclesia sua proscriptionis titulo ab ullo religioso principe, laicorum judicio, usque modo fuerit confiscatus, postquam Constantinus magnus imperator legem universis clericis dedit, dicens: »Constantinus clericis salutem dicit. Juxta sanctionem quam dudum meruisse perhibemini, fundos et mancipia vestra nullus [Col. 1038D] novis collationibus obligabit, sed vacatione gaudebitis.« Cum enim dicit »nullus«, nemo excipitur; verum in hac comprehensione etiam principalis potestas concluditur.

Constantius quoque, licet arianus fuerit, et Constans, hanc immunitatem dederunt Ecclesiae dicentes: »In qualibet civitate, in quolibet oppido, vico, castello, municipio, quicunque votum christianae legis meritum eximiae singularisque virtutis omnibus intimaverit, securitate perpetua potiatur. Gaudere enim et gloriari ex fide semper volumus: scientes magis religionibus, quam officiis et labore corporis vel sudore, nostram rempublicam contineri.«

Valentinianus quoque et Valens decreverunt dicentes: [Col. 1039A] »Universos quos constiterit custodes ecclesiarum esse, vel sanctorum locorum, ac religiosis obsequiis deservire, nullius attemperationis molestiam sustinere decernimus.«

Arcadius nihilominus et Honorius: »Quaecunque, inquiunt, a parentibus nostris diversis sunt statuta temporibus, manere inviolata atque incorrupta circa sanctas Ecclesias praecipimus. Nihil igitur a privilegiis immutetur, omnibusque qui ecclesiis serviunt, tuitio deferatur. Quia temporibus nostris addi potius reverentia cupimus, quam ex his quae olim praestita sunt immutari.« Et item iidem: »Non tam novum aliquid praesenti sanctione praecepimus, quam illa quae olim videntur indulta firmamus. Privilegia igitur, quae olim reverentia religionis obtinuit, mutilari [Col. 1039B] sub poenae etiam interminatione prohibemus; ita ut hi quoque qui Ecclesiae obtemperant, ipsius beneficiis perfruantur.« Et item iidem Augusti: »Si quis in hoc genus sacrilegii proruperit, ut in ecclesias catholicas irruens, sacerdotibus et ministris, vel ipso cultui locoque aliquid importet injuriae; quod geritur, litteris ordinum, magistratuum et curatorum, et notariis apparitorum, quos stationarios appellant, deferatur in notitiam potestatum: ita ut vocabula eorum qui agnosci potuerint, declarentur. Et si per multitudinem commissum dicetur, si non omnes, possunt tamen aliquanti cognosci, quorum confessione sociorum nomina publicentur. Atque ita provinciae moderator, sacerdotum et Ecclesiae catholicae ministrorum, loci quoque ipsius [Col. 1039C] et divini cultus injuriam, capitali in convictos sive confessos reos sententia noverit vindicandum: nec exspectet ut episcopus injuriae propriae ultionem deposcat, cui sanctitas ignoscendi solam gloriam dereliquit. Sitque cunctis non solum liberum, sed et laudabile, factas atroces sacerdotibus aut ministris injurias, veluti crimen publicum persequi, ac de talibus reis ultionem mereri. Quod si multitudo violenta civilis apparitionis exsecutione, et adminiculo ordinum possessorumve non potuerit praesentari, quod se armis aut locorum difficultate tueatur: judices armatae apparitionis praesidium, datis ad virum spectabilem comitem Africae litteris, praelato legis istius tenore, deposcant: ut rei talium criminum non evadant.« Item iidem Augusti: »Si ecclesiae [Col. 1039D] venerabilis privilegia cujusquam fuerint vel temeritate violata, vel dissimulatione neglecta: commissum quinque librarum auri, sicut etiam prius constitutum est, condemnatione plectatur.«

Multa etiam hic poni poterant, quae ab omnibus salubriter regnantibus, et juste judicantibus longo tempore conservata sunt; sed scio sapientiam vestram ex his quae de decimo sexto libro Theodosianae legis sunt posita, debere comprehendere plura.

Et horum imperatorum imitantes religionem antiqui etiam et moderni reges Francorum, immunitates ecclesiis et servis Dei facere consueverunt, quas qui [Col. 1040A] non servant, de illorum eleemosyna peccata sua accumulant. Itaque cum de aliis memorabilibus imperatoribus ac regibus loquimur, avi vestri, magni imperatoris Caroli non est praetereunda memoria. Cui cum, sicut assolet, adulantium linguis subreptam fuerit, ut ecclesiis de rebus suis praejudicium quoddam inferret; obsistentibus episcopis, et specialiter Paulino patriarcha, sicut vobis bene notum esse cognosco, adeo se recognovit, et ecclesiae ac episcopis satisfecit; ut praesens oris sui confessio ei non suffecerit, sed ad posteros suos, qui ex illius progenie exorturi erant, confessionis et correctionis suae scriptum manu sua firmatum transmiserit. De quo edicto partem in libro vestro, qui appellatur liber Capitulorum imperalium, scriptum habetur, cap. 67 [Col. 1040B] ubi scriptum est: »Quia juxta sanctorum Patrum traditionem novimus res Ecclesiae vota esse fidelium, pretia peccatorum, et patrimonia pauperum: cuique non solum habita conservare, verum etiam multa Deo opitulante conferre optamus: tamen ut ab ecclesiasticis de non dividendis rebus illius suspicionem dudum conceptam penitus amoveremus, statuimus, ut neque nostris, neque filiorum, et Deo dispensante, successorum nostrorum temporibus, qui nostram vel progenitorum voluntatem, vel exemplum imitari voluerint, ullam penitus divisionem aut jacturam patiatur.«

Sicut enim Symmachus papa ad Aeonium scripsit: »Non licet cuiquam decessorum suorum ordinationem sub necessitate qualibet transgredi: sed [Col. 1040C] roborando quae a decessoribus suis bene gesta sunt, facere debet rata esse quae gesserit.« Unde non solum ea quae a decessoribus et praedecessoribus vestris bene statuta sunt servando, vos firmitatem eis dare oportet, verum et illa quae ipsi gessistis, et manu propria subscripsistis, et cum maxima obtestatione vos servaturos perpetuo promittentes, in manibus sacerdotum ad vicem Dei tradidistis, ante oculos et mentis et corporis revocare debetis. Et non modica necessitas vobis incumbit, ut si contra ea in aliquo egistis, hoc quantocius emendare, et de caetero ne contra illa faciatis, cavere summopere procuretis. Quia enim post illam unctionem qua cum caeteris fidelibus meruistis hoc consequi, quod beatus Petrus apostolus dicit: Vos genus electum, regale sacerdotium [Col. 1040D] (I Petr. II) episcopali et spirituali unctione, ac benedictione regiam dignitatem potius quam terrena potestate consecuti estis: attendere subtili intellectu debetis, quoniam ad diffinitionem sancti Spiritus, quam synodali auctoritate protulit, excepti non estis: »Si quis, inquit, contra suam professionem vel subscriptionem venerit, ipse se honore privabit [a 1Kb] .«

Quod licet non fiat, sicut saepe solet accidere, in oculis hominum, fit tamen semper in oculis Domini. Sed sicut superbiendo David: Quia initium omnis peccati superbia (Eccli. X) faciens contra professionem [Col. 1041A] suam, quam professus est, dicens: Vivit Dominus, quia ludam ante Dominum, et ero humilis in oculis meis (II Reg. VI) prophetiae gratiam et dignitatem regiam, quam peccando perdidit, confessus coram Nathan poenitendo recuperavit. Et sicut Petrus faciens contra suam professionem, quam professus est, dicens: Etiamsi oportuerit me mori tecum, non te negabo (Matth. XXV), quia tertio Dominum negaverat, tertio confessus, ut beatus ostendit Gregorius, coram omnibus apostolis; quia flevit amare, quod negaverat lacrymis lavit, et apostolatum, quem negando perdiderat, confitendo et flendo recepit: ita etiam quisque confitendo, et poenitendo, ac corrigendo quae perpere contra professionem et subscriptionem fecit, ad honorem redire, et in honore [Col. 1041B] praevalet Domino miserante manere. Alioquin contra claves datas Ecclesiae disputabitur, de quibus dictum est: Quaecunque solveritis super terram, erunt soluta et in coelo (Matth. XVIII). Christus Jesus ut catholice tenet et docet Ecclesia, hanc praepositis ejusdem Ecclesiae tradidit potestatem, ut et confitentibus actionem poenitentiae darent, et eosdem salubri satisfactione purgatos, quae satisfactio poenitentiae in ipsa jam cognoscitur confessione peccati, per reconciliationis gratiam restituerent. Et haec restitutio reconciliationis quomodo non sit contraria sacris regulis, hic ponere non permiserunt brevitas operis, et angustia temporis.

Haec namque cum aliis quae ibidem continentur, anno Incarnationis Dominicae octingentesimo quadragesimo [Col. 1041C] quinto mense Aprili, anno sexto regni vestri, in Belgivaco [Beauvais] civitate cum maxima contestatione cunctis diebus vitae vestrae vos servaturos promisistis, eisdem episcopis, qui praesentes aderant, et caeteris regni vestri episcopis, qui corpore praesentes non aderant, et omnibus eorum successoribus, et omnibus episcopis in regno vestro consistentibus, et in manibus eorumdem episcoporum ad eorum petitionem dedistis:

I. »Ut jus ecclesiasticum et legem canonicam nobis ita conservetis, sicut antecessores vestri qui hoc bene et rationabiliter observaverunt, juxta quod scire poteritis, et Dominus vobis posse dederit, praedecessoribus nostris conservaverunt.«

II. »Quod in mea persona, nec in meo ordine, [Col. 1041D] nisi forte quod absit, in antea contra Dominum et contra vos manifeste fecero, ut damnari canonice debeam, adversum me et meum ordinem ita damnabiliter non faciatis pro quacunque praeterita causa, ut mihi damnatio, aut dehonoratio veniat.«

III. »Quod res ad ecclesiam mihi commissam pertinentes, et tempore vestri principatus ablatas ita praesentaliter restituatis et conservetis, sicut tempore avi et patris vestri fuerunt, et excepto superposito, quod in usus possidentium, vel ex aedificiis absumptum est, quomodo tunc erat, quantum ad hoc quod res usitato nomine appellamus constat, quod vos inde illas tulistis.«

[Col. 1042A] IV. »Ut praecepta illicita de rebus ecclesiae mihi commissae a vobis facta, rescindantur; et ut de caetero ne fiant caveatis.«

V. »Ut ab ecclesia mihi commissa indebitas consuetudines, et injustas exactiones de caetero non exactetis; sed sic eas conservetis, sicut tempore avi et patris vestri conservatae fuerunt.«

VI. »Ut contra depraedatores et oppressores ecclesiarum nostrarum, et rerum ad easdem pertinentium defensionem secundum ministerium vestrum, quantum posse vobis Deus dederit, exhibeatis.

VII. »Ut praecepta quae avus et pater vester ecclesiis nobis commissis fecerunt, et firmaverunt, et stabilia conservaverunt, quae etiam vos conservastis, [Col. 1042B] de caetero rata conservetis.«

VIII. »Quod si vos contra haec capitula, aut nos, quod absit, non malitia nec perverso studio, sed aut per humanam fragilitatem, aut per ignorantiam, vel subreptionem non damnabiliter egerimus, mutuo hoc consilio corrigamus, et firmata deinceps convenientia maneat.«

Et haec sequentia apud Carisiacum palatium anno Incarnationis Dominicae octingentesimo quinquagesimo octavo, regni autem vestri decimo octavo XII Kal. April. vos servaturos episcopis et caeteris fidelibus vestris manu propria vestra firmastis: »Quantum sciero, et rationabiliter potuero, Domino adjuvante, unumquemque vestrum secundum suum ordinem honorabo et salvabo, et honoratum et salvatum [Col. 1042C] absque ullo dolo ac damnatione vel deceptione, conservabo. Et unicuique competentem legem et justitiam conservabo. Et qui illam necesse habuerit, et rationabiliter petierit, rationabilem misericordiam exhibebo; sicut fidelis rex suos fideles per rectum honorare et salvare, et unicuique competentem legem et justitiam in unoquoque ordine conservare, et indigentibus et rationabiliter petentibus rationabilem misericordiam debet impendere; et pro nullo homine ab hoc, quantum dimittit humana fragilitas, per studium aut malivolentiam vel alicujus in debitum hortamentum deviabo, quantum mihi Deus intellectum et possibilitatem donaverit. Et si per fragilitatem contra hoc mihi subreptum fuerit, cum hoc recognovero voluntarie [Col. 1042D] illud emendare curabo.« Sed et alia ex hoc firmastis, quae hic non posui.

Et post haec omnia, et alia, quae saepe fidelibus vestris, et etiam in Carisiaco, quando veniam petentes, ab episcopis qui adfuerunt manus impositionem accepistis, quin et in villa Breona, promisistis: nunc tantam Laudunensis Ecclesia, imo in ea omnis Ecclesia jacturam patitur, ut quod antea inauditum est, titulum proscriptionis sustineat, contra decreta omnium sanctorum episcoporum qui sedi apostolicae praesederunt; quorum omnium decreta hic nimis est longum inserere. Unde quaedam causa compendii studui ponere.

Ait enim sanctus Urbanus papa et martyr, hinc [Col. 1043A] inter caetera loquens: »Innitendum est omnibus et fideliter custodiendum, et ullius usurpationis contumelia depellenda, ne praedia usibus secretorum coelestium dicata, a quibusdam irruentibus vexentur: quod si quis fecerit, post debitae ultionis acrimoniam, quae erga sacrilegos jure ponenda est, perpetua damnetur infamia, et carceri tradatur, aut exsilio perpetuae damnationis deportetur: quoniam juxta Apostolum tradere oportet hujusmodi hominem Satanae, ut spiritus salvus sit in die Domini.«

Sanctus quoque Lucius omnibus episcopis in partibus Occidentalibus, tam in Galliis, quam et in Hispaniis consistentibus scripsit dicens: »Res ecclesiarum vestrarum, et oblationes fidelium, quas significastis a quibusdam irruentibus vexari, vobisque [Col. 1043B] ac ecclesiis vestris auferri, indubitanter maximum est peccatum.« Et post pauca: »Qui rapit pecuniam proximi sui, iniquitatem facit: qui autem pecunias vel res ecclesiasticas tulerit, sacrilegium facit. Unde et Judas, qui pecuniam fraudavit quae usibus Ecclesiae, id est pauperibus, quos Ecclesia pascere debet, distribuebat jussu Salvatoris, cujus vicem episcopi tenent, non solum fur, sed et fur sacrilegus est effectus.« Et item post aliquanta: »Haec fieri prophetae, haec apostoli, haec successores eorum, et omnium catholicorum Patrum vetant decreta, et tales praesumptiones sacrilegia esse judicant. Quorum nos sequentes exempla, omnes tales praesumptores, et Ecclesiae raptores, atque suarum facultatum alienatores, una vobiscum a liminibus [Col. 1043C] sanctae matris Ecclesiae anathematizatos apostolica auctoritate pellimus, et damnamus, atque sacrilegos esse judicamus. Et non solum eos, sed et omnes consentientes eis, quia non solum qui faciunt, rei judicantur, sed etiam qui facientibus consentiunt. Par enim poena et agentes et consentientes comprehendit.«

Et sanctus Stephanus papa et martyr: »Quidquid in sacratis Deo rebus, et episcopis injuste agitur, pro sacrilegio reputabitur.«

Et quia scriptum est: In ore duorum vel trium testium stabit omne verbum (Matth. XVIII), pro omnium hoc similiter decernentium sedis apostolicae pontificum decretis ista tria luminaria ad illuminanda corda eorum qui in Deum credunt et jussa atque [Col. 1043D] mandata illius custodire desiderant, sufficere posse putamus. Episcopis autem res ac facultates ecclesiasticas, Domini et apostolorum ejus traditione, ipsius sanctae et primae sedis omnes pontifices commiserunt. De quibus propter prolixitatem operis, et brevitatem temporis, et festinantiam, hac ad vos transmissionis collectione, hic omisi connectere, et in suis locis, si vobis placet, potestis ex integro legere.

Sed et Antiocheni canones, ita inde praecipiunt: »Quae sunt ecclesiae, sub omni sollicitudine et conscientia bona, et fide quae in Deum est, qui cuncta [Col. 1044A] considerat judicatque, serventur: quae etiam dispensanda sunt judicio et potestate pontificis, cui commissus est populus, et animae quae intra ecclesiam congregantur.« Et item: »Episcopus ecclesiasticarum rerum habeat potestatem ad dispensandum erga omnes qui indigent, cum summa reverentia et timore Dei. Participet autem et ipse quibus indiget, si tamen indiget, tam suis, quam fratrum qui ab eo suscipiuntur, necessariis usibus profuturis [a 1Kb] .« Et reliqua.

Et Gangrenses canones dicunt: »Si quis oblationes ecclesiae extra ecclesiam accipere vel dare voluerit, praeter conscientiam episcopi, vel ejus cui hujuscemodi officia commissa sunt, nec cum ejus voluerit agere consilio, anathema sit.« Et item: »Si quis [Col. 1044B] dederit vel acceperit oblata praeter episcopum, vel eum qui constitutus est ab eo ad dispensandam misericordiam pauperibus; et qui dat, et qui accipit, anathema sit [b 1Kb] .«

Et adeo res et facultates ecclesiae potestati episcopi, sancto Spiritu decernente committuntur: ut a magna synodo Chalcedonensi, etiam post mortem episcopi, redditus ecclesiae viduatae futuro episcopo penes oeconomum ejusdem ecclesiae integre conservari jubeantur [c 1Kb] . De quibus sive vivente, sive defuncto episcopo, quicunque quocunque ingenio, unde gravetur ecclesia, per angarias vel indebitas pensiones exigunt, sine timore ne sacrilegium admittant esse non possunt: etiamsi violenter non rapiant, sed quasi prudenti ingenio injuste accipiant; cum eos conscientia [Col. 1044C] quacunque sinistra intentione in conspectu Domini cor intuentis accuset. Praesertim cum Joannes dicat: »Si cor nostrum non reprehenderit nos major est Deus corde nostro, et novit omnia (I Joan. III). Et Paulus: Nihil mihi conscius sum, sed non in hoc justificatus sum. Qui autem judicat me, Dominus est (I Cor. IV). Si quidem dicente Paulo: Sustinetis, si quis accipit (II Cor. XI), accipere, ut exponit Gregorius, interdum intelligitur rapere, unde et aves illae quae rapiendis sunt avibus avidae, accipitres vocantur.«

Claret namque ex legibus quas probat Ecclesia, ejus inspiratione prolatis, per quem conditores legum justa decernunt, et ex sacris canonibus, quia contra divina jussa est, episcopum cum rebus et facultatibus [Col. 1044D] ecclesiae suae titulo proscriptionis damnari, qui hanc potestatem divinitus per sacros canones habet, in quibus decretum est: »Si quis de potentibus clericum, aut quemlibet pauperiorem, aut religiosum exspoliaverit, et mandaverit ad ipsum episcopus ut eum audiat, et hic contempsit; invicem mox scripta percurrant per omnes provinciae episcopos, et quoscunque adire potuerit, ut excommunicatus habeatur, donec audiat et reddat aliena [d 1Kb] .«

Qui vero episcopus quilibet ex ordine ecclesiastico cleri, relicto ecclesiastico judicio ad publica judicia [Col. 1045A] ire non debeat, Paulus apostolus Spiritum Domini habens Christo in se loquente fortiter perhibet; qua nimirum auctoritate canones Carthaginienses praecipiunt dicentes: »Quisquis episcoporum, presbyterorum, et diaconorum, seu clericorum, cum in ecclesia ei fuerit crimen institutum, vel civilis causa fuerit commota, si relicto ecclesiastico judicio, publicis judiciis purgare voluerit, etiamsi pro ipso fuerit prolata sententia, locum suum amittat, et hoc in criminali; in civili vero perdat, quod evicit, si locum suum obtinere maluerit [a 1Kb] .« Et Africanum concilium: »Quicunque (scilicet clericorum), ab imperatore cognitionem judiciorum publicorum petierit, honore proprio privetur; si autem episcopale judicium ab imperatore postulaverit, nihil ei obsit [b 1Kb] .«

[Col. 1045B] Quod et leges, quibus cum sacris canonibus sancta moderatur Ecclesia, ita in decimo sexto libro Theodosianae legis confirmant, sanciente Constantino, dicentes: »Mansuetudinis, inquit, nostrae lege prohibemus, in judiciis episcopos accusari; ne, dum ad futura ipsorum beneficio impunitas aestimatur, libera sit ad arguendos eos animis furialibus copia. Si quid est igitur querelarum, quod quispiam defert; apud alios potissimum episcopos convenit explorari: ut opportuna atque commoda cunctorum quaestionibus audientia commodetur.« Et interpretatio ejusdem legis: »Specialiter prohibetur, ne quis audeat apud judices publicos episcopum accusare, sed in episcoporum audientiam perferre non differat quidquid [Col. 1045C] sibi pro qualitate negotii putat posse competere, ut in episcoporum aliorum judicio, quae asserit contra episcopum, debeant diffiniri.«

Et item Valens, Gratianus et Valentinianus: »Qui mos est causarum civilium idem in negotiis ecclesiasticis obtinendus est, ut si qua sunt ex quibusdam dissensionibus levibusque delictis, ad religionis observantiam pertinentia, locis suis et a suae dioeceseos synodis audiantur.« Et reliqua. Et interpretatio ejusdem legis: »Quoties ex qualibet re ad religionem pertinente inter clericos fuerit nata contentio; id specialiter observetur, ut convocatis ab episcopo dioecesanis presbyteris, quae in contentionem venerint judicio terminentur.« Et reliqua.

Et Theodosius christianissimus imperator, et beati [Col. 1045D] Ambrosii, imo per eum Dei humillimus auditor ad Optatum Augustalem in lata lege, ad locum: »Continua lege sancimus, nomina episcoporum, vel eorum qui Ecclesiae necessitatibus serviunt, ne ad judicia sive ordinariorum sive extraordinariorum judicum pertrahantur. Habent illi judices suos, nec quidquam his publicis commune cum legibus.« Et reliqua. Et item idem: »Clericos non nisi apud episcopos accusari convenit. Igitur si episcopus aut presbyter, diaconus et quicunque inferioris loci christianae legis minister, apud episcopos, siquidem alibi non oportet, a qualibet persona fuerint accusati, [Col. 1046A] sive ille sublimis vir honoris, sive ullius alterius dignitatis, qui hoc genus illaudabilis intentionis arripiet, noverit docenda probationibus, monstranda documentis se debere inferre. Si quis ergo contra hujusmodi personas non probanda detulerit, auctoritate hujus sanctionis intelligat se jacturae famae propriae subjacere: ut damno pudoris existimationisque dispendio discat sibi alienae verecundiae impune insidiari, saltem de caetero, non licere.« Quae sit autem jactura infamiae propriae, quae sint personae infames, leges romanae, ac canones, sed et decreta sedis romanae, pontificum multoties inde loquentes exponunt.

Inter quos beatus Stephanus sancto Hilario scribens, ita dicit: »Quod vero consuluisti sedem apostolicam, [Col. 1046B] qui sint infames, aut qui ad gradus ecclesiasticos non sint admittendi, et nosse te credimus, et pro auctoritate sedis apostolica te informare non denegamus. Infames autem eas esse personas dicimus, quae pro aliqua culpa notantur infamia, id est, omnes qui christianae legis normam abjiciunt et statuta ecclesiastica contemnunt. Similiter fures, sacrilegos, et omnes capitalibus criminibus irretitos, sepulcrorumque violatores, et apostolorum atque successorum eorum, et reliquorum sanctorum Patrum statuta libenter violantes; et omnes qui adversus patres armantur, qui in omni mundo infamia notantur. Similiter et incestuosos, homicidas, perjuros, raptores, maleficos, veneficos, adulteros, de bello fugientes, et qui indigna sibi petunt loca tenere, [Col. 1046C] aut facultates Ecclesiae abstrahunt injuste; et qui fratres calumniantur aut accusant et non probant; vel qui contra innocentes principum animos ad iracundiam provocant; et omnes anathematizatos, vel pro suis sceleribus ab Ecclesia pulsos; et omnes quos ecclesiasticae vel saeculi leges infames pronuntiant. Hos vero non ad sacros ordines licet promovere, nec servos ante legitimam libertatem, nec poenitentes, nec digamos, nec eos qui curiae deserviunt, vel qui non sunt integri corpore, aut sanam non habent mentem vel intellectum, aut inobedientes sanctorum decretis existunt, aut furiosi manifestantur. Hi omnes nec ad sacros gradus debent provehi; nec isti, nec liberti, neque suspecti, nec rectam fidem, vel dignam conversationem non habentes, [Col. 1046D] summos sacerdotes possunt accusare.« Et secundum Africae canones, criminosi, quos dicit Dominus ex his quae de corde procedunt coinquinatos; quosque docet Apostolus a regno Dei exclusos: excommunicati etiam, et omnes infamiae maculis aspersi, omnesque quos ad accusanda publice crimina leges publicae non admittunt, ecclesiasticos clericos nisi in propriis causis, accusare non possunt, nec ad testimonium adversus eos recipiuntur.

Quia vero Christiani ac religiosi principes sicut et supra ostendimus, Ecclesiae clericos ad judicia publica trahi vel invitari noluerunt, vel permiserunt, [Col. 1047A] in edicto Honorii et Theodosii luce clarius manifestatur, et qualiter eum habuerint, qui hoc agere contra Dominum praesumpsit, in eodem edicto demonstrant dicentes: »Privilegia ecclesiarum omnium quae saeculo nostro tyrannus inviderat, prona devotione revocamus: scilicet ut quaecunque a divis principibus constituta sunt, vel quae singuli quique antistites pro causis ecclesiasticis impetrarunt, sub poena sacrilegii jugi solidata aeternitate serventur. Clericos etiam quos indiscretim ad saeculares judices debere deduci infaustus praesumptor edixerat, episcopali audientiae reservamus. Fas enim non est uti divini muneris ministri temporalium potestatum subdantur arbitrio.« Unde sanctus Leo, cum synodo Romae habita Sermationi et caeteris episcopis scripsit, [Col. 1047B] dicens: »Tantam saeculi potestates circa sacerdotalem ordinem reverentiam praevalere voluerunt, etiam hi quos sub imperiali nomine terris divina potentia praeesse praecepit, ut jus distringendorum negotiorum episcopis sanctis, juxta divalia constituta permiserint. Quod cum et juris antiqui edictis, et illatis frequentius sit legibus confirmatum, praesenti tempore a plerisque invenimus fuisse calcatum. Nam praetermisso sacerdotali judicio passim ad examen saecularium transierunt. Quocirca nobis visum est ut hanc et sacrarum legum, et nostri ordinis contumeliam et ad praesens ulcisceretur plena districtio, et observandam formulam constitueret in futurum. Censemus itaque ut quicunque praetermisso sacerdote ecclesiae suae ad disceptationem [Col. 1047C] venerit saecularium, sacris liminibus expulsus a coelesti arceatur altario.« Et reliqua quae ibi inde prosequitur. Episcopi siquidem et ecclesiastici clerici, secundum apostolicam doctrinam et sacros canones ac leges, ex quarum sensu magna pars in eisdem, sed et in decretis sedis Romanae pontificum ad regularia exsequenda judicia habetur inserta, velut de singulis subter commemoratis ibidem potestis relegere. »Si accusantur, in eis locis unde sunt ipsi accusati causa finietur.« Et: »Nemo eorum rebus vel suis facultatibus spoliatus a quoquam de quacunque causa interpellatus reddet canonice ac legaliter rationem, donec inde revestitus, et eis legitime usus, et sic demum ad judicium regulariter sit evocatus.« Et: »Non de crimine [Col. 1047D] neque de civili causa apud saeculares judicari neque ad saecularia judicia debent invitari vel trahi, sicut tunc temporis fiebat quando Christi nomen ab infidelibus non reverebatur.« Unde Jacobus apostolus scripsit fidelibus: Nonne divites per potentiam opprimunt vos et ipsi trahunt vos ad judicia (Jac. II). Nec clericus, minime autem episcopus, publicis judiciis se potest purgare, quia non potest ullius alterius nisi episcoporum et suorum regularium judicum subdi vel teneri judicio. Neque cuiquam licet episcopum, vel alicujus ordinis clericum quolibet modo damnare, nisi canonico episcoporum judicatum judicio, vel si causa exegerit, regulari eorum petitione. Quod autem et quibus modis excedens [Col. 1048A] episcopus, ab aliis episcopis debeat corripi, vel judicari, canones sacri demonstrant; quos qui diligenter advertit, in eisdem regulis comprehendit: quos et ego hic ponerem si necesse fore putarem.

De sibi autem commissae ecclesiae rebus ac mancipiis, quae licet legaliter, nam aliter non debent, in bannum mittantur: tamen sicut ipsi melius scitis, sicut res hominum liberorum non possunt in fiscum redigi, quae sunt Deo dicata, episcopus secundum leges quas Ecclesia recipit, et venerabiliter comprobat, et secundum sacros canones, ac decreta sedis Romanae pontificum, advocatum publicis judiciis dare debet. Ex capite autem suo tam pro crimine, quam pro civili causa, aut apud electos judices, de quibus, et sicut sacrae leges diffiniunt, aut ipse in [Col. 1048B] synodo coram episcopis debet reddere rationem: sicut Arcadius, Honorius et Theodosius edicto suo decreverunt dicentes: »Privilegia quae ecclesiis et clericis legum decernit auctoritas, hac quoque praeceptione sancta et inviolata permanere decernimus, atque hoc ipsi praecipuum et singulare deferimus, ut quaecunque de nobis ad ecclesiam tantum pertinentium specialiter fuerint impetrata, non per coronatos, sed per advocatos, eorum arbitratu et judicibus innotescat, et sortiatur effectum. Sacerdotes vero provinciae erunt solliciti ne sub hac scilicet privilegii excusatione, etiam contra eorum utilitatem aliquid his inferatur incommodum.« In hoc namque capitulo evidenter ostenditur, quia de his quae sunt Ecclesiae, et quae ab imperatoribus, id est, eorum liberalitate, [Col. 1048C] ac per eorum leges collata ad ecclesiam pertinent, ecclesiastici clerici advocatos judicibus, et non de se dare debent. Cum enim dicit: »Quaecunque de nobis ad ecclesiam tantum pertinentium specialiter fuerint impetrata,« non ecclesiastici clerici, minime autem caput episcopi, comprehendit, cui tuendi clericos curam committit. Et in primo libro capitulorum nostrorum imperatorum, vestrorum autem progenitorum, praecipitur: »Ut episcopi suffraganei ad metropolitanum respiciant.« Et, clerici ecclesiastici si culpam incurrerint, vel inter se negotium aliquod habuerint, apud ecclesiasticos judicentur, non apud saeculares. Et S. papa Gelasius in decretis suis ad episcopos parvipendentes fratrum vexationes, cum digna increpatione scribit dicens: [Col. 1048D] »Cur non compassi estis tantis fratribus vestris? Cur non adistis imperatorem? Cur non Ecclesiae causam, et sacerdotum miserabilem decolorationem continuatis vocibus deflevistis, allegantes nunquam de pontificibus nisi Ecclesiam judicasse? Non est humanarum legum de talibus ferre sententiam absque Ecclesiae principaliter constitutis pontificibus. Obsequi solere principes christianos decretis Ecclesiae, non suam praeponere potestatem: episcopis caput subdere principem solitum, non de eorum capitibus judicare. Unde constat quia si non licet principi, nec cuiquam alteri licet, nisi episcopis de episcoporum capitibus judicare. Quin etiam ipsae leges publicae ecclesiasticis regulis obsequentes tales personas [Col. 1049A] non nisi ab episcopis sanxerunt judicari.« Et item Gelasius ad Anastasium imperatorem: »Duo sunt, inquit, imperator Auguste, quibus principaliter mundus hic regitur, auctoritas sacra pontificum, et regalis potestas; in quibus tanto gravius pondus est sacerdotum, quanto etiam pro regibus hominum, in divino reddituri sunt examine rationem. Nosti etenim, fili clementissime, quoniam licet praesideas humano generi dignitate rerum, tamen praesulibus divinitatis intuitu devotus colla submittis, atque ab eis causas tuae salutis expetis: inque sumendis coelestibus sacramentis, eisque ut competit, disponendis, subdi te debere cognoscis religionis ordine potius quam praeesse. Itaque inter haec illorum te pendere judicio, non illos ad tuam velle redigi voluntatem. [Col. 1049B] Si enim quantum ad ordinem publicae pertinet disciplinae, cognoscentes imperium tibi superna dispositione collatum, legibus tuis ipsi quoque parent religionis antistites, ne vel in rebus mundanis exclusae videantur obviare sententiae; quo, oro te, decet affectu et convenit eis obedire, qui praerogandis venerabilibus sunt attributi mysteriis? Proinde sicut non leve discrimen incumbit pontificibus siluisse pro divinitatis cultu quod congruit, ita his, quod absit, non mediocre periculum est, qui cum debent parere, despiciunt.«

Unde, charissimum et venerabilissimum mihi caput, verbis B. Gregorii ex homilia Evangelii devotissimam Christianitatem vestram alloquar, dicens: »Si nos indignos et qualescunque sacerdotes forsitan [Col. 1049C] digne despicitis, in mente tamen vestra vocantis vos per indignitatem nostram ad coelestia regna Domini reverentiam servate. Saepe enim solet evenire quod dico, ut persona potens famulum habeat despectum: cumque per eum suis forte, vel extraneis, aliquod responsum mandat, non dispicitur persona loquentis servi, quia servatur in corde reverentia mittentis Domini: nec pensant qui audiunt per quem, sed quid, vel a quo audiunt.« Et si in nobis discernitis mores, et conversationem ac dignitatem meritorum, attendere tamen, et in Dei honore non solum venerari, sed et revereri debetis unum per omnes episcopos sanctissimum sacerdotium. Quia, ut S. Symmachus papa scribit: »Ad Trinitatis instar, cujus una est atque individua potestas, [Col. 1049D] unum est per diversos antistites sacerdotium,« nec sanctius in justo, nec minus in peccatore. Sic et sol iste visibilis quando splendet in aurum, non ipse est pulchrior, sed aurum splendidius reddit. Quando autem radios suos emittit in fimum, clarius fimus quod est apparet. Sol autem cum radios suos inde retrahit, nullam inde immunditiam contrahit. Et sive sanctus, sive peccator sacramenta coelestia vobis tribuat, ipsa sacramenta in se sunt inviolabilia, et perfecta. Quia quisquis in nomine sanctae Trinitatis baptizet, ut evangelica veritas monstrat, super quem Baptista Joannes Spiritum descendisse, et in eo mansisse vidit, ipse est qui baptizat. Quisquis autem sacramenta coelestia catholice consecret, [Col. 1050A] qui dixit; haec quotiescunque feceritis, in mei memoriam facietis, ipse est qui consecrat. Non igitur vilipendatis, si in nobis reprehensibilia videtis: quia quid in secreto suae divinitatis de nobis, vel de vobis disponat terribilis in consiliis super filios hominum, ignoratis. Recordari denique potestis vos mihi dixisse, quia sicut vobis dixeram, ordinem discussionis, quando quis de beneficio ab episcopo tulto ad vos se reclamaverit, qualiter ipsam rationem discuti jubere deberetis: ita et postea legisse vos contigit, et hoc antecessores, et progenitores vestros tenuisse, et vos velle tenere. Quem ordinem si tenueritis, et Dominum in vestra jussione non offendetis, et ecclesiasticam auctoritatem servabitis, et dignitatem vestram honorabitis, et aequitatem atque [Col. 1050B] justitiam erga eum de quo reclamatur, et erga eum qui se reclamaverit, exsequemini. Et hoc sancti, et clarissimi progenitores vestri viderunt, et servaverunt. Et vos adulantium, et forte aliter quam severitas habeat vobis suggerentium linguis facile assensum contra vestram, quod absit, salutem, et ministerii dignitatem accommodare nequaquam debetis.

Porro episcopus dispositis quae sunt ecclesiae ac suis, ecclesiasticorum nihilominus, et pauperum hospitumque subsidiis, cum de rebus ecclesiae propter militiam beneficium donat, aut filiis patrum qui eidem ecclesiae profuerunt, et patribus utiliter succedere potuerunt; quoniam, ut quidam scripsit, nisi vitulus nutriatur, bos aratro non jungitur: aut talibus dare debet qui idonei sint reddere Caesari quae [Col. 1050C] sunt Caesaris, et quae sunt Dei Deo: exceptis hujusmodi beneficiis quae ministris ecclesiae, et sibi necessariis, sine quibus esse nec debemus, nec possumus, tribuenda sunt, jubente Domino: Non obturabis os bovi trituranti (I Cor. IX). Qui homines militares studere debent ut secundum quantitatem beneficii illud erga episcopum, ac per hoc erga ecclesiam fideliter et utiliter deserviant, et regio obsequio ad defensionem generaliter sanctae Dei Ecclesiae proficere valeant.

A quibus, vel ab eo qui diu et ecclesiae utilitatibus, sed et specialiter ipsius ecclesiae ac necessitatibus profuit, et reipublicae ac militiae utilis fuit, et infirmitate vel aetate confectus jam per seipsum exsequi non valet, praecipue autem sibi servientem [Col. 1050D] filium habenti, qui pro eo haec valeat exsequi; si episcopus beneficium quacunque occasione abstulerit, et a vicini episcopi monitis et precibus, vel cujus alterius, justitiam obtinere nequiverit, non abhorret a ratione si non accuset episcopum ad publicos judices, quod non licet, sed ad vos se reclamet. De beneficio militiae quasi de stipendiis et roga, quae antea, sicut hodieque fit alibi, dabantur militibus de publico, et aucta fidelium devotione apud nostrates, beneficia de rebus ecclesiasticis, quae sunt vota fidelium, pretia peccatorum, patrimonia pauperum, alimoniae Domini servorum et ancillarum, cum aliis exeniis obsecutoribus principis dispensandis, causa suae defensionis, regi ac reipublicae vectigalia quae [Col. 1051A] nobis annua dona vocantur, praestat Ecclesia, servans quod jubet Apostolus: Cui honorem, honorem; cui vectigal, vectigal (Rom. XIII): subauditur, praestate regi ac defensoribus vestris. Qui ergo stipendia Ecclesiae, cujuscunque sint ordinis, loci, vel dignitatis accipiunt, si pro illius salute, ac quietis honore atque defensione, sollicite et pro viribus non laborant, indigne, quin et judicium illa sibi usurpant. Quia sicut res et facultates ecclesiae sunt episcopo ad disponendum ac dispensandum commissae, ita regiae potestati commissae sunt ad defendendum atque tuendum.

Et per jura regum Ecclesia possidet possessiones; sicut S. Augustinus in sermone Joannis Evangelii dicit: »Leguntur, inquiens, leges manifestae, ubi [Col. 1051B] praeceperunt imperatores, eos qui praeter Ecclesiae catholicae communionem usurpant sibi nomen Christianum, nec volunt in pace colere pacis auctorem, nihil nomine Ecclesiae audeant possidere. Sed quid nobis, inquiunt, et imperatori? Sed jam dixi, de jure humano agitur, et tamen Apostolus voluit honorari reges, et dixit, regem veneremini. Noli dicere: quid mihi et regi? quid tibi ergo et possessioni? Per jura regum possidentur possessiones. Dixisti: quid mihi et regi? Noli dicere possessiones tuas, qui in ipsa jura humana renuntiasti, quibus possidentur possessiones.«

Et in lege data Ecclesiae ab Honorio et Theodosio imperatoribus praecipitur, ut cum presbyteri vel diaconi, caeterique clerici apud episcopum fuerint [Col. 1051C] accusati, episcopus hujusmodi causas, sub testificatione multorum actis audiat: quatenus si probati fuerint innocentes, plurimis innotescat. Et Apostolus dicit: Oportet episcopum habere testimonium bonum ab his etiam qui foris sunt (I Tim. III). Quoniam in palatio a reclamante divulgatum est, quod injuste fecerit episcopus: bonum est ut ejus innocentia, si juste egit, etiam saecularibus innotescat. Et quoniam Sardicenses canones pro his qui iniqua vi opprimuntur, comitatum adire jubent episcopum, et reipublicae militans apud vos se ab episcopo queritur spoliatum. Et sacrae leges ad judicium electorum judicum utramque partem, scilicet et querentem, et contra quem queritur (ut et decrevit Gregorius, de causis in legibus constitutis), mora cessante non [Col. 1051D] tantum provocari, verum et cogi jubent; si laica persona episcopale abnuerit eligere judicium, quod episcopo non licet refugere; ratio est, et non obstitit auctoritati, ut cum coepiscopis episcopi, contra quem ad vos pro beneficio sibi injuste oblato quis reclamat; quia indignum est vos ipsum inde laborare, missos vestros ab eo petitos, vel a vobis deputatos mittatis, qui utriusque partis rationem audiant, et secundum divinas et humanas leges discernant, et ecclesia jacturam in clamatore injustitiae et homine inutili sustineat: et ne homo utilis et clamator justitiae injustitiam, et detrimentum vestra militia patiatur. Et hoc non in publico, sed in privato loco fiat. Ne sicut sacri canones dicunt, magnatis si [Col. 1052A] forte excesserat: Non est enim homo justus in terra, ut Salomon dicit, qui faciat bonum et non peccet (Eccli. VII): et apostolus: In multis offendimus omnes (Jac. III) verecundiam patiatur: et episcopus, fratribus, et suis judicibus, secundum sacros canones dicentes: per episcopos judices causa finiatur, obediat. Et hoc modo militiae vestrae legibus juste conditis, quia scriptum per sapientiam quae Deus est, Conditores legum justa decernunt, (Prov. VIII), si justam querimoniam habet justitiam suam obtineat: si etiam injusta questus fuerit, os ejus legaliter, missis vestris decernentibus, obstruatur. Sicut enim sanctus Augustinus in sermone Joannis Evangelii dicit: »Juris forensis est, ut qui in precibus mentitus fuerit, non illi prosit quod impetravit. [Col. 1052B] Sed hoc inter homines. Quia potest falli homo, potuit falli imperator, quando preces misisti: dixisti enim quod voluisti: et cui dixisti, nescit an verum sit: dimisit te adversario tuo convincendum: et si ante judicem convictus fueris de mendacio, quia non potuit ille non praestare, nesciens an fueris mentitus, ibi careas ipso beneficio quod impetrasti.« Ipsam autem legem a tanto viro expositam, hic non vidi ponendam. Unde constat, quia si carere debet eo quod per mendacium impetravit, cautius est ut investigetur veritas, antequam per mendacium quiddam, nisi inquisitionem, impetret: dicente sancto et cauto rege: Causam quam nesciebam diligentissime investigabam (Job XXIX). Et si episcopus a se electorum, vel a primate suo deputatorum episcoporum [Col. 1052C] judicium, aut synodi canonicis judiciis, ut quod secus quam debuerit, egit, emendet, obedire noluerit, habemus inde sacris canonibus decretum judicium quod debeat sustinere. Et si homo vestrae militiae vestris missis et legibus saeculi, ut ab injusto clamore quiescat, parere contempserit, habetur judicium in capitulis, de his qui vel injuste per calumniam super alios queruntur, vel qui judicatam repetunt causam.

Propterea, domine Christianissime ac sapientissime, providete vestrae saluti, providete honori, providete bonae famae quam longe lateque habetis, et de ecclesiarum ditatione, et de sacerdotum ac servorum Dei veneratione; et nolite maculare illam gloriosam famam vestram, propter cujuscunque socordiam: [Col. 1052D] etiam nec pro cujuscunque ejectione, simulantes crudelitatem in actione, quam non habetis in mente, et facientes aut praecipientes quod dignitati nominis vestri non convenit. Legentes in libro Machabaeorum, quid Eleazarus, cum a suis familiaribus quod famam suam non decebat, suaderetur, respondit: Non, inquiens, aetatem nostram dignum est fingere, ut multi adolescentium arbitrantes Eleazarum nonaginta annorum transisse ad vitam alienigenarum, et ipsi propter meam simulationem, et propter modicum corruptibilis vitae tempus decipiantur, et per hoc maculam atque exsecrationem meae senectuti conquiram (II Mach. IV). Quod enim ille de corporis senectute dicit, vos in ministerii et nominis [Col. 1053A] ac sapientiae dignitate necesse est intelligere, dicente Domino ad Moysen: Congrega mihi septuaginta viros de senioribus Israel, quos tu nosti quod senes populi sint (Num. XI). Unde S. Gregorius: »Sicut plerumque juvenes dici solent, qui nulla consilii gravitate deprimuntur, ita senes Scriptura sacra vocare consuevit, qui non sola quantitate temporum sed morum grandaevitate maturi sunt.« Unde per quemdam sapientem dicitur: Senectus venerabilis est, non diuturna, neque numero annorum computata. Cani sunt autem sensus hominis et aetas senectutis vita immaculata. Hinc est ergo quod ad Moysen Dominus dicit: congrega mihi septuaginta viros de senioribus Israel quos tu nosti quod senes populi sint. In quibus quid aliud quam senectus [Col. 1053B] cordis requiritur, cum tales jubentur eligi, qui senes sciuntur. Si enim senectus in eis corporis quaereretur, a tantis sciri poterant a quantis videri. Dum vero dicitur, quos tu nosti quod senes populi sint, profecto liquet, quia senectus mentis, non corporis eligenda nuntiatur.

Quia, Domine, charissima et venerabilis dominatio vestra, imo divina jussio mihi praecepit, et ego inde sum voluntarius debitor, ut quae ad salutem, et vestri nominis ac ministerii dignitatem pertinere scio, non taceam, humiliter postulans moneo, quatenus sapientia vestra recogitet, et quod exordinatum est, ordinet, ne diutius haec irreverentia erga Dei Ecclesiam maneat et quantocius scandalum in episcopos excitatum competenti satisfactione sedetur. [Col. 1053C] Et ideo hinc tam inculcanter scribo, quia propter Regem regum tacere quae saluti et utilitati vestrae necessaria esse cognosco, non audeo: ad cujus judicium vos et ego in conspectu totius humani generis, omniumque angelorum atque archangelorum veniemus; ubi reddemus rationes, non solum de propriarum personarum actionibus, locutionibus atque cogitationibus: verum et de ministeriorum susceptorum officiis, qualiter in eis ea quae ad ministeria pertinent, sincero corde et justis actibus egerimus; dicente ipso: Juste quod justum est exsequaris (Deut. XVI). Juste ergo justum exsequi est in assertione justitiae solam eamdem justitiam quaerere. Nam si quod mihi est dicendum et vobis est audiendum [Col. 1053D] tacuero, illud vae incurrere timeo quod Dominus per prophetam nobis miseris sacerdotibus comminatur, dicens: Vae his qui consuunt pulvillos sub omni cubito manus et faciunt cervicalia sub capite universae aetatis ad capiendas animas (Ezech. XIII). Pulvillos quippe sub omni cubito manus ponere est cadentes a sua rectitudine animas, atque in hujus mundi se dilectione reclinantes blanda adulatione refovere. Quasi enim pulvillo cubitus, vel cervicalibus caput jacentis excipitur, cum correptionis duritia peccanti subtrahitur, eique mollities favoris adhibetur, ut in errore molliter jaceat, quem nulla asperitas contradictionis pulsat. Sed haec rectores qui semetipsos diligunt, his procul dubio exhibent, a quibus se noceri posse in studio gloriae temporalis, timent. [Col. 1054A] Et idem Dominus per Moysen praecipit ut tabernaculum sacerdos ingrediens tintinnabulis ambiatur, quatenus voces praedicationis habeat, ne superni inspectoris judicium ex silentio offendat. Scriptum quippe est: Ut audiatur sonitus quando ingreditur et egreditur sanctuarium in conspectu Domini (Exod. XXVIII). Sacerdos namque ingrediens vel egrediens moritur, si de eo sonitus non auditur: quia iram contra se occulti judicis exigit, si sine praedicationis sonitu incedit. De qualibus sacerdotibus Dominus dicit, Canes muti non valentes latrare (Isa. XIV). Et quibus in uno comminatur per Ezechielem prophetam dicens: Si sacerdos non distinxerit populo, ipse quidem populus in suo peccato morietur, animam tamen ejus de manu sacerdotis requiram. Non ait, [Col. 1054B] quia extra peccatum populus est, non morietur, sed quia in suo peccato morietur; sed populus quidem pro seipso tantum, sacerdos vero etiam pro populo. Et quia nos si tacemus, quae ut dixi nobis dicenda, et vobis audienda sunt, peccatum incurrimus: et vos si audita, quod absit, non exauditis, a morte peccati liberi esse nequitis. Propterea intenta cordis aure devotio vestra percipiat, quod tonitruum divinae comminationis terribiliter insonat. Qui scandalizaverit, inquit, unum de pusillis istis qui in me credunt, expedit ei ut suspendatur mola asinaria in collo ejus et demergatur in profundum maris (Matth. XVIII). Haec enim poena tunc temporis gravior inter alias putabatur.

Quanti, domine charissime, in unius ecclesiae, et [Col. 1054C] unius episcopi contra ecclesiasticas regulas praejudicio putatis scandalizati sunt, scandalizantur, et quicunque audierint, scandalizabuntur? Quia, sicut dicit S. Paulus apostolus: Cum patitur unum membrum, compatiuntur omnia membra (I Cor. XII). Quod enim quis videt in fratre, et in commissa sibi ecclesia, aut audit ex fratre, et ex commissa sibi ecclesia, quid putatis illum de se et de sibi commissa ecclesia posse conjicere, si eum et sibi commissam ecclesiam nutu divino in potestatem vestram contigerit devenire? Non enim levi auditu eorum corda percelluntur, qui audiunt. Quia non de crimine per legitimos accusatores, sicut praecipiunt canones, apud primatem provinciae accusatus: non ad synodum [Col. 1054D] regulariter evocatus: non in judicio praesens, non judicium regulare refugiens, non in judicio regulari contra eum aliis accusatoribus et aliis testibus productis, nec vel testium testimonio facta inquisitione, utrum ex auditu, an ex scientia fuerint testificati: non legaliter ac canonice de personis accusantium ac testificantium facta requisitione, cujus qualitatis et dignitatis, ac quantitatis fuerint: non causis actuum scriptis insertis, non licentia respondendi et defendendi illi concessa; non de crimine vel exsilii causa confessus nec regulariter convictus, non partibus praesentibus, id quod a suis judicibus judicatum fuit scriptis sententia recitata, non canonico et episcopali judicio, ab ordine episcopali dejectus episcopus, suis rebus spoliatus, et cum ecclesia [Col. 1055A] sua cujus res et facultates vel officio defuncto, vel morte perfuncto episcopo per oeconomum futuro episcopo servari debent, contra omnes leges, et contra omnia jura, divina scilicet et humana, saecularium praejudicio proscriptione est condemnatus; cum non tantum aut prave sentientes episcopi, aut majestatis rei, aut criminibus accusati, verum Arius et Eutyches presbyteri non nisi conciliorum judicio gradibus spoliati, et eorum decreto ab imperatoribus legantur proscripti, et in exsilium deportati. Ego vero verbis non possum exprimere quanta constringar in mente angustia, quoniam per ora multorum audio volitare, quia homines omnium gentium, etiam et Judaei Christianae legis inimici, passim legum suarum judicantur judicio: bubulcus quoque et subulcus, [Col. 1055B] atque opilio habent legem: et contra omnem consuetudinem Christianorum principum, et contra praecepta Domini dominorum dicentis, et in propheta, atque in Evangelio, et in Apostolo, Non facies quod iniquum est, nec injuste judicabis. Juste judica proximo tuo (Levit. XV); et: Si vere utique justitiam loquimini, juste judicate, filii hominum (Psal. XVII). Quia: In quo judicio judicaveritis, judicabitur de vobis (Matth. XVII). Videlicet aut justo judicio damnabimini, pro eo quod fratrem injusto judicio condemnastis: aut juste judicantibus vobis justitia respondebit. Ergo sic loquimini et sic facite, sicut per legem libertatis incipientes judicari; hoc est, per legem libertatis, scilicet Evangelii, judicandi. Episcopus qualiscunque cum sua Ecclesia, legem ecclesiasticam [Col. 1055C] laicorum ac quarumdam infamium personarum, non judicio sed colludio atque ludibrio, a vobis ignominiose proscriptus, habere non potuit. Unde legalis sententia, quam ut praedecessores illius, B. Gregorius in commonitorio Joanni dato decrevit esse canonicam, dicit: »Necesse est ut quod contra leges est actum firmitatem non habeat.« Et S. Augustinus in libro de vera Religione, dicit: »In istis temporalibus legibus quanquam de his homines judicent, cum eas instituunt; tamen cum fuerint institutae atque firmatae non licebit judici de ipsis judicare, sed secundum ipsas. Conditor tamen legum temporalium si vir bonus et sapiens est, illam ipsam consulit aeternam, de qua nulli animae judicare datum est, ut secundum ejus incommutabiles regulas quid [Col. 1055D] sit pro tempore jubendum vetandumque discernat. Aeternam igitur legem mundis animis fas est cognoscere, nefas est judicare.« De qua B. Prosper dicit:

Lex aeterna, Dei stabili regit omnia nutu,
   Nec mutat vario tempore consilium.

Nam si imperatores Romanorum suam legem aeternam, vel perpetuam appellaverunt, multo magis lex illa aeterna est, quae est sancto Spiritu promulgata. De qua S. Leo post discretionem quae in ea est ostensam dicit: »In his quae vel dubia fuerint, vel obscura, id novimus sequendum, quod nec praeceptis evangelicis contrarium, nec decretis sanctorum inveniatur adversum.« Quae, inquit S. Coelestinus, [Col. 1056A] »a nobis res digna servabitur, si decretalium norma constitutorum pro aliquorum libitu, licentia populis permissa frangatur?« Et sacrum Carthaginense concilium sub Grato episcopo dicit: »De quibus apertissime divina Scriptura sanxit, non differenda sententia est, sed potius exsequenda. Nemo contra prophetas, nemo contra Evangelia, nemo contra apostolos facit sine periculo: et quae facta vel dicta superius comprehensa sunt, vel aliis conciliis conscripta, quae secundum legem inveniuntur, custodire nos oportet. Si quis vero statuta supergressus corruperit, vel pro nihilo habenda putaverit, si laicus est communione, si clericus est honore privetur.« Quia ut S. papa Hilarius decernens dicit: »Non minus in sanctarum traditionum delinquitur sanctiones, [Col. 1056B] quam in injuriam ipsius Domini prosilitur.«

Qua de re flens dico, et corde moerenti gemens pronuntio, quia nunc lex Domini irreprehensibilis nostris infelicibus et periculosissimis temporibus tantum vigorem non habet reverentia divinitatis, sicut antequam nomen Christi in honore per universum orbem fieret, leges Romanae habebant timore imperatoris. Legimus quippe in Actibus apostolorum quoniam cum Paulus et Silas caesi, in carcerem missi sunt, quia miserunt magistratus ut dimitterentur. Paulus autem dixit eis: Caesos nos publice indemnatos homines Romanos miserunt in carcerem, et nunc occulte nos ejiciunt. Non ita, sed veniant, et ipsi nos ejiciant. Nuntiaverunt autem magistratibus lictores verba haec; timueruntque audientes quod [Col. 1056C] Romani essent, et venientes deprecati sunt eos, et ejicientes rogabant ut egrederentur de urbe (Act. XVI). Et item in eadem sacra historia: Quia non est consuetudo Romanis damnare aliquem hominem, priusquam is qui accusatur praesentes habeat accusatores, locumque defendendi accipiat ad abluenda crimina (Act. XXV). Et item cum torquendus esset, dicens se esse Romanum, dimissus est. Unde non perfunctorie audire debetis quod coelestis tuba Paulus apostolus dicit: Sic autem peccantes in fratres, et percutientes conscientiam eorum infirmam, in Christum peccatis (I Cor. VIII). Et in sacra Regum historia scriptum est: Si peccaverit vir in virum, placari ei potest Dominus: si autem in Domino peccaverit vir, quis orabit pro eo? (I Reg. II.) Mementote facti memorandi [Col. 1056D] Theodosii, et memorabilis viri Ambrosii, et quia excessit ut homo Theodosius, corripuit eum ut verus sacerdos Ambrosius, et recepit patienter atque humiliter per illum divinam correctionem Theodosius. Et ideo exaltatus est, et merito et nomine, et sanctitatis insigne super omnes post Constantinum Romanos imperatores. Felix ille imperator qui suo tempore talem habuit sacerdotem, qui post dignam pro excessu satisfactionem fecit illi ponere, et confirmare legem, ut si moto animo severius vindicare in aliquos princeps quisque decerneret, ministri reipublicae usque ad triginta dies eamdem legem exsequi non auderent, donec refrigerato animo, et in se reverso, quid verum esset, videret, et exsequi quod justum [Col. 1057A] esset, decerneret. Nam impedit ira virum ne possit cernere verum, quia, ut quidam sapiens dixit, cogitationes iracundi vipereae sunt generationis; prius enim mentem comedunt, matrem suam. Et Apostolus: Ira, inquit, viri justitiam Dei non operatur (Jac. I). Et felix sacerdos Dei Ambrosius, qui in tempore talis fuit imperatoris. Scriptum est enim: Beatus qui enarrat justitiam auri audienti (Eccli. XXIV). Felices quoque ambo, et sacerdos et imperator. Quia ne ira Dei pro excessu descenderet super imperatorem, habuit suo tempore sacerdotem, de quo non questus est Dominus, quod de nobis modo queritur dicens: Quaesivi unum qui interponeret sepem et staret oppositus contra me, ne dissiparem eum, et non inveni (Ezech. XXII). Hinc est quod Isaias nostrae [Col. 1057B] miseriae et calamitatis in se sumens personam graviter coram Deo deplorat, dicens: Omnes nos cecidimus quasi folium, et iniquitates nostrae quasi ventus abstulerunt nos, nec est qui invocet nomen tuum qui consurgat et teneat te (Isa. LXIV). Quomodo enim nos illum irascentem tenere et placare possumus, qui, ut sanctus Gregorius conqueritur: »Ad exteriora negotia delapsi sumus, et aliud ex honore suscepimus, atque aliud officio actionis exhibemus; ministerium praedicationis relinquimus, et ad poenam nostram, ut video, episcopi vocamur, qui honoris nomen, non virtutem tenemus.« Et: »Relinquunt namque Dominum hi qui nobis commissi sunt, et tacemus; in pravis actibus jacent, et correptionis manum non tendimus; quotidie per multas nequitias [Col. 1057C] pereunt, et eos ad infernum tendere negligenter videmus. Sed quomodo nos vitam corrigere valeamus alienam, qui negligimus nostram? Curis enim saecularibus intenti, tanto insensibiliores intus efficimur, quanto ad ea quae foris sunt studiosiores videmur. Usu quippe curae terrenae, a coelesti desiderio obdurescit animus, et dum ipso suo usu durus efficitur per actionem saeculi, ad ea molliri non valet, quae pertinent ad charitatem Dei;« et reliqua quae ibidem idem sanctus de negligentibus sacerdotibus prosequitur. Unde quanto minoris meriti sumus, ut Dominum contra vos, si iratus fuerit, tenere possimus, tanto magis non solum actus vestros corrigere, verum ne in praeceptionibus vestris, quas vel verbo, vel scripto decernitis, vel decrevistis, sive decreveritis, quod [Col. 1057D] absit, aliqua injustitia vel praesumptio sive indiscretio sit, sollicite providere debetis, timentes comminationem aeterni judicis qui dicit: Vae his qui condunt leges iniquas, et scribentes injustitiam scripserunt, ut opprimerent in judicio pauperes, et vim facerent causae humilium populi mei; ut essent viduae praeda eorum, et pupillos deciperent. Quid facietis in die visitationis et calamitatis de longe venientis? Ad cujus auxilium confugietis, et ubi derelinquetis gloriam vestram, ne incurvemini sub vinculo, et cum interfectis cadatis? Super omnibus his non est aversus furor ejus, sed adhuc manus ejus extenta (Isa. X).

Et quia supra ostendi ex verbis beati Gelasii, duo sunt quibus principaliter mundus hic regitur: auctoritas [Col. 1058A] sacra pontificum et regalis potestas, in quibus tanto gravius est pondus sacerdotum, quantum etiam pro ipsis regibus hominum, in divino reddituri sunt examine rationem; solerter providere debetis, ne extra ministerium vestrum, sicut, Deo gratias, hactenus providistis, malum in sacerdotalem ordinem, et in his quae eidem ordini Spiritus sancti dono commissa sunt, contra praeceptum Domini extendatis, lectione frequentantes, et mente condentes quod scriptum est in secundo libro Paralipomenon: Fecit, inquit, Ozias rex quod erat rectum in oculis Domini, et exquisivit Dominum. Cumque requireret Dominum, direxit eum in omnibus, et adjuvit eum contra Philistiim, et contra Arabas qui habitabant in Corbaal, et contra Ammonitas, et divulgatum est nomen ejus usque in introitum [Col. 1058B] Aegypti propter crebras victorias: et habuit multa pecora, tam in campestribus quam in eremi vastitate. Vineas quoque habuit et vinitores in montibus et in Carmelo. Eratque homo agriculturae deditus. Et fuit numerus totius exercitus ejus trecentorum decem millium et centum. Sed cum roboratus esset, elevatum est cor ejus in interitum suum, et neglexit Dominum suum. Ingressusque templum Domini, adolere voluit incensum super altare thymiamatis. Statimque ingressus post eum Azarias sacerdos, et cum eo sacerdotes Domini octoginta, viri fortissimi, restiterunt regi atque dixerunt: Non est tui officii, Ozia, ut adoleas incensum Domino. Sacerdotum, hoc est, filiorum Aaron qui consecrati sunt ad hujuscemodi ministerium, est istud officium. Egredere de sanctuario, nec contempseris, quia non [Col. 1058C] reputabitur tibi in gloriam hoc a Domino Deo. Iratus est Ozias, et tenens in manu thuribulum ut adoleret incensum, minabatur sacerdotibus; statimque orta est lepra in fronte ejus coram sacerdotibus in domo Domini super altare thymiamatis. Cumque respexisset eum Azarias pontifex et omnes reliqui sacerdotes, viderunt lepram in fronte ejus, et festinato expulerunt eum. Sed et ipse perterritus acceleravit egredi, eo quod sensisset illico plagam Domini. Fuit igitur Ozias rex leprosus usque ad diem mortis suae, et habitavit in domo separata plenus lepra ob quam et ejectus fuerat de domo Domini (II Par. XXVI).

In quo facto, quia sicut Scriptura dicit: Haec autem in figura contingebant illis, scripta sunt autem propter nos (I Cor. X), diligenter attendendum est quandiu [Col. 1058D] Ozias Dominum coluit, pacifice regnum tenuit, et contra vicinas et alienigenas gentes crebras victorias habuit. Postquam autem officium non suum praesumpsit, sed in sacerdotale ministerium contra fas manum praesumptionis extendit, usque ad diem mortis suae lepra plenus in domo separata permansit, et victoriam nullam fecit: nec cum aliis qui bellabant bella Domini pro inimicis Israel, qui Ecclesiae typum tenuerat, perfusus lepra, id est, gravi peccato percussus atque perculsus habitare praevaluit. Sic et eorum judicio quibus dicit Dominus: Non vos estis qui loquimini, sed Spiritus Patris vestri qui loquitur in vobis (Matth. X), et per quos eodem Spiritu sacri promulgati sunt canones; voluntarie atque ex deliberatione quiscunque [Col. 1059A] violans et convellens constituta divina, quia docente Petro, Non est personarum acceptor Deus (Act. X), ab Ecclesiae corpore separatus, nisi per poenitentiam et sacerdotalis indulgentiae reconciliationem eidem Ecclesiae fuerit reincorporatus, erit ab aeterna Ecclesia separatus. Unde et Apostolus praecipit, Cum hujusmodi nec cibum sumere (I Cor. V). Et item omnibus, Christo in se loquente, denuntiat dicens: Nolite communicare operibus infructuosis tenebrarum (Ephes. V). Quam sententiam exponens beatus Augustinus, dicit: »Duobus modis non te maculat malus: si non consentias, et si redarguas; hoc est non communicare, non consentire. Communicatur quippe, quando facto ejus consortium voluntatis vel approbationis adjungitur. Hoc ergo nos admonens [Col. 1059B] Apostolus, ait: Nolite communicare operibus infructuosis tenebrarum. Et quia parum non erat consentire, si sequeretur negligentia disciplinae, magis autem, inquit, et redarguite. Videte quemadmodum utrumque complexus est: nolite communicare: nolite consentire, nolite laudare, nolite approbare. Quid est autem, magis et redarguite? Reprehendite, corripite, coercete. Deinde in ipsa reprehensione vel coercitione aliorum peccatorum, cavendum est ne se extollat qui alterum corripit; et qui se putat stare, videat ne cadat; foris terribiliter personet increpatio, intus lenitatis teneatur dilectio. Neque ergo consentientes sitis malis, ut approbetis; neque negligentes, ut non arguatis; neque superbientes, ut insultanter arguatis.«

[Col. 1059C] Et nolite putare, domine charissime ac benignissime, quia quocunque carnalis propinquitatis affectu, vel quia tantum in episcopo Rhemensis provinciae indignitati meae commissae ista sunt acta, commotus haec scripserim; sed zelo, de quo et in psalmo et in Evangelio scriptum est: Zelus domus tuae comedit me (Psal. LXVIII), videlicet zelo universalis Ecclesiae, quae domus Dei est, et sacri ordinis sacerdotalis, quod unum in omnibus episcopis est, et officii meae exiguitatis, legens electos Dei propter leges paternas, etiam mortem corporis appetisse, et in laudibus divinis Ecclesiam catholicam cantare sanctum: Qui pro lege Dei sui certavit usque ad mortem (II Mach. VI et VII). Vestrae nihilominus zelo salutis et optandae nobis prosperitatis haec scripsi. Tandem peto ut in [Col. 1059D] hoc servitutis meae obsequio diligentius discernatis, quoniam si quaedam ibidem mordacius resonant, non mihi verba sunt sensus: quae etsi forent, mansuetudo vestra debet modeste perpendere, quoniam adulator blandus est inimicus. Quod Scriptura dicit: Quia meliora sunt vulnera amici, quam odientis inimici oscula (Prov. XXVII). Non enim occupatam tenet vestram, sicut quorumdam captivatam mentem possidet vobis bene noti sententia, quae dicit: obsequium, id est, assentatio, videlicet adulatio, amicos, veritas odium parit: quia, ut veritatis amicus veritatem diligitis, scientes a Veritate dictum: Cognoscetis veritatem, [Col. 1060A] et veritas liberabit vos (Joan. VIII). Inhaereat itaque menti vestrae quod beatus Augustinus dicit, quia dolosi vel imperiti medici est, sic vulneri emplastrum imponere, ut aut noceat, aut non prosit. Et supra posita quae sine adulatione ad vestram salutem veritas per ora veridicorum protulit, vobis non displicebunt.



EXPOSITIO SECUNDA CUI TUTULUS: ROTULA.

Sacrum Carthaginense concilium dicit: »Quisquis episcoporum accusatur, ad primatem ecclesiae ipsius causam deferat accusator [a 1Kb] .«

Et item: »Quisquis episcoporum, presbyterorum, et diaconorum, seu clericorum, cum in Ecclesia fuerit [Col. 1060B] crimen institutum, vel civilis causa fuerit commota, si relicto ecclesiastico judicio publicis judiciis purgari voluerit, etiamsi pro ipso fuerit prolata sententia, locum suum amittat, et hoc in criminali. In civili vero, perdat quod evicit, si locum suum obtinere maluerit [b 1Kb] .«

Et Africanum concilium: »Quicunque, scilicet clericorum, ab imperatore cognitionem judiciorum publicorum petierit, honore proprio privetur; si autem episcopale judicium postulaverit, nihil ei obsit [c 1Kb] .«

Et ut de legibus Romanis, et multis hic pauca ponamus, Gratianus, Valentinianus et Theodoricus constituerunt: »Ne quis audeat apud judices publicos episcopum accusare, sed in episcoporum audientiam perferre non differat, quidquid sibi pro qualitate [Col. 1060C] negotii putat posse competere, ut in episcoporum aliorum judicio quae asserit contra episcopum valeant diffiniri.« Et item imperatores constituerunt, ut in privatis causis hujusmodi causa servetur, ne quemquam litigatorum sententia non a suo judice dicta constringat.

Et S. Leo sanctae Romanae Ecclesiae pontifex in synodo Romae habita, statuit dicens: »Tantam saeculi potestates circa sacerdotalem ordinem reverentiam praevalere voluerunt, etiam hi quos sub imperiali nomine terris divina potentia praeesse praecepit, ut jus distringendorum negotiorum episcopis sanctis juxta divalia constituta permiserint. Quod cum et juris antiqui edictis, et illatis frequentibus sit legibus constitutum, praesenti tempore a plerisque invenimus [Col. 1060D] fuisse calcatum. Nam praetermisso sacerdotali judicio, passim ad examen saecularium transierunt. Quocirca nobis visum est, ut hanc et sacrarum legum et nostri ordinis contumeliam, et ad praesens ulcisceretur plena districtio, et observandam formulam constitueret in futurum. Censemus itaque, ut quicunque, praetermisso sacerdote ecclesiae suae, ad disceptationem venerit saecularium, sacris liminibus expulsus a coelesti arceatur altario.«

Et in primo libro Capitulorum imperalium domni Caroli et domni Ludovici scriptum est, cap. 8: »Ut ad metropolitanum episcopum suffraganei episcopi [Col. 1061A] respiciant, et nihil novi audeant facere in suis parochiis sine conscientia et consilio sui metropolitani; nec metropolitanus sine eorum consilio.«

Et item in eodem libro, cap. 28: »Ut si clerici vel monachi inter se negotium aliquod habuerint, a suo episcopo dijudicentur; non apud saeculares.«

Et item in eodem libro, cap. 38: »Ut clerici ecclesiastici ordinis si culpam incurrerint, apud ecclesiasticos judicentur, non apud saeculares.«

Et haec constituta sunt de his quae ab episcopo, vel presbytero, seu diacono committuntur, sive in criminalibus, sive de civilibus, id est de pecuniariis causis. Caeterum de rebus et mancipiis, et mancipiorum commissis, episcopi ex Ecclesiis nobis commissis, vel de proprietatibus clericorum, advocatos dare [Col. 1061B] secundum consuetudinem non abnuimus.

Ubi autem ea emendari debeant, quae episcopi vel clerici in criminalibus vel civilibus committunt, leges manifeste demonstrant, dicentes multis decernentibus imperatoribus. Ex quibus omnibus hic legem Valentiniani et Valentis ponemus, qui decreverunt: »Ut ultra provinciae terminos accusandi licentia prohibeatur.«

Et hinc sacrum Carthaginense concilium statuit: »Ut accusatus et accusator in eo loco unde est ille qui accusatur, locum sibi eligat proximum, quo non sit difficile testes perducere, ubi causa finiatur [a 1Kb] .«

Et item leges dicunt: »Si quis adversarium aut repetitione aut criminis objectione pulsaverit, in provincia in qua consistit ille qui pulsatur, suas exerat, actiones, nec aestimet adversarium suum alibi, aut [Col. 1061C] longius ad judicium pertrahendum. Ille vero qui pulsatus fuerit, si judicem suspectum habuerit, liceat appellare.«

Et S. Innocentius ad Victricium episcopum: »Si quae, inquit, causae vel contentiones inter clericos, tam superioris ordinis, quam etiam inferioris fuerint exortae, ut secundum synodum Nicaenam congregatis ejusdem provinciae episcopis, jurgium terminetur; nec alicui liceat, (sine praejudicio tamen Romanae Ecclesiae, cui in omnibus causis debet reverentia custodiri), relictis his sacerdotibus qui in eadem provincia Dei Ecclesiam nutu divino gubernant, ad alias convolare provincias. Quod si quis forte praesumpserit, et ab officio cleri submotus, et injuriarum reus ab omnibus judicetur. Si autem majores causae in [Col. 1061D] medio fuerint devolutae, ad sedem apostolicam, sicut synodus statuit, et vetus consuetudo exigit, post judicium episcopale referatur.« Unde Carthaginense dicit concilium: »Ut a quibuscunque judicibus ecclesiasticis ad alios judices ecclesiasticos, ubi major est auctoritas, fuerit provocatum, non eis obsit, quorum fuerit soluta sententia, si convinci non potuerint vel inimico animo judicasse, vel aliqua cupiditate aut gratia depravari. Sane si ex consensu partium electi fuerint judices, etiam a pauciori numero quod constitutum est, non liceat provocari [b 1Kb] .« Qualiter autem sententia finiri debeat, leges et sacri canones [Col. 1062A] monstrant dicentes, ut vel in synodo, vel per judices, sive quos conquirentibus primates dederint, sive quos ipsi vicinos ex consensu delegerint.

Deputatos autem judices episcopos, ut Africanum dicit concilium. »Ab illo primate sunt dandi, in cujus provincia causa versatur. Si autem ex communi placito conquirentes vicinos judices elegerint, aut unus eligatur, aut tres; et si tres elegerint, aut omnium sententiam sequantur, aut duorum.«

Et Chalcedonense concilium dicit: »Si quis clericus adversus clericum habet negotium, non deserat episcopum proprium, et ad saecularia percurrat judicia; sed prius actio ventiletur apud episcopum proprium, vel certe consilio ejusdem episcopi, apud quos utraeque partes voluerint, judicium continebunt. [Col. 1062B] Si quis autem praeter haec fecerit, canonis correctionibus subjacebit [c 1Kb] .«

Et S. Gregorius ex legibus et sacris canonibus constituit scribens ad Bonifacium, defensorem Corsicae, et vices agentem apostolicae sedis, quas in istis regionibus primates provinciarum tenent: »Si quis, inquit, contra clericum causam habuerit, episcopum ipsius adeat. Qui si forte suspectus fuerit, exsecutor vel ab ipso, vel, si et hoc actor refugerit, a tua est experientia deputandus, qui partes sibi mutuo consensu judices compellat eligere, a quibus quidquid fuerit definitum, ita vel tua, vel episcopi sollicitudine, servata lege, modis omnibus compleatur, ut non sit unde possint litigiis fatigari.« Et si laicus contra episcopum civilem, id est pecuniariam causam [Col. 1062C] habuerit, episcopus admoneri vel compelli ab his quorum interest debet; similiter et laicus admoneri vel compelli debet a reipublicae potestate, ut ad arbitrium, id est ad judicium ex utraque parte electorum judicum veniant, et eorum judicio causa finiatur.

Sicut ad Malchum episcopum idem S. Gregorius ex legibus et sacris regulis scribens demonstrat: »Praeterea, inquit, fraternitatem tuam praesenti praeceptione curavimus admonendam, ut Stephanum episcopum ad eligendum compellas venire judicium: et quidquid inter praedictum Joannem virum magnificum, et supradictum episcopum, electorum fuerit sententia diffinitum, ad effectum perducere non omittat.

[Col. 1062D] Et hinc leges quas servat Ecclesia dicunt, observare autem specialiter judices debent: »Ut in omnibus causis sententia quae deliberata fuerit constitutis pariter partibus recitetur; ut ab his a quibus causa dicta est, ad integrum quae dicta fuerit sententia cognoscatur, et quidquid praesentibus partibus in causis fuerit ordinatum, habebit plenissimam firmitatem, nec poterit immutari.«

Et quia imperatores, qui suo tempore fuerit de pecuniariis causis ecclesiasticum ministrum, et reipublicae administrantem, judices ad causam de accusato episcopo, sicut leges et canones jubent, deputaverunt, [Col. 1063A] B. Gregorius in epistola decretali ad Joannem episcopum Larissaeum demonstrat dicens: »Cumque porrecta appellatio per homines Hadriani episcopi, caeteraque quae penes te gesta sunt, piissimis fuissent deportata principibus, deputatis, ut diximus, Honorato apostolicae sedis diacono, et Sebastiano glorioso antigrapheo, cunctisque subtiliter examinatis, a serenissimis principibus sunt ab omnibus jussionibus absoluti.«

Unde leges quas probat Ecclesia: »Res, inquiunt, judicatae videntur ab his qui imperium potestatemque habent, vel qui ex auctoritate eorum inter partes dantur.«

Et notandum, ut praemisimus, quoniam imperatores leges saeculi et Ecclesiae conservantes, ad causam [Col. 1063B] pecuniariam, id est civilem, inter episcopum et saeculares investigandam ac diffiniendam, cum ministro ecclesiastico administrantem reipublicae deputarunt. Si vero episcopus aut veraciter, aut simulata infirmitate, aut alia qualibet occasione se dixerit non posse venire ad synodum, aut ad electorum judicium contra adversum se conquirentem, eligat sibi judices, aut deputatos suscipiat, sicut ex legibus et regulis sacris praemisimus; et mittat pro se personam instructam ad locum, et diem destinatum, quae exsecutionem et diffinitionem legaliter et regulariter ad voces illius in electorum judicio prosequatur; et quod fuerit exsecutum ac diffinitum, suscipiat observandum, sicut regulae ac decreta sanctae sedis Romanae pontificum, sed et S. Gregorius [Col. 1063C] saepissime in epistolis suis ex legibus et regulis sacris agendum demonstrat.

Ex quibus unum de pluribus hic beati Gregorii decretum ponere censui, quod ad Fortunatum episcopum scribens: »Fraternitatem, inquit, tuam his hortamur affatibus, ut cessante omni excusatione, personam huc instructam sub festinatione transmittas, quae aut in electorum, aut certe in deputatorum a nobis judicio, si qua pro tuis partibus sunt, agere, et adversariorum intentionibus ac objectis valeat per omnia respondere, ut veritate cognita, salubrem hic finem suscipiat.«

Et in epistola ad Sergium defensorem Siponti: »Experientiae tuae praesenti auctoritate praecipimus, ut Fruniscendum admonere studeat, quatenus si [Col. 1063D] quid de obstrictu redhibere Ecclesiae cognoscit, satisfacere dilatione postposita non desistat. Alioquin mora cessante ad electorum accedat te compellente judicium, et quidquid veritate cognita sacrosanctis evangeliis fuerit statutum, ita ad effectum exsecutionis tua instantia perducatur, ut hujus rei denuo ad nos querela non redeat.«

Et hic leges Romanae, in re pecuniaria, tormenta, nisi cum de rebus hereditariis quaeritur, non adhibent. Alias autem jurejurando aut testibus explicantur. Et si episcopus noluerit suis coepiscopis ac judicibus a se electis, vel a primatibus deputatis [Col. 1064A] obedire, Africani concilii judicium sustinebit, quo dicitur: »A judicibus aut quos communis consensus elegerit, non liceat provocari; et quisquis probatus fuerit pro contumacia nolle obtemperare judicibus, cum hoc primae sedis episcopo fuerit probatum, det litteras ut nullus ei communicet episcoporum, donec obtemperet [a 1Kb] .« Et si laicus quaerens contra episcopum noluerit obedire judicibus, a principe reipublicae, et Ecclesiae tutore ac defensore, et regia benignitate protectore . . . . . . . . .

In capitulis imperialibus scriptum est, libro secundo: »De his qui injuste super alios querelas faciunt: ut si inde convicti fuerint, propter illam calumniam secundum legem et aequitatem justitiam reddant.«

[Col. 1064B] Et hinc libro tertio scriptum habetur: »De his qui causam judicatam repetere praesumunt, sed et de his qui legem observare contempserint, ut per fidejussores ad praesentiam regis deducantur.«

De his vero qui Romanis legibus judicantur, decretum est: »Ut qui per calumniam injuriae actionem instituit, extra ordinem puniatur; omnes enim calumniatores exsilii vel insulae relegatione aut ordinis amissione puniri placuit.«

Regia igitur sollicitudo, a Rege regum et aequissimo judice Deo, ut in directione cordis judicium judicetur, constituta, provide solliciteque providere debet, ut tales judices cum episcopis ad causam inter ecclesiasticos et saeculares dirimendam eligat et constituat, qui religiosi sint, et Dominum timeant, [Col. 1064C] et non muneris praemio, non favoris, vel propinquitatis, aut amicitiae gratia, non indebitae subjectionis obsequio, non alterius partis odio, personam accipiant in judicio; sed absque contentione et livore, sicut ipsa Veritas dicit: Non secundum faciem, sed justum judicium judicent (Joan. VII). Et hoc non in publico judicii loco, sed in privato: quia episcopi non in consistorio regum, non in praetorio judicum, nec nisi ab episcopis, in synodo, aut in privato loco a primatibus deputatorum, aut a se electorum judicum judicio debent aut possunt regulariter judicari.

Et praetexato modo supradictas leges tam publicas quam ecclesiasticas in suis temporibus servari decrevisse didicimus antiquos imperatores, et praedecessores [Col. 1064D] ac progenitores vestros, episcopis et viris ecclesiasticis: et nobis vestra dilectissima et benignissima dominatio servaturam se verbo et subscriptione promisit in Carisiaco: ubi hoc capitulum in consultu ac consilio fidelium vestrorum tam episcoporum quam et laicorum condidistis, et ei subscripsistis, dicentes: Quantum sciero, et rationabiliter potuero, Domino adjuvante, unumquemque vestrum, secundum suum ordinem et personam honorabo et salvabo, ei honoratum et salvatum absque ullo dolo et damnatione vel deceptione conservabo. Et unicuique competentem legem et justitiam conservabo. [Col. 1065A] Et qui illam necesse habuerit et rationabiliter petierit, rationabilem misericordiam exhibebo, sicut fidelis rex suos fideles per rectum honorare, et salvare, et unicuique competentem legem et justitiam in unoquoque ordine conservare, et indigentibus, et rationabiliter petentibus rationabilem misericordiam debet impendere; et pro nullo homine ab hoc, quantum dimittit humana fragilitas, per studium, aut malivolentiam, vel alicujus indebitum hortamentum deviabo, quantum mihi Deus intellectum et possibilitatem donaverit. Et si per fragilitatem contra hoc mihi subreptum fuerit, cum hoc recognovero, illud emendare curabo.« Nos autem fideles vestri, episcopi, et caeteri laicalis ordinis qui adfuerunt, hoc capitulum et vobiscum condidimus [Col. 1065B] et ei subscripsimus, unusquisque profitendo: »Quantum sciero et potuero, Domino adjuvante, absque ulla dolositate aut seductione et consilio et auxilio, secundum meum ministerium, et secundum meam personam, fidelis vobis adjutor ero, ut illam potestatem, quam in regio nomine et regno vobis Deus concessit, ad ipsius voluntatem, et ad vestram et fidelium vestrorum salvationem, cum debito honore et vigore tenere et gubernare possitis.



EXPOSITIO TERTIA CUI TITULUS: ADMONITIO.

Hanc legem decessores et praedecessores vestri reges Ecclesiae servaverunt: quae si aut per excessum principum, aut per negligentiam episcoporum aliquo [Col. 1065C] modo violata fuit, tamen correcta, sicut in eorum capitulis legitur, existit. Vos etiam, decessores vestros sequentes, hanc legem ecclesiasticam servaturos Deo et nobis promisistis, sicut hic continetur.

In libro primo capitulorum imperialium, domni Caroli avi, et domni Ludovici patris vestri, in lege ab ipsis confirmata, Ecclesiae et universis episcopis scriptum est, cap. 8. »Ut ad metropolitanum episcopum suffraganei respiciant, et nihil novi audeant facere in suis parochiis, sine conscientia et consilio sui metropolitani, nec metropolitanus sine eorum consilio.« Item in eodem libro, cap. 28. »Ut si clerici, vel monachi inter se negotium aliquod habuerint, a suo episcopo dijudicentur, non a saecularibus.« Item in eodem libro, cap. 38. »Ut clerici ecclesiastici [Col. 1065D] ordinis si culpam incurrerint, apud ecclesiasticos judicentur, non apud saeculares.« Item in eodem libro, cap. 77. »Quia juxta sanctorum Patrum traditionem novimus res Ecclesiae esse vota fidelium, pretia peccatorum, et patrimonia pauperum, cuique non solum habita conservare, verum etiam multa, Deo opitulante, conferre optamus. Tamen ut ab ecclesiasticis, de non dividendis rebus illius suspicionem dudum conceptam amoveremus, statuimus ut neque nostris, neque filiorum, et Deo dispensante, successorum nostrorum temporibus, qui nostram, vel progenitorum nostrorum voluntatem vel exemplum [Col. 1066A] imitari voluerint, ullam penitus divisionem aut jacturam patiantur.«

Et hoc cum aliis capitulum quod sequitur, vos ipse manu propria in villa quae dicitur Colonia, consensu episcoporum, et Warini, ac aliorum optimatum vestrorum, anno IV regni vestri confirmastis, et per Ricuinum Ludovico fratri vestro misistis: »De honore videlicet, et cultu Dei, atque sanctarum ecclesiarum, quae, auctore Deo, sub ditione et tuitione regiminis nostri consistunt, communiter, Domino mediante, decernimus, ut sicut tempore beatae recordationis domni ac genitoris nostri excultae ac honoratae, atque rebus ampliatae fuerunt, salva aequitatis ratione ita permaneant. Et quae a nostra liberalitate honorantur atque ditantur, de caetero sub integritate [Col. 1066B] sui serventur. Et sacerdos ac servi Dei vigorem ecclesiasticum et debita privilegia juxta reverendam auctoritatem obtineant. Eisdem vero regalis potestas, et illustrium virorum strenuitas seu reipublicae administratores, ut competenter suum ministerium exsequi valeant, in omnibus rationabiliter ac juste concurrant.«

Et hoc cum aliis capitulum quod subsequitur, in Belgivaco civitate, anno VI regni vestri coram Deo et angelis ejus, in fide et dextera vestra, per spatam [a 1Kb] vestram jurantes, sicut praesentes episcopi qui adfuerunt petierant, illis et caeteris episcopis regni vestri, ac successoribus suis, et eorum ecclesiis cunctis diebus vitae vestrae vos servaturos promisistis, petentibus: »Ut jus ecclesiasticum, et [Col. 1066C] legem canonicam nobis ita conservetis, sicut antecessores vestri, qui hoc bene et rationabiliter observaverunt, juxta quod sciri poterit, et Deus vobis posse dederit, nostris praedecessoribus conservaverunt.«

Et hoc cum aliis capitulum quod subsequitur, anno Incarnationis Dominicae DCCCLI in loco qui dicitur Marsana cum fratribus vestris Waltario [Lothario] et Ludovico manu propria per consilium et consensum fidelium vestrorum communium communiter confirmastis: »Ut nostri fideles unusquisque in suo ordine et statu veraciter sint de nobis securi, quia nullum abhinc in ante, contra legem et justitiam, vel auctoritatem ac justam rationem, aut damnabimus, aut dehonorabimus, aut opprimemus vel indebitis machinationibus affligemus; et [Col. 1066D] illorum, scilicet veraciter nobis fidelium, communi consilio, secundum Dei voluntatem, et commune salvamentum, ad restitutionem sanctae Dei Ecclesiae, et statum regni, et ad honorem regium, atque pacem populi commissi nobis pertinentia assensum praebemus, in hoc ut nulli non solum non sint nobis contradicentes et resistentes, ad ista exsequenda, verum etiam sic sint nobis fideles et obedientes, ac veri adjutores, atque cooperatores vero consilio, et sincero auxilio ad ista peragenda quae praemisimus, sicut per rectum unusquisque in suo ordine et statu, suo principi, et suo seniori esse debet.«

[Col. 1067A] Et hoc cum aliis capitulum quod subsequitur, in synodo apud Suessionis civitatem, in monasterio sancti Medardi, anno Incarnationis Dominicae octingentesimo quinquagesimo tertio vos servaturos professi estis: »Denuntiandum est omnibus, et a missis nostris ordinandum, ut omnes Ecclesiae presbyteri sub immunitate, ac privilegio, et ordinatione atque dispositione episcoporum singularum ecclesiarum in quibus consistunt, secundum canonicam auctoritatem et capitularia domni Caroli imperatoris avi nostri, et pii augusti Ludovici domni et genitoris nostri permaneant.«

Et hoc quod subsequitur, anno Incarnationis Dominicae octingentesimo quinquagesimo octavo, regni autem vestri decimo septimo, in Carisiaco palatio, consensu [Col. 1067B] episcoporum ac caeterorum fidelium vestrorum sponte manu propria confirmastis: »Quantum sciero, et rationabiliter potuero, Domino adjuvante, unumquemque vestrum secundum suum ordinem honorabo et salvabo, et honoratum et salvatum absque ullo dolo ac damnatione vel deceptione, conservabo. Et unicuique competentem legem et justitiam conservabo. Et qui illam necesse habuerit, et rationabiliter petierit, rationabilem misericordiam exhibeo; sicut fidelis rex suos fideles per rectum honorare et salvare, et unicuique competentem legem et justitiam in unoquoque ordine conservare, et indigentibus et rationabiliter petentibus rationabilem misericordiam debet impendere; et pro nullo homine ab hoc, quantum dimittit humana fragilitas, [Col. 1067C] per studium aut malivolentiam vel alicujus indebitum hortamentum deviabo, quantum mihi Deus intellectum et possibilitatem donaverit. Et si per fragilitatem contra hoc mihi subreptum fuerit, cum hoc recognovero voluntarie illud emendare curabo.«

Postea etiam in villa Breona, anno Incarnationis Dominicae octingentesimo quinquagesimo octavo, quando nos transmisistis ad excommunicandum fratrem vestrum, et populum qui cum eo super vos venerat, ut ab evasione regni vestri, et effusione sanguinis vestri, et fidelium vestrorum se cohiberent, haec talia plura vos servaturos cunctis diebus vitae vestrae nobis et omnibus episcopis regni vestri, et ecclesiis nobis commissis, et universis fidelibus vestris [Col. 1067D] legem et justitiam vos servaturos coram Deo et angelis ejus cum lacrymis publice professi fuistis.

Caeterum apud Confluentes, anno Incarnationis Dominicae octingentesimo sexagesimo, firmitas quae subsequitur inter vos et fratrem vestrum, ac nepotes vestros facta est, quam idcirco hic posui, quia Dei voluntas, et sanctae ipsius Ecclesiae status, et honor atque defensio, et populi Christiani nobis commissi, ubi non sexus, non dignitas, non ordo excipitur, salus, pax, et legis ac justitiae, atque rectae rationis conservatio, et vestra communis salus et honor est, ne per oblivionem de his quae ad eos pertinent, vobis ab aliquo [Col. 1068A] subripi possit, nec a quocunque vobis de ad vos pertinentibus contra firmitatem subripiatur. Firmitas autem ita se habet: »Amodo, et quandiu vixero, istum fratrem meum natura, et nepotes meos natura, ad Dei voluntatem et sanctae ejus Ecclesiae statum et honorem atque defensionem, et ad nostram communem salutem et honorem, et ad populi Christiani nobis commissi salvamentum et pacem, et ad legis ac justitiae atque rectae rationis conservationem, quantum mihi Deus scire et posse donaverit, et ipsi me obaudierint, et a me ipsi quaesierint, vero consilio, et secundum ut mihi rationabiliter et salubriter possibile fuerit, sincero auxilio adjutor ero.« Et reliqua [a 1Kb] .

Juris autem ecclesiastici leges Spiritu Dei conditae, [Col. 1068B] et ipsius sapientia qua conditores legum justa decernunt, decretae, quibus sancta moderatur Ecclesia, et, ut sanctus Leo dicit, totius sunt mundi reverentia consecratae, quos episcopis regni vestri et sibi commissis ecclesiis vos servaturos vovistis et promisistis, manifestae sunt. Quas qui non observat sine dubio contra Dei voluntatem, et sanctae ipsius Ecclesiae statum et honorem atque defensionem, contraque suam salutem, et justitiam atque directam rationem facit. De quibus legibus hic pauca, et causae unde agitur convenientia, ad memoriam vestram studui revocare

»Quisquis, inquit sacrum Carthaginense concilium, episcoporum, presbyterorum, diaconorum, seu reliquorum clericorum, cum in ecclesia ei fuerit [Col. 1068C] crimen constitutum, vel civilis causa fuerit commota, si, relicto ecclesiastico judicio, publicis judiciis purgari voluerit, etiamsi pro ipso fuerit prolata sententia, locum suum amittat, et hoc in criminali; in civili vero, perdat quod devicit, si locum suum obtinere maluerit [b 1Kb] .«

Et in beati Gregorii decretis ex Romanis legibus factis canonicis ad Joannem defensorem, constitutum est pro qualicunque civili vel criminali causa, quemcunque judicem non licere invitum episcopum ad judicium publicum provocare, producere vel exhibere. Sed si a clerico vel aliquocunque altercatio contra episcopum propter quamlibet causam fiat, apud metropolitanum vel primatem provinciae secundum sanctas regulas causam judicari debere. Et si [Col. 1068D] quid judicatis episcopus contradixerit, ad beatissimum sedis Romanae pontificem causa referatur. Et ille secundum canones et leges huic causae praebeat finem. Et sacrum Carthaginense concilium decrevit, ut »Quisquis episcoporum accusatur, ad primatem provinciae ipsius causam deferat accusator [c 1Kb] .« Et sanctione legis Gratiani, Valentiniani et Theodosii specialiter prohibetur: »Ne quis audeat apud judices publicos episcopum accusare; sed in episcoporum audientiam proferre non differat quidquid sibi pro qualitate negotii putat posse competere, ut in episcoporum aliorum judicio quae asserit contra episcopum [Col. 1069A] debeant definiri.« Et in decretis beati Gregorii ad Joannem, ex lege Gratiani, Valentiniani ac Theodosii: »Et in privatis, inquit, causis hujusmodi forma servetur, ne quemquam litigatorum sententia non a suo judice dicta constringat.« Et item ibi: »Necesse est ut quod contra leges factum est, firmitatem non habeat.«

Et Carthaginense concilium statuit: »Ut accusatus vel accusator in eo loco unde est ille qui accusatur, locum sibi eligat proximum, quo non sit difficile testes producere, ubi causa finiatur [a 1Kb] .« Et lege Valentiniani atque Valentis decernitur, ut ultra provinciae terminos accusandi licentia prohibeatur.

Et Africanum concilium: »Per episcopos, inquit, judices causa finiatur, sive quos eis (conquirentibus) [Col. 1069B] primates dederint, sive quos ipsi vicinos ex consensu delegerint [b 1Kb] .« Sicut in sequenti articulo dicitur, quod servari de causis in legibus constitutis, sicut sua loca demonstrant, et sanctus Gregorius decrevit. Et item sacri canones et decreta sedis Romanae pontificum, annis singulis per unamquamque provinciam bis in anno concilia celebrare praecipiunt; ut communiter simul cum omnibus episcopis congregatis, provinciae discutiantur quaestiones, et omnes controversiae dissolvantur.

Et item sacri canones Antiocneni et Gangrenses, atque decreta sedis Romanae pontificum jubent, ut »Quae sunt Ecclesiae, sub omni sollicitudine et conscientia bona, et fide quae in Deum est, qui cuncta considerat judicatque, serventur. Quae etiam dispensanda [Col. 1069C] sunt judicio et potestate pontificis, cui commissus est populus, et animae quae intra ecclesiam [Col. 1070A] congregantur.« Et: »Episcopus ecclesiasticarum rerum habeat potestatem ad dispensandum erga omnes qui indigent, cum summa reverentia et timore Dei. Participet autem et ipse quibus indiget, si tamen indiget, tam suis quam fratrum qui ab eo suscipiuntur necessariis usibus profuturis [c 1Kb] .«---»Si quis autem oblationes Ecclesiae extra Ecclesiam accipere vel dare voluerit, praeter conscientiam episcopi, vel ejus cui hujuscemodi officia commissa sunt, nec cum ejus voluerit agere consilio, anathema sit.« Et: »Si quis dederit vel acceperit oblata, praeter episcopum, vel eum qui constitutus est ab eo ad dispensandam misericordiam pauperibus: et qui dat, et qui accipit, anathema sit [d 1Kb] .«

Et concilium Chalcedonense decrevit: »Res ecclesiasticas [Col. 1070B] secundum sententiam episcopi dispensari, et redditus ecclesiae viduatae penes oeconomum ejusdem ecclesiae integros observari [e 1Kb] .«

Et sanctus Stephanus papa et martyr: »Quidquid in sacratis, loquitur, Deo rebus et episcopis injuste agitur, pro sacrilegio reputabitur.«

Et Carthaginense concilium sub Grato episcopo, judicavit ut »Si quis statuta supergressus corruperit, vel pro nihilo habenda putaverit, si laicus est, communione, si clericus est, honore privetur [f 1Kb] .« Quia, ut sanctus papa Hilarius decernens dicit: »Non minus in sanctarum traditionum delinquitur sanctiones, quam in injuriam Domini prosilitur.« Unde necesse est ut quae juste et rationabiliter vovistis et promisistis Domino conservetis, jubente [Col. 1070C] Dei Spiritu per prophetam: Vovete, et vota vestra reddite Domino Deo vestro (Psal. LXXV).«




[Col. 1069]
XIII. CAPITULA IN SYNODO APUD S. MACRAM AB HINCMARO PROMULGATA.
(Apud Labbeum, Conc. tom. VIII.)


[Col. 1069] Synodus quae fuit acta apud sanctam Macram, in loco qui dicitur Finibus Rhemensis parochiae [a 1Kb] ; tempore Ludovici regis, filii Ludovici Caroli filii, die IV Nonas Apriles, anno Christi 881, Joannis papae VIII, anno IX, Ludovici ejusdem regis anno XI [Imo II duntaxat, ut bene Sirmondus].



PRAEFATIO.
[Col. 1069D]

Diversarum provinciarum episcopi, quorum nomina tenentur subter ascripta, qui ante nequivimus, diversis occupationibus, tam paganorum infestationibus quam pravorum Christianorum insectationibus, praepediti, nunc anno incarnationis Dominicae 881, [Col. 1070D] indictione 14, IV Nonas Apriles, maxima necessitate compulsi, apud martyrium sanctae Macrae, in loco qui dicitur Finibus Rhemensis parochiae, in nomine Christi convenimus. Ab omnibus qui juste et pie in communione catholicae Ecclesiae, quae Christi est corpus, vivere volunt, ea quae sequuntur, Domino [Col. 1071A] mediante, observari decernimus, non nova condentes, sed quae a majoribus nostris secundum tramitem sanctarum Scripturarum statuta, et a Christianis imperatoribus ac regibus promulgata, et usque ad haec periculosa nostrae infelicitatis tempora fuere servata, quasi lumina in malignorum operum tenebras, quae excaecant diffidentiae filios, devocamus; ut falce sancti Spiritus, per divinum ministerium nostri officii perque regiae sollicitudinis potestatem ac ministros reipublicae, male pullulantia recidantur, et fructuosa Christianis mentibus inserantur.



CAPITULA.



I. Quod distinctae sint potestas regia et auctoritas pontificum.

[Col. 1071B] Haec namque sunt sacerdotalis officii, et regii ministerii: quia sicut in sacris legimus litteris, duo sunt, quibus principaliter mundus hic regitur, auctoritas sacra pontificum, et regia potestas. Solus enim Dominus noster Jesus Christus vere fieri potuit rex et sacerdos. Post incarnationem vero, et resurrectionem, et ascensionem ejus in coelum, nec rex pontificis dignitatem, nec pontifex regiam potestatem sibi usurpare praesumpsit: sic actionibus propriis dignitatibusque ab eo distinctis, ut et Christiani reges pro aeterna vita pontificibus indigerent, et pontifices pro temporalium rerum cursu regum dispositionibus uterentur: quatenus spiritalis actio a carnalibus distaret incursibus, et ideo militans Deo minime se negotiis saecularibus implicaret, ac vicissim [Col. 1071C] non ille rebus divinis praesidere videretur, qui esset negotiis saecularibus implicatus. Et tanto est dignitas pontificum major quam regum, quia reges in culmen regium sacrantur a pontificibus, pontifices autem a regibus consecrari non possunt: et tanto gravius pondus est sacerdotum, quam regum, quanto etiam pro ipsis regibus hominum in divino reddituri sunt examine rationem: et tanto in humanis rebus regum cura est propensior, quam sacerdotum, quanto pro honore et defensione ac quiete sanctae Ecclesiae, ac rectorum et ministrorum ipsius, et leges promulgando, ac militando, a Rege regum est eis curae onus impositum. Et legimus in sacris historiis (Deut. XVII), quia cum sacerdotes in [Col. 1071D] regimine regni reges ungebant, et diademata capitibus illorum imponebant, legem in manibus eis dabant, ut discerent et scirent qualiter se et subjectos sibi regere, et sacerdotes Domini honorare debeant. Legimus etiam in sacra historia quia Ozias rex praesumpsit incensum ponere quod non regii, sed sacerdotalis erat ministerii: lepra est a Deo percussus, et de templo a sacerdotibus ejectus, et in domo sua est usque ad mortem reclusus (II Par. XXVI).



II. Increpatio torporis et negligentiae sacerdotum; ex sancto Gregorio.

Denique si pro salute regis ac reipublicae ministrorum, et pro ministerio indignitati nostrae commisso, in processu aliqua dixerimus, quae carnalibus animis [Col. 1072A] valeant displicere (quia medicus saepe, quos leni unguento medicare non potest, per amarum poculum confectionis reducit ad hilaritatem sanitatis), ne dicant de nobis quod dictum legimus de sedentibus in cathedra Moysis: Imponunt onera gravia et importabilia in humeros hominum, digito autem suo nolunt ea movere (Matth. XIII), nos prius verbis sancti Gregorii, ex homilia quam de Evangelio tractavit tempore synodi episcoporum, accusamus: quoniam ad exteriora negotia, partim necessitate barbarici timoris, partim negligentia nostri temporis, dilapsi sumus, et aliud ex honore suscepimus, atque aliud officio actionis exhibemus. Ministerium praedicationis relinquimus, et ad poenam nostram, ut video, episcopi vocamur, qui honoris nomen non [Col. 1072B] virtutem tenemus. Relinquunt namque Deum hi qui nobis commissi sunt, et tacemus: in pravis actibus jacent, et correctionis manum non tendimus: quotidie per multas nequitias pereunt, et eos ad infernum tendere negligenter videmus. Sed quando nos vitam corrigere valeamus alienam, qui negligimus nostram? Curis enim saecularibus intenti, tanto insensibiliores intus efficimur, quanto ad ea quae foris sunt studiosiores videmur. Usu quippe curae terrenae a coelesti desiderio obdurescit animus, et dum ipso suo usu durus efficitur per actionem saeculi, ad ea emolliri non valet, quae pertinent ad charitatem Dei: quia dum extraneis actionibus implicamur, ministerium actionis nostrae negligimus. Dei causam relinquimus, ad terrena negotia vacamus: locum [Col. 1072C] sanctitatis accipimus, et terrenis actibus implicamur. Impletum est in nobis profecto quod scriptum est: Et erit sicut populus, sic sacerdos (Isa. XXIV, Ose. IV). Sacerdos enim non distat a populo, quando nullo vitae suae merito vulgi transcendit actionem. Ecce jam pene nulla est saeculi actio, quam non sacerdotes administrent. Quanto autem mundus gladio feriatur aspicimus, quibus quotidie percussionibus intereat populus, videmus. Cujus hoc nisi nostro praecipue peccato agitur? ecce depopulatae urbes, eversa castra, ecclesiae ac monasteria destructa, in solitudinem agri redacti sunt: sed nos pereunti populo auctores mortis existimus, qui esse debuimus duces ad vitam. Ex nostro etenim peccato populi turba prostrata est, quia, faciente nostra [Col. 1072D] negligentia, ad vitam erudita non est. Pensemus ergo, qui unquam per linguam nostram conversi de perverso suo opere, nostra increpatione correpti poenitentiam egerunt, quis luxuriam ex nostra eruditione deseruit, quis avaritiam, quis superbiam declinavit. Hic pastores vocati sumus, et cum ante aeterni pastoris oculos venerimus, ibi gregem nostra praedicatione conversum non ducemus. Sed utinam, si ad praedicationis virtutem non sufficimus loci nostri officium in innocentia vitae teneamus



III. De honore cultuque Dei et ecclesiarum.

De honore et cultu Dei, atque sanctarum ecclesiarum, quae auctore Deo sub ditione regiminis regis [Col. 1073A] nostri consistunt, communiter verbis ejus qui dixit discipulis et apostolis suis, quorum, licet indigni, vicibus in Ecclesia sanguine Christi redempta fungimur: Qui vos audit me audit, et qui vos spernit me spernit: non enim vos estis qui loquimini, sed Spiritus Patris vestri qui loquitur in vobis (Luc. X), domnum nostrum regem monemus, ut sicut tempore antecessorum suorum imperatorum ac regum excultae et honoratae, atque rebus ampliatae fuerunt, salva aequitatis ratione ita permaneant; et quae sua liberalitate honoratae atque ditatae fuerunt, de caetero sub integritate sui serventur. Et sacerdotes, ac servi et ancillae Dei, vigorem ecclesiasticum, et debita privilegia, juxta reverendam auctoritatem obtineant: eisque regalis potestas, et illustrium virorum [Col. 1073B] strenuitas, seu reipublicae administratores, ut suum ministerium competenter exsequi valeant, in omnibus rationabiliter et juste concurrant.



IV. De suscipienda cura monasteriorum.

Ut missi regii per civitates, et singula monasteria tam canonicorum, quam monachorum, sive sanctimonialium, una cum episcopo parochiae uniuscujuscunque in qua consistunt, cum consilio etiam et consensu ipsius qui monasterium retinet, vitam ibi degentium et conversationem inquirant, et ubi necesse est corrigant, et ubi desunt, congruas officinas construere jubeant, et ubi factae et per negligentiam sunt destructae, instaurari praecipiant, et victum ac potum, et vestitum, atque caetera necessaria, [Col. 1073C] pro qualitate et possibilitate loci, et inhabitantium necessitate ordinent, et hospitalitatem supervenientium hospitum, et receptionem pauperum ibidem disponant et ordinent: et thesaurum, ac vestimenta, seu libros diligenter imbrevient, et breves regi reportent. Imbrevient quid unusquisque ecclesiarum praelatus, quando praelationem ecclesiae suscepit, ibi invenerit, et quid modo exinde minus sit, vel quid et quantum sit superadditum. Numerum etiam canonicorum, et monachorum, sive sanctimonialium, uniuscujusque loci describant, et regi referant: secundum qualitatem loci, cum consilio episcoporum et fidelium suorum, ubi minor numerus fuerit, regia auctoritate addatur: ubi vero indiscretione praelatorum superfuerit, ad mensuram [Col. 1073D] redigatur. Et qualiter abbatiarum praelati, et in locis sacris inhabitantes, de his quae missi regii praeceperint, obedierint, regi diligentissime et capitulatim referre procurent.



V. De rapinis compescendis et pace restituenda.

Raptores autem, non nostris verbis, sed Christi et sanctorum ejus, qui cum illo in coelo regnant, et in terris miraculis coruscant, auctoritate ipsius qui nobis, licet indignis, in apostolis suis dixit: Quaecunque alligaveritis super terram, erunt ligata et in coelis: et quae solveritis super terram, erunt soluta et in coelis (Matth. XVIII), monemus, et eis verba ipsius Domini inculcamus, quae, nisi se correxerint, in extremo judicio audient: Esurivi, et non dedistis mihi [Col. 1074A] manducare, et caetera, quibus dicit: Discedite a me, maledicti, in ignem aeternum, qui paratus est diabolo, et angelis ejus (Matth. XXIX). Hinc ergo colligendum est, quanta damnatione plectendi sunt qui aliena rapiunt, si tanta animadversione feriuntur qui sua indiscrete tenuerunt. Perpendant quo eos obliget reatu res rapta, si tali subjicit poenae non tradita: perpendant quid meretur injustitia illata, si tanta percussione digna est pietas non impensa. Audiant raptores: Vae ei qui multiplicat non sua usquequo, et aggravat contra se densum lutum (Habac. II). Densum lutum contra se aggravare, est terrena lucra cum pondere peccati cumulare. Audiant quid Christus dicat: Quid prodest homini si totum mundum lucretur, animae vero suae detrimentum fiat? (Matth. XVI.) [Col. 1074B] Id est, quid prodest homini, si totum quod extra se est congregat, si hoc solum quod ipse est damnat? Audiant quod illa quae rapiunt in hoc saeculo deficient, aut in saeculo dimittent, sed secum ad judicium causas rapinae, id est damnationem secum ferent. Audiant quid propheta Isaias dicit: Rapina pauperis in domo vestra (Isa. III). Et: Causa viduae non ingreditur ad eos (Isa. I). Et: Non despiciet Dominus preces pupilli, nec viduam, si effundat loquelam gemitus. Nonne lacrymae viduae ad maxillam descendunt, et exclamatio ejus super deducentem eas? A maxilla enim ascendunt usque ad coelum, et Dominus exauditor non delectabitur in illis (Eccli. XXXV). Audiant quia in cujus domo rapina est, sive in domo corporis, sive in domo mansionis, non habitat in illa [Col. 1074C] domo Spiritus sanctus, sed spiritus malignus: et si accedit ad communionem corporis et sanguinis Christi ante dignam satisfactionem, non mundatur per illam communionem a peccato, sed plenius, sicut Judas, quando in coena plenus rapina et iniquitate communicare praesumpsit de manu Christi, possessus est a diabolo. Unde et suspensus crepuit medius, et abiit in locum suum, id est suis meritis acquisitum, videlicet in ignem aeternum: quia cum intravit sanctus panis in plenum de iniquitate ventrem, intravit hostis antiquus, qui dicitur diabolus et Satanas, in crudelem et impiam mentem. Et ille enim, sicut Judas tradidit Christum peccatoribus Judaeis, ita plenus rapinis et iniquitate tradit Christum peccatoribus membris suis, qui illud inaestimabile [Col. 1074D] Domini corpus violare praesumit. Et vae illi homini, qui ad mensam Domini malignus accedit, qui insidiis mente conditis, qui praecordiis rapina aut aliquo scelere pollutis mysteriorum Christi secretis participare non metuit. Vae illi homini, de quo Jesus, qui altaribus sacrosanctis inter immolandum, utpote proposita consecraturus munera, adesse non dubitatur, astantibus sibi ministris coelestibus queri cogitur, quod in coena discipulis de Juda dixit: Ecce, inquiens, manus tradentis me mecum est in mensa (Luc. XXII). Et vae illi de quo dicit Paulus apostolus quod quasi speciali privilegio in coena Domini quando haec sunt tradita legimus: Quicunque manducat panem hunc, aut calicem Domini [Col. 1075A] bibit indigne, judicium sibi manducat et bibit, non dijudicans, id est non discernens a cibis caeteris, corpus Domini (I Cor. XI): sed sic ad mensam Domini accedit sine reverentia et timore de peccatis suis, sicut laetus accedit, quando socius suus illum plena mensa pascit de rapinis suis. Et quod idem dicit Apostolus: Ideo inter vos multi infirmi, et imbecilles, et dormiunt, id est moriuntur, multi (ibid.). Hoc monstratur in exemplo de infirmitatibus et mortibus corporalibus aliquorum, quod fit in anima in spiritalibus infirmitatibus atque mortibus omnium irreverendorum. Hoc enim pascha, quod tunc Dominus in novo mysterio egit, quotidie celebramus quotiescunque missam agimus: sicut ipse tunc omnibus episcopis et presbyteris, ac caeteris fidelibus, [Col. 1075B] celebrantibus atque astantibus ad hoc terribile sacramentum, in apostolis suis dixit: Haec quotiescunque feceritis, in meam memoriam facietis (ibid.). Et potest fieri ut quidam audientes, tale periculum esse communicare corpori et sanguini Domini, qui non volunt a malis recedere et de praeteritis poenitentiam agere, dicant: Abstinebimus nos ab illa communione, quia non retrahimus nos a mala operatione. Unde audiant quibuscunque diabolus ista susurrat, quoniam sicut Dominus dicit de baptismo, quod nullus potest fieri salvus, nisi qui renatus fuerit ex aqua et Spiritu sancto: ita de hac sancta communione dixit: Nisi manducaveritis carnem Filii hominis, et biberitis ejus sanguinem, non habebitis vitam in vobis (Joan. VI). Et sicut dixit: Qui crediderit [Col. 1075C] et baptizatus fuerit, salvus erit (Marc. XVI), id est, sicut promisit in baptismate, diabolo et ejus operibus abrenuntiando, et in Deum fide quae per dilectionem operatur credendo, hoc est ut in fide et bonis operibus permaneat, et si post baptismum peccaverit, confessionem et dignam poenitentiam, illis qui in eum peccaverunt dimittendo, et bonis operibus insistendo, hoc quod male fecit emendet: ita etiam de hac sancta communione dixit (Joan. VI): Qui manducat carnem meam, et bibit sanguinem meum, in me manet, et ego in eo. Et: Si quis manducaverit ex hoc pane, vivet in aeternum, et ego resuscitabo eum in novissimo die. Et: Sicut misit me vivens Pater, et ego vivo propter Patrem. Et: Qui manducat me, et ipse vivet propter me. Audiant rapaces [Col. 1075D] et praedatores, quid iterum Dominus per prophetam dicat: Qui praedaris, nonne et ipse praedaberis? (Isa. XXXIII.) Videlicet quia illius qui praedatur res pauperum et ecclesiarum ac servorum Dei, praedatur a diabolo, et praeda illius fit. Audiant quid sanctus Paulus apostolus dicat, per quem locutus est Christus, et qui raptus fuit usque ad tertium coelum, et qui raptus fuit in paradisum, et audivit talia secreta verba, quae non licebat homini loqui. Ait namque quia neque rapaces, neque homicidae, neque adulteri regnum Dei possidebunt (I Cor. VI). Unde intendant quale quantumque peccatum est rapina, quam cum adulterio et homicidio sanctus comparavit Apostolus. Item ipse dicit: Si quis fornicator, [Col. 1076A] aut adulter, aut rapax, aut homicida est, cum hujusmodi nec cibum sumere (I Cor. V) Christi discipulo, id est Christiano, licet ante satisfactionem, id est correctionem, ac emendationem et dignam poenitentiam. Audiant quod sanctus Joannes apostolus, electus et dilectus Christi, qui in coena super pectus ejus recubuit, talem hominem salutare vetat, dicens: Nec Ave ei dixeritis, neque in domum receperitis (II Joan. X). Audiant quid per prophetam Dominus dicit ad eos qui in medio talium immorantur: Exite, inquiens, de medio eorum, et immundum ne tetigeritis, et ego recipiam vos, et habitabo inter vos, et ero vobis in Deum, et vos eritis mihi in filios et filias (II Cor. VI, Jer. XXXI). Nihil enim est aliud quod isti raptores faciunt, nisi praecursio exercitus Antichristi, [Col. 1076B] cujus voce dictum est: Non movebor a generatione in generationem sine malo (Psal. X), id est tanta mala faciam in uno loco, ut antequam ad alium locum veniam, adventum meum ibi habitantes timeant: sed et postea sentient. Et Joannes apostolus: Nunc, inquit, antichristi multi sunt (I Joan. II). Unde timendum nobis est quod omnis propter hoc deprecatur Ecclesia: Exsurge, Domine Deus, exaltetur manus tua, id est ad vindictam, non obliviscaris pauperem populum (Psal. X). Et Dominus, qui non mentitur, repromittit, dicens: Propter miseriam inopum, et gemitum pauperum, nunc exsurgam, dicit Dominus (Psal. XI), id est jam jamque in proximo vindictam exercebo. Audiant raptores, quid de talibus sacri canones decernunt (conc. Tolet. I, [Col. 1076C] can. 11): Si quis, inquiunt, de potentibus clericum, aut quemlibet pauperem, aut religiosum exspoliaverit, et mandaverit ad ipsum episcopus ut eum audiat, et is contempserit: invicem mox scripta percurrant per omnes provinciae episcopos, et quoscunque adire potuerit, ut excommunicatus habeatur, donec audiat et reddat aliena. Ecce de pauperum raptoribus. Audiant raptores et praedones rerum ecclesiasticarum, quid sanctus Anacletus papa, ab ipso beato Petro apostolo presbyter ordinatus, cum totius mundi sacerdotibus judicavit. Dicit namque (epist. 1): Qui abstulerit aliquid patri vel matri, homicidae particeps est. Pater noster sine dubio Deus est, qui nos creavit, mater vero nostra Ecclesia, quae nos in baptismo spiritaliter regeneravit. Ergo qui Christi [Col. 1076D] pecunias et Ecclesiae rapit, aut aufert, vel fraudatur, homicida est, atque homicida ante conspectum justi judicis deputabitur. Qui rapit pecuniam proximi sui, iniquitatem operatur: qui autem pecuniam vel res Ecclesiae abstulerit, sacrilegium facit, et ut sacrilegus judicandus est. Et sanctus Urbanus papa et martyr: Res, inquit, et facultates ecclesiasticae oblationes appellantur, quia Domino offeruntur, et vota sunt fidelium, ac pretia peccatorum, atque patrimonia pauperum: si quis illa rapuerit, reus est damnationis Ananiae et Saphirae, et oportet hujusmodi tradere Satanae, ut spiritus salvus sit in die Domini. Et sanctus Lucius papa: Rerum, inquit, ecclesiasticarum et facultatum raptores a liminibus sanctae [Col. 1077A] Ecclesiae anathematizatos apostolica auctoritate pellimus et damnamus, atque sacrilegos esse judicamus: et non solum eos, sed et omnes consentientes eis: quia non solum qui faciunt rei judicantur, sed etiam qui facientibus consentiunt. Par enim poena et agentes et consentientes comprehendit. Et sanctus Augustinus in sermone Evangelii sancti Joannis ita dicit (tract. 50 in Joan.): Fur sacrilegus loculorum sacrorum et Dominicorum est Judas, et qui aliquid de Ecclesia furatur et rapit, Judae perdito comparatur. Item in sacris canonibus a Spiritu sancto dictatis, et Christi sanguine confirmatis, scriptum est (conc. Gangr. can. 7): Si quis oblationes Ecclesiae extra Ecclesiam accipere vel dare voluerit, praeter conscientiam episcopi vel ejus cui hujusmodi officia commissa [Col. 1077B] sunt, nec cum ejus voluerit agere consilio, anathema sit. Episcopus autem omnibus se audientibus dicere debet quid sit anathema: id est alienatio a Christo et ejus corpore, quae est sancta Ecclesia. Et ne desperent tales homines, et in peccato permaneant, ostendere debet episcopus quandiu duret anathema, id est quandiu quisque errorem non corrigit, et digna satisfactione non emendat, ut reconciliationem et indulgentiam valeat promereri. Si quis vero ante satisfactionem, et reconciliationis indulgentiam, in peccatis suis perseverans mortuus fuerit, jam anathema perpetuum illi erit, et peccatum ad mortem, pro quo non dicit apostolus ut oretur (I Joan. V).



VI. Admonitio ad regem et ministros reipublicae.

[Col. 1077C] Regiam vero dignitatem, et ministros reipublicae, ac cooperatores regii ministerii, episcopali auctoritate et Domini voce monemus, ut semetipsos coram Deo et coram hominibus tales exhibeant, ut adjutores Dei fieri, et ab ipso et in praesenti saeculo et in futuro adjuvari mereantur: et nulla quaelibet causa, aut munerum acceptio, aut amicitia cujuslibet, vel odium, aut timor, aut gratia, ab statu rectitudinis eos deviare compellat, quin inter proximum et proximum juste judicent: pupillorum vero, et viduarum, et caeterorum pauperum adjutores ac defensores, et sanctae Ecclesiae vel servorum illius honoratores juxta suam possibilitatem fiant: illos quoque qui temeritate et violentia in furtis et latrociniis, sive rapinis, communem pacem populi perturbare moliuntur, [Col. 1077D] suo studio et correctione sicut decet compescant. Unde quaedam capitula, a praecedentibus imperatoribus et regibus statuta, in unum collecta subjungere dignum duximus, quae ita se habent



Ex capitulis imperatorum et regum.

(Lib. II, c. 14, 15.) De pace in exercitali itinere servanda usque ad marcham, hoc omnibus notum fieri volumus, quod quicunque auctorem damni sibi praeterito anno illati nominatim cognoscit, ut justitiam de illo quaerat, et accipiat. Deinceps tamen omnibus denuntiare volumus, ut unusquisque cognoscat omnes, qui in suo obsequio in tali itinere pergunt, sive sui sint, sive alieni, ut ille de eorum factis rationem se sciat redditurum: et quidquid in pace violanda deliquerint, ad ipsius debet periculum pertinere: ea scilicet conditione, ut pacis violator primum [Col. 1078A] juxta facinoris qualitatem, sive coram nobis, sive coram misso nostro, dignas poenas persolvat: et senior, qui secum talem duxerit, quem aut constringere noluit, aut non potuit, ut nostram jussionem servaret, et insuper in regno nostro praedas facere non timeret, pro illius negligentia, si ante eum de his non admonuerit, et postquam negligentia contemptoris ad ejus notitiam pervenerit, eum corrigere sicut decet neglexerit, honore suo privetur, ut scilicet neuter illorum sine justa vindicta remaneat.

(Lib. V, c. 189.) Si quis in exercitu infra regnum, sine jussione Dominica, per vim hostilem aliquid praedare voluerit, aut fenum tollere, aut granum; sive pecora majora vel minora, domosque infringere, vel incendere, haec ne fiant omnino prohibemus. Quod si ab aliquo praesumptioso factum fuerit, sexaginta solidos, si liber est, sit culpabilis, et omnia cimelia restituat, aut cum duodecim testibus se purget. Si vero servus hoc fecerit, capitali crimini [Col. 1078B] subjaceat, et dominus omnia cimelia restituat, quia servum suum non correxit, nec custodivit, ut talia non perpetraret. Quoniam si nosipsos comedimus, cito deficiemus. Unusquisque tamen custodiat exercitum suum, ne aliqua depraedatio infra regnum fiat.

(Lib. III, c. 65.) Si quis domum alienam cujuslibet infregerit, quidquid exinde per vim abstulerit, aut rapuerit, vel furaverit, secundum legem illi, cujus domus fuerit infracta et spoliata, in triplum componat, et insuper bannum dominicum solvat. Si servus hoc fecerit, sententiam superiorem accipiat, et insuper secundum suam legem compositionem faciat. Si quis liber homo aliquod tale damnum alicui fecerit, pro quo plenam compositionem facere non valeat, semetipsum in vadio pro servo dare studeat, usque dum plenam compositionem adimpleat.

(Lib. III, c. 1.) De pace admonemus, ut omnes qui [Col. 1078C] per aliqua scelera rebelles sunt constringantur.

(Ibid., c. 66.) Si quis messes aut annonas in hoste super bannum dominicum rapuerit, vel paverit, aut furaverit, aut cum caballis vastaverit, aestimato damno secundum legem in triplum componat: et si liber homo hoc fecerit, bannum dominicum pro hac re componere cogatur. Servus vero secundum legem tripla compositione damnum in loco restituat, et pro damno disciplinae corporali subjaceat.

(Lib. VI, c. 96.) Si quis infra regnum rapinam fecerit, aut cuiquam nostro fideli, ejusque homini, aliquid vi abstulerit, in triplo cui aliquid abstulit legibus componat, et insuper bannum nostrum, id est sexaginta solidos, nobis persolvat. Postmodum vero a comite ante nos adducatur, ut in bastonico retrusus usque dum nobis placuerit poenas luat. Nam si publice actum fuerit, publicam inde agat poenitentiam juxta sacrorum canonum sanctionem. Si vero occulte, sacerdotum consilio ex hoc agat [Col. 1078D] poenitentiam: quoniam raptores, ut ait Apostolus, nisi veram egerint poenitentiam, regnum Dei non possidebunt (I Cor. VI). Qui vero de rebus ecclesiarum aliquid abstulerint, gravius inde judicentur: quia sacrarum rerum ablatio sacrilegium est, et sacrilegus vocatur, qui ex eis aliquid abstulerit aut rapuerit. Extorres namque a liminibus sanctae matris Ecclesiae tales personae usque ad satisfactionem ecclesiae quam laeserint, sunt habendae, atque firmiter denotandae.

(Caroli Calvi tit. XII, c. 12.) Unusquisque missus in suo missatico provisionem habeat, ut si aliquis de nostris fidelibus per missaticum suum transierit, aut ibi consistens, vel commanens, rapinas, vel depraedationes, aut talia illicita fecerit de quibus Deus offendi solet, et populus pro oppressione gemere, quatenus hoc subtiliter et veraciter investiget, et nobis renuntiet, qualiter inde nos sic ordinemus, [Col. 1079A] ut nec ipsum, nec alium hoc agere delectet.

(Caroli Calvi tit. XII, c. 13.) Ut missi in illorum missaticis curam habeant, ne homines nostri, aut aliiquilibet, vicinos suos majores vel minores tempore aestatis, quando ad herbam suos caballos mittunt, vel tempore hiemis, quando marescalcos illorum ad fodrum dirigunt, vicinos majores vel minores depraedentur: et si egerint, hoc etiam, ut praediximus, veraciter missi nostri investigent, et nobis renuntient, ut in seniore hoc sic emendemus quatenus homines suos in potestate habeat, et contenti sint debitis, et indebita injuste non appetant.

(Ludovici Balbi tit. III, cap. 7 et 8.) Volumus ut res ecclesiarum, in cujuscunque regno caput fuerit, tam de episcopatibus quam de abbatiis, sine ulla contradictione rectores ipsarum ecclesiarum, sicut tempore domni ac genitoris nostri fecerunt, illas possideant. Et quia per vagos, et tyrannica consuetudine [Col. 1079B] irreverentes homines pax et quies perturbari solet, volumus ut ad quemcunque nostrum talis venerit, ut de his quae egit rationem et justitiam subterfugere possit, nemo ex nobis illum ad aliud recipiat, vel retineat, nisi ut ad rectam rationem et debitam emendationem perducatur. Et si rationem rectam subterfugerit, omnes in commune, in cujus regnum venerit, illum persequantur, donec aut ad rationem perducatur, aut de regno deleatur.

(Caroli Calvi tit. XXVI, c. 5.) Similiter et de eo agendum est, qui pro aliquo capitali et publico crimine a quolibet episcopo corripitur vel excommunicatur, aut ante excommunicationem crimen faciens, regnum et regis regimen mutat, ne debitam poenitentiam suscipiat, aut susceptam legitime peragat.

(Caroli Calvi tit. IX, cap. 4.) Denuntiandum est omnibus, et a missis nostris ordinandum, ut omnes ecclesiae et presbyteri sub immunitate ac privilegio, et ordinatione atque dispositione episcoporum singularum [Col. 1079C] parochiarum, in quibus consistunt, secundum auctoritatem canonicam, et capitularia domni Caroli imperatoris et pii Augusti Ludovici permaneant.

(Ibid., c. 5.) Ut missi nostri diligenter investigent cum episcopo, et praelatis monasteriorum, et per fideles et strenuos viros in unaquaque parochia, de rebus ecclesiasticis in alodem datis: et sicut evidentibus et veris indiciis ac auctoritatibus compererint, diligenter a quo et quibus datae sint, et quantum exinde sit describant, et nobis renuntient, ut cum consilio fidelium nostrorum hoc sacrilegium emendare curemus.

(Ibid., c. 6.) Ut missi nostri expresse, et cum omni diligentia, cum episcopo et praelatis monasteriorum, per singulas parochias requirant de rebus ecclesiasticis, unde nonae et decimae solvi debent, et non solvuntur, ut persolvi ab easdem res retinentibus faciant. Et si aliqua contradictio, quae rationabilis [Col. 1079D] videatur, oborta fuerit, describatur: et praelatus ipsius casae Dei, unde res esse noscuntur, et ille qui eas detinet, et nonam ac decimam solvere detrectat, simul cum missis nostris ad nostram jubeatur venire praesentiam, ut tunc veritate comperta, et diffinitione decreta, quod rationabiliter invenerimus inde praecipiamus.

(Ibid.) Volumus etiam, ut investigent missi nostri, qualiter illi, qui easdem res ecclesiasticas, unde decimae dantur, sive non dantur, illas salvas habeant, et in casticiis et in silvis custoditis, vel si terrae ac mancipia inde perdita sint, vel aliquid hujusmodi, aut si familia oppressa sit contra legem, et omnia per breves renuntient missi nostri.

(Ibid., c. 7.) Ut missi nostri per singulas parochias comitibus et reipublicae ministris ex banno nostro praecipiant, ne malla vel placita in exitibus et [Col. 1080A] atriis ecclesiarum, et presbyterorum mansionibus, neque in Dominico, vel festivis diebus, tenere praesumant: sed comes convenientem locum consideret et inveniat ubi stationem ad mallum tenendum constituat: quia nefas est ibi reos puniri, ubi respectu divinae reverentiae misericordiam consensu fidelium et decreto praedecessorum nostrorum consequuntur.

(Ibid., c. 8.) Ut missi nostri comitibus, et omnibus reipublicae ministris, firmiter ex verbo nostro denuntient, atque praecipiant, ut a quarta feria ante initium quadragesimae, nec in ipsa quarta feria, usque post octavas Paschae, mallum vel placitum publicum, nisi de concordia et pacificatione discordantium, tenere praesumant. Similiter etiam a quarta feria ante nativitatem Domini, usque post consecratos dies observent: necnon in jejuniis quatuor temporum, et in rogationibus, simili observatione eosdem feriatos dies venerari omnimodis studeant.

(Ibid., c. 9.) Ut missi nostri omnibus per singulas [Col. 1080B] parochias denuntient, quia si episcopus, aut ministri episcoporum, pro criminibus colonos flagellaverint cum virgis, propter metum aliorum, et ut ipsi criminosi corrigantur, cum tali discretione sine ulla occasione indebita, sicut in synodo collocutum est, et vel inviti poenitentiam temporaliter et corporaliter agant, ne aeternaliter pereant: si seniores ipsorum colonorum indigne tulerint, et aliquam vindictam inde exercere voluerint, aut eosdem colonos ne distringantur continere praesumpserint, sciant quia et bannum nostrum component, et simul cum excommunicatione ecclesiastica nostram harmiscaram sustinebunt.

(Ibid., c. 10.) Ut missi nostri omnibus reipublicae ministris denuntient, ut comes, vel reipublicae ministri, simul cum episcopo uniuscujusque parochiae sint in ministeriis illorum, quando idem episcopus suam parochiam circumierit, cum episcopus eis notum fecerit: et quos per excommunicationem episcopus adducere non potuerit, ipsi regia auctoritate [Col. 1080C] et potestate ad poenitentiam vel rationem atque satisfactionem adducant.

(Ibid., c. 11.) Sciant etiam fideles nostri, quia concessimus in synodo venerabilibus episcopis, ne super beneficia ecclesiastica, vel praestarias, etiamsi quilibet monasteriorum praelatus irrationabiliter petierit, praecepta confirmationis nostrae ullo modo faciamus. Et ideo ab irrationabili petitione se unusquisque compescat.

(Caroli Calvi tit. XXXII, cap. 2.) De uno manso secundum capitulare Augustorum et praedecessorum nostrorum ad ecclesiam dato, nullus census, neque caballi pastus, a senioribus de presbyteris requiratur, sicut in praefato capitulari continetur. Sed neque de terrulis ac vineolis pro loco sepulturae ad easdem ecclesias datis, neque de decimis, sicut in canonibus, et in praefatis capitularibus continetur. Et ubi inventum fuerit a missis nostris, quod seniores sine conscientia episcoporum presbyteros de ecclesiis ejiciunt, [Col. 1080D] vel in ecclesiis statuunt, missi nostri, sicut in praefatis capitularibus continetur, inde faciant, et episcopi de clericis hominum nostrorum ita faciant, sicut in eisdem capitularibus continetur.

Hoc missi nostri notum faciant comitibus et populo, quod nos in omni hebdomada unum diem ad causas audiendas et judicandas sedere volumus. Comites autem et missi nostri magnum studium habeant, ne forte propter eorum negligentiam pauperes crucientur, et nos taedium propter eorum clamores patiamur, si nostram gratiam habere volunt. Populo autem dicatur, ut caveat de aliis causis se ad nos reclamare, nisi de quibus aut missi nostri, aut comites, eis justitias noluerint facere.

(Caroli Calvi tit. XXXIV, c. 2, tit. XLIII, sub finem cap. 2.) Ut nostri fideles, unusquisque in suo ordine et statu, veraciter sint de nobis securi, quia nullum abhinc inante contra legem et justitiam, vel auctoritatem [Col. 1081A] ac justam rationem, aut damnabimus, aut dehonorabimus, aut opprimemus, vel indebitis machinationibus affligemus: et illorum, scilicet veraciter nobis fidelium, communi consilio secundum Dei voluntatem, et commune salvamentum ad restitutionem sanctae Dei Ecclesiae, et statum regni, et ad honorem regium, atque pacem populi commissi nobis pertinentem assensum praebebimus: in hoc ut illi non solum non sint nobis contradicentes et resistentes ad ista exsequenda; verum etiam sic sint nobis fideles, et obedientes, ac veri adjutores atque cooperatores vero consilio et sincero auxilio ad nostrum debitum honorem, et ad ista peragenda quae praemisimus, sicut per rectum unusquisque in suo ordine et statu suo, principi et suo seniori esse debet.



VII. De praestanda per poenitentiam emendatione.

Ecce quae de rapinis et de raptoribus sanctus Spiritus per sibi organa digna comminatus est et [Col. 1081B] decrevit. Ecce quae antecessores vestri imperatores ac reges, in diversis synodis ac placitis, consilio episcoporum ac caeterorum fidelium suorum inde constituerunt. Quae quomodo de emendationibus quae male acta sunt legi per Moysen datae congruant, qui eam legit intelligit. Et in Evangelio legimus dixisse Zacchaeum ad Dominum: Dimidium bonorum meorum, Domine, do pauperibus: et si quem defraudavi, reddo quadruplum (Luc. XIX). Ad hoc enim aliam medietatem bonorum suorum servavit. Et hinc sanctus Augustinus in epistola ad Macedonium dicit (epist. 54): Quod dicis inquiens, Sceleris culpam cupiunt sibi homines relaxari, et id propter quod scelus admissum est possidere; pessimum hominum genus [Col. 1081C] commemoras, cui poenitendi medicina omnino non prodest. Si enim res necessaria, propter quam peccatum est, cum reddi possit non redditur, non agitur poenitentia, sed fingitur. Si autem veraciter agitur, non remittetur peccatum, nisi restituatur ablatum: sed cum restitui potest. Plerumque enim qui aufert amittit, sive alios patiendo malos, sive ipse male vivendo, nec aliud habet unde restituat. Huic certe non possumus dicere: Redde quod abstulisti, nisi cum habere credimus et negare. Ubi quidem si aliquos sustinet repente cruciatus, dum existimatur habere quod reddat, nulla est iniquitas: quia etsi non est unde reddat ablatam pecuniam, merito tamen, dum eam per molestias corporales redhibere compellitur, peccati quo male ablata est poenas luit. Sed inhumanum non est etiam [Col. 1081D] pro talibus intercedere, tanquam pro reis criminum: non ad hoc ut minime restituantur aliena, sed ne frustra homo in hominem saeviat. Illud vero fidentissime dixerim, eum qui pro homine ad hoc intervenit, ne male ablata restituat, et qui ad se confugientem, quantum honeste potest, ad restituendum non compellit, socium esse fraudis et criminis. Nam misericordius opem nostram talibus subtrahimus quam impendimus. Non enim opem fert qui ad peccandum adjuvat, ac non potius subvertit atque opprimit. Nolentes autem reddere, quos novimus et male abstulisse, et unde reddant habere, arguimus, increpamus et detestamur, quosdam clam, quosdam palam, sicut diversitas personarum diversam [Col. 1082A] videtur posse recipere medicinam, nec in aliorum perniciem ad majorem insaniam concitari. Aliquando etiam, si res magis curanda non impeditur, sancti altaris communione privamus. Nec interveniendum esse pro aliquo ausim dicere, ut quod scelere abstulit, sceleris impunitate possideat: sed ut remissa injuria quod injuriose abstulit reddat, si tamen habet quod abstulit, vel aliud unde illud restituat. Qui vero contra jus societatis humanae, furtis, rapinis, calumniis, oppressionibus, invasionibus abstulerit, reddenda potius quam donanda censemus, Zacchaei publicani evangelico exemplo, qui cum hospitio Dominum suscepisset, in vitam sanctam repente mutatus, Dimidium, inquit, rerum mearum do pauperibus, et si cui aliquid abstuli, quadruplum [Col. 1082B] reddo (Luc. XIX). Quid dicam de usuris, quas etiam ipsae leges et judices reddi jubent? An crudelior est qui subtrahit aliquid vel eripit diviti, quam qui trucidat pauperem fenore? Omnes igitur nos, et vos, et totius regni populus, recurramus ad conscientias nostras, et quidquid contra voluntatem et mandatum Dei cogitavimus, parabolavimus, et fecimus, per puram confessionem, ad dignos poenitentiae fructus, atque sacerdotalem reconciliationem, expurgemus nos a fermento malitiae et nequitiae: et sicut hortatur nos Spiritus sanctus per Psalmistam: Praeoccupemus faciem ejus in confessione: procidamus et ploremus ante Dominum qui fecit nos, quia ipse est Dominus Deus noster, nos autem populus ejus, et oves pascuae ejus (Psal. XCIV). Legimus enim in historia [Col. 1082C] Machabaeorum (II Mach. XII), quia vir fortissimus Judas pugnavit contra inimicos Ecclesiae quae tunc temporis erat, et plures ex suis in illo bello ceciderunt. Postquam autem, fugatis adversariis, ipse Judas cum exercitu suo ad sepelienda corpora suorum qui in bello ceciderant reversus est, inventa sunt sub tunicis occisorum donaria de idololatriis, et manifestum factum est Dei judicium quia proinde ceciderunt in bello. Ergo si sub tunicis nostris, id est intra corpora nostra, habemus conscientiam malam de rapinis, de avaritia, quae est idolorum servitus, de luxuriis, de invidia, de fraternis odiis, et de homicidiis, de sacrilegiis, et de incestibus, et de caeteris criminibus ac peccatis, expurgemus illa mala per puram confessionem, et per bonam devotionem, [Col. 1082D] et per lacrymas, et per eleemosynas et dignas satisfactiones, et quantocius tempus fuerit, faciamus omnes in commune de praeteritis peccatis, sive manifestis, sive secretis, publicam poenitentiam, et triduanum jejunium, et mundemus nos ab omni inquinamento carnis et spiritus, perficientes sanctificationem in timore Dei. Quia, sicut sanctus Augustinus dicit exponens sententiam Apostoli, peccata sive parva sive magna impunita esse non possunt: quia aut ab homine poenitente, aut a Deo judicante plectuntur: cessat autem vindicta divina, si conversio praecurrat humana. Amat Deus poenitentibus et confitentibus parcere, et se judicantes non judicare. Et post jejunium, et dignos poenitentiae fructus, et [Col. 1083A] professionem quod ab istis malis, in quibus hactenus versati sumus, nos de caetero abstinere debeamus, quia poenitentiam vere agere est commissa plangere, et iterum plangenda declinare, mutata in mente malignitate in benignitatem, accipiamus corpus et sanguinem Christi in remissionem peccatorum nostrorum, ut Deus in nobis habitet, et nos in Deo: quatenus nec invisibiles, nec visibiles inimici contra nos potestatem habeant. Nam aliter, nec super pravos Christianos virtutem, nec contra paganos habere poterimus victoriam. Nullus autem de iniquitatum suarum immanitate desperet: tantum ex toto corde convertatur ad Dominum. Veternosas namque Ninivitarum culpas triduana poenitentia abstersit (Joan. IV): et conversus latro vitae praemia [Col. 1083B] etiam in ipsa sententia suae mortis emeruit (Luc. XXIII). Mutemus igitur corda, et praesumamus nos jam percepisse quod petimus. Citius ad precem judex flectitur, si a pravitate sua petitor corrigatur. Ea namque quae ingrata esse hominibus importunitas solet, judicio veritatis placet: quia pius ac misericors Deus vult a se veniam exigi, qui quantum meremur non vult irasci. Hinc etenim per Prophetam dicit: Invoca me in die tribulationis tuae, et eripiam te, et magnificabis me (Psal. XLVI). Ipse ergo sibi testis est qui invocantibus misereri desiderat, qui admonet ut invocetur. Et sicut per alium prophetam admonet: Levemus corda nostra cum manibus ad Deum (Thren. III). Ad Deum quippe corda cum manibus levare est orationis studium cum merito bonae [Col. 1083C] operationis erigere. Dat profecto, dat timori nostro fiduciam, qui per prophetam clamat: Nolo mortem peccatoris, sed ut convertatur et vivat (Ezech. XXXIII). Et certa sententia est, quia quos Deus diu ut convertantur exspectat, non conversos durius damnat. Et postquam taliter, sicut praediximus, a peccatis nostris nos et vos mundabimus, de caetero ab eisdem et ab aliis peccatis nos contineamus, ne contingat nobis illud proverbium, quod beatus Petrus apostolus de redeuntibus post poenitentiam ad peccata dicit: Canis reversus ad suum vomitum, et sus lota in volutabro luti (II Petr. II). Magna est enim contra peccatum poenitentiae virtus; sed si quis in eadem poenitentia perseveret. Nam scriptum est: Qui perseveraverit usque in finem, hic salvus erit (Matth. X). [Col. 1083D] Hinc scriptum est: Qui baptizatur a mortuo, et iterum tangit eum, quid proficit lavatio illius? (Eccli. XXXIV.) Mortuum quippe est omne opus perversum, quod pertrahit ad mortem, quod vita justitiae non vivit. Baptizatur ergo a mortuo, et iterum tangit eum, qui prava opera, quae se egisse meminit, deplorat; sed eisdem se iterum post lacrymas implicat. Animae itaque cuilibet ejusdem mortui lavatio non proficit, qui hoc iterum faciendo quod planxerat, nec per lamenta poenitentiae ac rectitudinem justitiae exsurgit. Et quicunque tempore poenitentiae profitetur ad pristina peccata se non rediturum, id est praeterita peccata anathematizat (quoniam aliter nec a Deo solvitur, nec sacerdotali ministerio reconciliari [Col. 1084A] potest), sollicite attendat quae S. Gregorius in quadam epistola sua dicit (lib. XI, epist. 45 Theoct.): »Si qui vero sunt, inquiens, qui dicunt quia compulsus quispiam necessitate, si anathematizaverit, anathematis vinculo non tenetur, ipsi sibi testes sunt quia Christiani non sunt, quia ligamenta sanctae Ecclesiae vanis se aestimant conatibus solvere. Ac per hoc nec absolutionem sanctae Ecclesiae, quam praestat fidelibus, veram putant, si ligaturas ejus valere non aestimant. Contra quos diu disputandum non est, quia per omnia despiciendi et anathematizandi sunt: et unde se fallere veritatem credunt, inde in peccatis suis veraciter ligantur. Si qui sunt igitur, qui sub nomine Christiano haec, quae praediximus, aut praedicare audent, aut taciti apud seipsos tenere, procul dubio eos et [Col. 1084B] ego, et omnes catholici episcopi, atque universa Ecclesia anathematizamus, quia veritati contraria sentiunt, et contraria loquuntur.« Interest tamen plurimum inter eos, qui post poenitentiam et professionem ad criminalia et publica peccata redeunt per contemptum, et in eis perseverare diligunt, et inter eos, qui per fragilitatem in praeterita peccata criminalia vel publica recidunt, et iterum poenitentiam poscunt: quia sicut sanctus Augustinus dicit (epist. 54), in tantum hominum iniquitas aliquando progreditur, ut etiam post actam poenitentiam, post altaris reconciliationem, vel similia vel graviora committant: et tamen Deus facit etiam super tales oriri solem suum, nec minus tribuit quam ante tribuebat, largissima munera vitae ac salutis. Et quamvis in Ecclesia locus [Col. 1084C] humillimae poenitentiae non concedatur, Deus tamen super eos suae poenitentiae non obliviscitur. Quamvis ergo caute salubriterque provisum sit, ut locus illius humillimae poenitentiae semel in ecclesia concedatur, ne medicina vilis minus utilis esset aegrotis, quae tanto magis salubris est, quanto minus contemptibilis fuerit: quis tamen audeat Deo dicere: Quare huic homini, qui post primam poenitentiam rursus se laqueis iniquitatis constringit, adhuc iterum parcis? Quis audeat dicere erga istos non agi quod Apostolus ait: Ignoras quia patientia Dei ad poenitentiam te adducit (Rom. II)? aut istis exceptis esse diffinitum quod scriptum est: Beati omnes qui confidunt in eum (Psal. II)? aut ad istos non pertinere quod dicitur: Viriliter agite, et confortetur cor vestrum, [Col. 1084D] omnes qui speratis in Domino (Psal. XXVI)?



VIII. Ad regem, ut bonos diligat consiliarios.

Tandem ad vos, domine rex dilectissime nobis, sermonem convertimus, quia et in isto temporali regno vos prosperari cupimus, et post istud regnum ad aeternum pervenire desideramus. Sicut quidam nostrum ab illis audivit qui interfuerunt, Carolus Magnus imperator, qui regnum Francorum nobiliter ampliavit, et per annos quadraginta sex feliciter rexit, et sapientia tam in sanctis Scripturis, quam et in legibus ecclesiasticis et humanis, reges Francorum praecessit, nullo unquam tempore sine tribus de sapientioribus et eminentioribus consiliariis suis [Col. 1085A] esse patiebatur: sed vicissim per successiones, ut eis possibile foret, secum habebat, et ad capitium lecti sui tabulas cum graphio habebat, et quae sive in die, sive in nocte, de utilitate sanctae Ecclesiae, et de profectu ac soliditate regni meditabatur, in eisdem tabulis adnotabat, et cum eisdem consiliariis, quos secum habebat, inde tractabat: et quando ad placitum suum veniebat, omnia subtiliter tractata plenitudini consiliariorum suorum monstrabat, et communi consilio illa ad effectum perducere procurabat. Et si ille, qui sic sapiens et fortis, et amplitudine regni locuples, et multorum regnorum pacificus dominator, agere studebat (sequens sententias Scripturae dicentis: Omnia fac per consilium, et post factum non poenitebis [Eccli. XXXII]; et: Audiens sapiens [Col. 1085B] sapientior erit, et intelligens gubernacula possidebit [Prov. I]; et: Ubi non est gubernator, populus corruet: salus autem, ubi multa consilia [Prov. XI]): quid vobis sit agendum attendite, qui adhuc in aetate immatura estis, et tantos comparticipes atque aemulos in ista particula regni habetis, ut nomine potius quam virtute regnetis. Quaesumus cum consilio et auxilio fidelium vestrorum, eligite qui vobiscum per singulos menses de utroque ordine consiliarii maneant, quibus aurem et cordis et corporis libenter accommodetis, quique vos et Deum timere, et sanctam Ecclesiam ac rectores ejus secundum sacras leges doceant honorare, et regnum ac fideles vestros secundum voluntatem Domini gubernare, et vestram domum, sicut tempore antecessorum vestrorum [Col. 1085C] fuit, quando bene fuit, illam vobis insinuent ordinare, ne vos illuc trahat necessitas, quo ducere non debet voluntas. Quatenus Ecclesiae in isto regno per occasionabiles circadas, et per indebitas consuetudinarias exactiones, quae tempore Pippini, Caroli, et Ludovici non fuerunt, sed moderno tempore impositae fuerunt, non affligantur: et regni primores cum debita securitate ac honore erga vos consistere possint, et caeteri nobiles homines in regno securitatem habeant, ne per diversa ingenia a suis opibus quas habere potuerint dispolientur. Quia postquam radix omnium malorum cupiditas in regno exarsit, ut nullus, aut pene nullus, honorem aut aliquod bonum sine pretio posset acquirere aut tenere, aut securitatem habere, pax et consilium et justitia, [Col. 1085D] atque judicium, sicut necesse fuerat, locum in isto regno non habuerunt. Et satagite ut istae rapinae ac depraedationes in isto regno cessent, et miser iste populus, qui jam per plures annos per depraedationes diversas et continuas, et per exactiones ad Northmannos affligitur, aliquod remedium habeat, et justitia [Col. 1086A] et judicium, quae quasi emortua apud nos sunt, reviviscant, et virtutem nobis Deus reddat contra paganos, quia usque modo jam ante plures annos locum in isto regno defensio non habuit, sed redemptio et tributum non solum pauperes homines, sed et ecclesias quondam divites jam evacuatas habent. Et ideo regium nomen ad tantam contumeliam et ad tantam brevitatem devenit, sicut multis est notum: et istud regnum, quondam nobile atque amplum, in seipsum divisum est; at sicut Dominus dicit: Regnum in seipsum divisum desolabitur (Matth. XI), id est, de solo, videlicet de terra, labitur, id est, ac si de glacie lubricatur; ita ut non sit quod in proximo est, nisi, ut in psalmo dicitur, conversi fuerimus; jam Dominus gladium suum vibravit, [Col. 1086B] tetendit et paravit illum, et in eo vasa mortis effecit (Psal. VII). Timete sententiam quam Scriptura dicit quae non mentitur: Vae terrae cujus rex juvenis est, et cujus principes mane comedunt (Eccle. X). Et attendite, quia non detestatur Scriptura aetate juvenem, sed moribus, et vita, atque stultitia, quae nulla consilii gravitate deprimuntur. Quod alibi sanctae Scripturae sententiae monstrant dicendo: Senectus venerabilis est, non diuturna, neque numero annorum computata. Cani sunt autem sensus hominis, et aetas senectutis vita immaculata (Sap. IV). Hinc est ergo, quod ad Moysen Dominus dicit: Congrega mihi septuaginta viros de senioribus Israel, quos tu nosti quod senes populi sint (Num. XI). In quibus non aliud quam senectus mentis requiritur, cum tales [Col. 1086C] jubentur eligi qui senes sciuntur. Si enim senectus in eis corporis quaereretur, a tantis sciri poterant, a quantis videri. Dum vero dicitur, quos tu nosti quod senes populi sint, profecto liquet quia senectus mentis, non corporis eligenda denuntiatur. Talium quippe senum, sicut Scriptura demonstrat (III Reg. XII), consilium Roboam filius Salomonis respuit, et hujusmodi juvenum consilium secutus, maximam partem regni paterni sua negligentia perdidit. Cui Dominus propter merita David avi sui parvam regni particulam reservavit. De eo quod scriptum est: Vae terrae, cujus principes mane comedunt (Eccle. X), non de necessaria, sed de voluptuosa comestione dicit Scriptura, sicut demonstrat Apostolus dicens: Carnis curam ne feceritis in desideriis [Col. 1086D] vel concupiscentiis (Rom. XIII). Quos enim a cura carnis in concupiscentiis refrenat, in necessariis quoque concedit. Deus omnipotens, qui per nos haec loquitur in auribus vestris, per se loquatur in cordibus vestris.




[Col. 1087]
XIV. QUAE EXSEQUI DEBEAT EPISCOPUS, ET QUA CURA TUERI RES ET FACULTATES ECCLESIASTICAS.
(Apud Sirmond., ex codice Virdunensi.)

[Col. 1087A] Haec specialiter exsequi debet episcopus juxta sacras regulas. Missas publicas celebrare, sacrum chrisma regulariter consecrare, sanctum baptisma juxta traditionem ecclesiasticam agere, et ut a presbyteris agatur providere. Presbyteros et diaconos, et reliquos ecclesiasticos ministros, statutis temporibus, quales praecipiunt regulae, sine ullius muneris acceptione ordinare. Synodos presbyterorum secundum sacros canones sine venalitate habere. Ad provincialem episcoporum synodum, et ad ordinationem episcopi, vocatus convenire, vel pro se presbyterum aut diaconem, cum tractoria causas suae impossibilitatis exponente, vel cum regulari suo consensu dirigere. Clerum regulariter gubernare, et sicut sanctus Gregorius in pastorali Regula [Col. 1087B] dicit, eidem clero, tam in interioribus, quam et in corporalibus rebus, necessaria providere. Ecclesiae, tam in luminaribus et ornamentis, quam et in aedificiis, et in sartatectis, curam habere. Hospites et pauperes in constitutis singillatim hospitalibus recipere, et dicente Apostolo: Qui suorum, et maxime domesticorum, curam non habet, fidem negavit, et est infideli deterior (I Tim. V, 8), suorum domesticorum in ministrando necessaria curam habere. Monasteriorum in sua parochia, et ecclesiarum rusticanarum parochiarum, atque matriculariorum, secundum sacras regulas sollicitudinem gerere. Populo suae parochiae verbum Domini nuntiare, et verbo atque exemplo subjectos sibi docere, et oratione consulere. In consignatione eorum, qui necdum [Col. 1087C] in frontibus ministerio episcopali sunt consignati, regulariter satagere, et in hujus negotii circuitione, parochiae, ultra debitum et necessarium modum, sicut sanctus decrevit Gregorius, presbyteros non gravare. Bonum testimonium etiam ab his qui foris sunt habere. Peccantibus et poenitentibus secundum modum culparum regulariter poenitentiam indicere, et post satisfactionem regulariter eos reconciliare. Omnis possessionis, quae sub ejus est potestate, providentiam gerere. Militiam ad defensionem sanctae Ecclesiae, secundum possibilitatis quantitatem, juxta antiquam consuetudinem regiae dispositioni exhibere, et secundum Domini jussionem, quae Caesaris sunt Caesari, et Deo quae Dei sunt reddere (Matth. XXII, 21). Quia sicut sanctus Gelasius [Col. 1087D] facundissimus papa in decretis suis scribens ad Anastasium imperatorem dicit (epist. 10): »Duo sunt quibus principaliter mundus hic regitur, auctoritas sacra pontificum, et regalis potestas. Sed anto gravius est pondus sacerdotum quam regum, [Col. 1088A] quanto etiam pro ipsis regibus hominum in divino reddituri sunt examine rationem.« Et tanto in humanis rebus regum cura est propensior quam sacerdotum, quanto pro honore et defensione ac quiete sanctae Ecclesiae, et rectorum ac ministrorum ipsius, et leges promulgando, ac militando, a Rege regum est eis curae onus impositum: sic actionibus propriis dignitatibusque distinctis, ut et Christiani reges pro aeterna vita pontificibus indigerent, et pontifices pro temporalium rerum cursu regum dispositione uterentur; quatenus spiritalis actio carnalibus distaret incursibus, et militans Deo minime negotiis saecularibus se implicaret, ac vicissim non ille rebus divinis praesidere videretur, qui esset negotiis saecularibus implicatus. Sanctus namque [Col. 1088B] Spiritus per eos qui cum Christo in coelo regnant, et in terris miraculis coruscant, dixit, et usque ad nos scriptis pervenire fecit dicens (Urban. epist. 1): »Res et facultates ecclesiasticae oblationes appellantur, quia Domino offeruntur, et vota sunt fidelium, ac pretia peccatorum, atque patrimonia pauperum. Si quis illa rapuerit, reus est damnationis Ananiae et Saphirae, et oportet hujusmodi tradere Satanae, ut spiritus salvus sit in die Domini. Quod nostri gloriosi imperatores Carolus et Ludovicus in primo libro Capitulorum suorum ita inseruerunt (cap. 83): Quia, inquiunt, juxta sanctorum Patrum traditionem novimus res Ecclesiae vota esse fidelium, pretia peccatorum, et patrimonia pauperum, cuique non solum habita conservare, [Col. 1088C] verum etiam multa, Deo opitulante, conferre optamus. Tamen ut ab ecclesiasticis de non dividendis rebus Ecclesiae suspicionem dudum conceptam penitus amoveremus, statuimus ut neque nostris, neque filiorum et Deo dispensante successorum nostrorum temporibus, qui nostram vel progenitorum nostrorum voluntatem, vel exemplum imitari voluerint, ullam penitus divisionem aut jacturam patiatur.« Sanctus quoque Anacletus papa, ab ipso beato Petro apostolo presbyter ordinatus, postea in sede Romana successor illius factus episcopus, cum totius mundi sacerdotibus judicavit (epist. 1): »Qui abstulerit, inquiens, aliquid patri vel matri, homicidae particeps est. Pater noster sine dubio Deus est, qui nos creavit; mater vero nostra Ecclesia, [Col. 1088D] quae nos in baptismo spiritaliter regeneravit. Ergo qui Christi pecunias et Ecclesiae rapit, aufert vel praedatur, homicida est, atque homicida ante conspectum justi judicis deputabitur. Qui rapit pecuniam proximi sui, iniquitatem operatur: qui autem [Col. 1089A] pecuniam vel res Ecclesiae abstulerit, sacrilegium facit, et ut sacrilegus judicandus est.« Item sanctus Urbanus papa et martyr (epist. 1): »Res et facultates ecclesiasticae oblationes appellantur, quia Domino offeruntur, et vota sunt fidelium, ac pretia peccatorum, atque patrimonia pauperum. Si quis illa rapuerit, reus est damnationis Ananiae et Saphirae, et oportet hujusmodi tradere Satanae, ut spiritus salvus sit in die Domini.« Et sanctus Lucius papa (epist. 11): »Rerum ecclesiasticarum et facultatum raptores a liminibus sanctae Ecclesiae anathematizatos apostolica auctoritate pellimus et damnamus, atque sacrilegos esse judicamus: et non solum eos, sed et omnes consentientes eis, quia non solum qui faciunt rei judicantur, sed etiam qui facientibus [Col. 1089B] consentiunt. Par enim poena et agentes et consentientes comprehendit. A qua poena consensus liberi esse non possunt illi, quorum ministerium est, et qui talia possunt prohibere, comprimere et emendare, et ea non student corrigere.« Et sanctus Gregorius in epistola ad Sabinum subdiaconum (lib. VIII, epist. 7): »Sacrilegum, inquit, et contra leges est, si quis quod venerabilibus locis relinquitur, pravae voluntatis studiis, suis tentaverit compendiis retinere.« Et S. Augustinus in sermone Evangelii sancti Joannis dicit: »Fur sacrilegus loculorum sacrorum et Dominicorum est Judas, et qui aliquid de Ecclesia furatur et rapit, Judae perdito comparatur.« Et item in sacris canonibus, sancto Spiritu dictatis, et Christi sanguine confirmatis, [Col. 1089C] scriptum est (conc. Tol. I, can. 11): »Si quis de potentibus clericum, aut quemlibet pauperiorem, aut religiosum exspoliaverit, et mandaverit ad ipsum episcopus ut eum audiat, si contempserit, invicem mox scripta percurrant per omnes provinciae episcopos, et quoscunque adire potuerit, excommunicatus habeatur, donec audiat et reddat aliena.« Et item scriptum est (conc. Agath., can. 4): »Clerici etiam, vel saeculares, qui oblationes parentum, aut donatas, aut testamento relictas, retinere praesumpserint, aut id quod ipsi donaverunt ecclesiis vel monasteriis crediderint auferendum, sicut synodus sancta constituit, velut necatores pauperum, quousque reddant, ab ecclesiis excludantur.« Unde summopere caveant potentiores quique, unusquisque in ordine et dignitate [Col. 1089D] sua, ne praesumant, in damnationem suam res sibi ecclesiasticas, neque fatigent vel affligant inconsuetis consuetudinibus Dei ecclesias et loca sanctorum, scientes quia ut praemisimus res ecclesiasticae vota sunt fidelium, patrimonia pauperum, pretia peccatorum, et in tuitione atque defensione Christi consistunt, qui eas terrae principibus, atque primoribus ad defendendum et conservandum, non affligendum vel usurpandum sive praesumendum commisit. Nam quaecunque praetendatur a quocunque utilitatis sive necessitatis occasio, ille corda omnium conspicit, qui novit cogitationes hominum, et remunerat actiones, et etiam cogitationes irremuneratas nullatenus derelinquet. Quocirca omnis qui vult [Col. 1090A] salvus fieri, et ab aeterna morte liberari, et ad aeternam vitam pervenire, attentissime cordis aure exaudiat quid sanctus Spiritus per eos locutus est, quibus dixit Dominus: Ecce ego vobiscum sum omnibus diebus usque ad consummationem saeculi (Matth. XXVIII, 20); et: Non vos estis qui loquimini, sed Spiritus Patris vestri qui loquitur in vobis (Matth. X, 20); et: Quaecunque alligaveritis super terram, erunt ligata et in coelo, et quaecunque solveritis super terram, erunt soluta et in coelo (Matth. XVIII, 18); et: Accipite Spiritum sanctum: quorum remiseritis peccata, remittuntur eis, et quorum retinueritis retenta sunt (Joan. XX, 22); et: Qui vos audit me audit, et qui vos spernit me spernit (Luc. X, 16). Dicunt enim illi, qui in coelo regnant, et in terra miraculis coruscant, [Col. 1090B] qui et usque hodie nobiscum vivunt, et cum successoribus nostris usque in perpetuum vivent, quoniam apud Deum est merces eorum: »Si quis oblationes Ecclesiae extra Ecclesiam accipere vel dare voluerit, praeter conscientiam episcopi, vel ejus cui hujusmodi officia commissa sunt, nec cum ejus voluerit agere consilio, anathema sit (conc. Ancyr. can. 7).« Anathema autem interpretatur in Romana lingua alienatio, quia omnis talia faciens, quandiu in illis peccatis manet, licet nos episcopi, qui in apostolis et cum apostolis non nostro merito sed gratia divina ligandi et solvendi potestatem accepimus, interdum tardi, interdum divini sensus ignari, interdum quae committuntur nescientes, aliquando etiam commissa ut expedit [Col. 1090C] corrigere non valentes, quae statuta sunt exsequi dissimulemus, vel etiam negligamus, ut talem hominem ab Ecclesia et fidelium societate excommunicantes non segregemus, jam tamen a sacris canonibus excommunicatus et praedamnatus est, donec peccatum illud deserat, et per satisfactionem ecclesiasticam, et sacerdotalem reconciliationem, Domini gratiam et fidelium societatem recipiat. Et quicunque in peccatis suis et talibus sceleribus implicatus ante satisfactionem necessariam vitam istam finierit, communionem et societatem cum electis in regno Dei habere nullatenus poterit, nec de inferni poenis et daemonum societate unquam liberari valebit. Denique duo capitula quae sequuntur, ex edicto assumpta sunt ab Ansegiso [Col. 1090D] abbate, capitulorum imperialium ex diversis synodis et placitis collectore, causa brevitatis in primo libro capitulorum, septuagesimo septimo et septuagesimo octavo, de non dividendis rebus ecclesiasticis, et episcoporum electione, ex suprascriptis excerpta, in praefato libro inveniuntur. Quod edictum ex integro domnus Carolus Magnus imperator, cum interrogatione de chorepiscopis, per Arnonem archiepiscopum ad Leonem papam direxit, et ad ejus consultum aliud edictum de non dividendis rebus ecclesiasticis, et de episcoporum causis edidit, et apostolicae sedis atque auctoritate sua confirmavit, et per omnes metropolitanas ecclesias imperii sui perpetuo servanda direxit. Memorata itaque capitula [Col. 1091A] ita se habent (lib. I, c. 83): »Quia juxta sanctorum Patrum traditionem novimus res Ecclesiae vota esse fidelium, pretia peccatorum, et patrimonia pauperum, cuique non solum habita conservare, verum etiam multa, Deo opitulante, conferre optamus. Tamen ut ab ecclesiasticis de non dividendis rebus illius suspicionem dudum conceptam penitus amoveremus, statuimus ut neque nostris, neque filiorum et Deo dispensante successorum nostrorum temporibus, qui nostram vel progenitorum nostrorum voluntatem, vel exemplum imitari voluerint, ullam penitus divisionem aut jacturam patiatur (cap. 84.) Sacrorum quoque canonum non ignari, ut in Dei nomine sancta Ecclesia suo liberius potiatur honore, assensum ordini ecclesiastico praebemus, ut scilicet episcopi per electionem cleri et populi [Col. 1091B] secundum statuta canonum de propria dioecesi, remota personarum et munerum acceptione, ob vitae meritum et sapientiae donum eligantur, ut exemplo et verbo sibi subjectis usquequaque prodesse valeant.« Et in eodem edicto unde haec fuerunt assumpta subsequitur: »Praecipimus etiam omnibus ditioni nostrae subjectis, ut nullus privilegia ecclesiarum, monasteriorum, aut ecclesias diripere pertentet, quia sicut a sanctis Patribus instructi sumus, gravissimum peccatum hoc esse dignoscitur,« et caetera quae sequuntur. Et in privilegio Belvacensis Ecclesiae, ab episcopis quatuor provinciarum consensu domni Caroli nuper defuncti confirmato, haec continetur ad locum: »Potestas autem saecularis, sive sit sublimitate donata aliqua, sive [Col. 1091C] in humili constituta loco, nullam in eis, nec in praesenti nec in futuro, suscipiat contra sacras regulas dominationem, nec violenter invadens, nec oblata suscipiens. Si quis vero regum, sacerdotum, et judicium, atque saecularium personarum, hanc constitutionis paginam cognoscens, contra eam venire tentaverit, potestatis honorisque sui dignitate careat, reumque se divino judicio existere de perpetrata iniquitate cognoscat. Et nisi vel ea quae ab illo sunt male ablata restituerit, vel digna poenitentia illicita acta defleverit, a sacratissimo corpore ac sanguine Dei Domini Redemptoris nostri Jesu Christi alienus fiat, atque in aeterno examine districtae ultioni subjaceat. Cunctis autem eidem loco justa servantibus sit pax Domini nostri [Col. 1091D] Jesu Christi, quatenus hic fructum bonae actionis recipiant, et apud districtum judicem praemia aeternae pacis inveniant.« Et in privilegio ejusdem Ecclesiae a domno Nicolao papa confirmato haec continentur ad locum (Nicolaus Odon. episc.): »Nullus itaque regum, nullus judicum, nullus cujuscunque saecularis potentiae dignitate fultus, in rebus praefatorum coenobiorum, vel villis, vel agris, vel mancipiis, vel quidquid ad eadem monasteria collatum fuerit, potestatem habeat vel dominandi, vel accipiendi, vel auferendi, praeter episcopum Belvacensis Ecclesiae, qui per tempus fuerit eidem praelatus Ecclesiae. Sed quidquid vel in auro, vel in argento, vel in quacunque supellectili, vel in omni facultatis substantia, [Col. 1092A] ipsis est monasteriis hodie delegatum, vel futuris temporibus fuerit collatum, episcopi Belvacensis distributioni et ordinationi fiat subjectum, nec alterius potestatis jus vel dominatio super eis potestatem aliquam, nisi quantum divina auctoritas et lex et justitia permittet, obtineat. Si quis autem temerario ausu, magna parvare persona, contra hoc nostrum apostolicum decretum agere praesumpserit, sciat se anathematis vinculo esse innodatum, et a regno Dei alienum, et cum omnibus impiis aeterni incendii supplicio condemnatum. At vero qui observator exstiterit praecepti hujus, gratiam atque misericordiam vitamque aeternam a misericordissimo Domino Deo nostro consequi mereatur.« Et sanctus Gregorius in decretali epistola, [Col. 1092B] in partes Graeciae pro quibusdam commotionibus directa, ita dicit ad locum: »Si qui vero sunt, qui dicunt, quia compulsus quispiam necessitate, si anathematizaverit, anathematis vinculo non tenetur, ipsi sibi testes sunt quia Christiani non sunt, quia ligamenta sanctae Ecclesiae vanis se aestimant conatibus solvere, ac per hoc nec absolutionem sanctae Ecclesiae, quam praestat fidelibus, veram putant, si ligaturas ejus valere non aestimant. Contra quos diutius disputandum non est, quia per omnia despiciendi et anathematizandi sunt, et unde se fallere veritatem credunt, inde in peccatis suis veraciter ligantur. Eosque et ego, et omnes catholici episcopi, atque universa Ecclesia anathematizamus, quia veritati contraria sentiunt, et contraria loquuntur.« [Col. 1092C] Unde magnopere dilectissimo domno nostro regi curandum est, ne suggestione vel postulatione quorumcunque hominum contra haec sancti Spiritus decreta faciat, vel fieri de ecclesiasticis rebus consentiat: maxime post hanc visitationem Dei, qua per confessionem, et poenitentiam, et reconciliationem sacerdotalem illum credimus emendatum: quia magna est contra peccatum virtus poenitentiae, sed ei qui in eadem poenitentia perseverat, quia scriptum est: Qui perseveraverit usque in finem hic salvus erit (Matth. XVIII, 22); et item scriptum est: Qui baptizatur a mortuo, et iterum tangit eum, quid proficit lavatio illius (Eccli. XXXIV, 30)? Mortuum quippe est omne opus perversum quod pertrahit ad mortem, quodque justitiae non vivit. Baptizatur ergo a [Col. 1092D] mortuo et iterum tangit eum, qui prava opera, quae se egisse meminit, deplorat, sed in eisdem se iterum post lacrymas implicat. Anima itaque quaelibet ejusdem mortui lavatione non proficit, quae hoc iterum faciendo quod planxit, nec per lamenta poenitentiae ad rectitudinem justitiae exsurgit. Poenitentiam enim vere agere est commissa plangere, et iterum plangenda declinare. Providendum est igitur charissimo domno nostro regi, quod Dominus dominorum et Rex regum etiam ipsi et unicuique nostrum, quin et omni homini sine exceptione alicujus personae, quia ut Scriptura dicit: Non est personarum acceptor Deus (Act. X, 34), dicit, quod longe ante cuidam in Evangelio dixerat: Ecce sanus factus es: jam noli peccare, [Col. 1093A] ne deterius tibi aliquid contingat (Joan. V, 14). Sed et prava sibi suggerentes non obaudiat, dicente Apostolo: Non solum qui faciunt, sed qui consentiunt facientibus, digni sunt morte (Rom. I, 32). Episcopo etiam nuper ordinato agere talia vel talibus consentire non praecipiat, unde se ipsum perdat, et coram Deo ecclesiasticam gratiam amittat. Cum coram omnibus et electoribus et ordinatoribus suis districtissime professus ante ordinationem suam fuerit, et propria manu subscripserit sacras regulas sanctorum conciliorum, quantum scierit et potuerit, servaturum. Qui sacri canones spiritu Dei conditi, et totius mundi [Col. 1094A] reverentia consecrati ita decernunt: Si quis contra suam professionem vel suam scripturam venerit in aliquo, ipse se honore privabit. Qui autem res et facultates ecclesiasticas Belvacensis Ecclesiae ipsius consensu vel favore pessumdare praesumpserint, qui auctoritatem eas illis dare vel consentire non habuit, sollicitissime caveant, ne suprascriptas sacrorum canonum sententias, ab omnibus nobis episcopis, ad quorum notitiam ipsorum sacrilegia pervenerint intentatas, suscipiant, et ab omni Christianorum societate modis omnibus separentur.




[Col. 1093]
XV. DE PRESBYTERIS CRIMINOSIS, de quibus approbatio non est.
(Apud eumdem, ex editione Moguntina Joannis Busaei.)

[Col. 1093B] CAP. I. Quid de presbyteris criminosis, de quibus approbatio non est, agendum sit, in libro primo Capitulorum domni Caroli imperatoris augusti capite trigesimo quarto scriptum est (lib. V Capitul. c. 33): Hoc nobis magno cum studio retractandum est, quid de illis presbyteris criminosis, unde approbatio non est, et semper negant, faciendum sit. Nam hoc saepissime a nobis ac praedecessoribus nostris ventilatum est, sed non ad liquidum hactenus diffinitum. Unde ad consulendum Patrem nostrum Leonem papam sacerdotes nostros misimus, et quidquid ab eo vel a suis perceperimus, vobis una cum illis quos misimus renuntiare non tardabimus. Vos interim vicissim tractate attentius, quid ex his vobiscum constituamus, una cum praedicti sancti Patris [Col. 1093C] institutionibus, ut murmur cesset populi, et nos his faventes illaesi, Domino auxiliante, ab utrisque maneamus. Sequitur confirmatio memorata de sacerdotum purgatione, capite in eodem libro trigesimo quinto.

CAP. II. (Capitul. lib. V, c. 34.) Omnibus vobis visu aut auditu notum esse non dubitamus, quod saepissime suadente antiquo hoste sacerdotibus crimina diversa objiciuntur. Sed quoniam qualiter ex eis ab his rationabilis examinatio et satisfactio fiat, licet de rationabili examinatione et satisfactione presbyterorum, tempore bonae memoriae domni genitoris mei Pippini, sive priscis temporibus a sanctis Patribus et a reliquis bonae devotionis hominibus saepissime ventilatum fuerit, nos tamen pleniter et ad liquidum diffinitum reperire minime quivimus. [Col. 1093D] Nostris quippe temporibus idipsum a sanctis episcopis, et reliquis sacerdotibus, et caeteris ecclesiasticae dignitatis ministris, nostris in regnis, seu in aliis degentibus, nobisque una cum eis agentibus saepissime, propter multas et nimias reclamationes, quae ex hoc ad nos ex diversis partibus venerunt, ventilatum est. Sed qualiter consultu domni et Patris [Col. 1094B] nostri Leonis apostolici, caeterorumque Romanae Ecclesiae episcoporum, et reliquorum sacerdotum, sive Orientalium et Graecorum patriarcharum, et multorum sanctorum episcoporum, et sacerdotum, necnon et nostrorum episcoporum omnium, caeterorumque sacerdotum ac Levitarum auctoritate et consensu, atque reliquorum fidelium et cunctorum consiliariorum nostrorum consultu diffinitum est, vobis omnibus ordinis utriusque ministris scire volumus. Statutum est namque, ratione et necessitate ac auctoritate praedicta, consultu omnium, ut quotiescunque cuiquam sacerdoti crimen imponitur, si ipse accusator talis fuerit, ut recipi debeat (quia quales ad accusationem sacerdotum admitti debeant in canonibus pleniter expressum est), si autem, ut [Col. 1094C] dictum est, ille accusator, qui canonice recipiendus est, eum cum legitimo numero verorum et bonorum testium approbare in conspectu episcoporum poterit, tunc canonice dijudicetur, et si culpabilis inventus fuerit, canonice damnetur. Si vero cum supra scripto praetextu approbare ipse accusator minime potuerit, et hoc canonice diffiniatur.

CAP. III. (Ibid.) Ipse ergo sacerdos, si suspiciosus aut incredibilis suo episcopo, ac reliquis suis consacerdotibus, sive bonis et justis de suo populo vel sua plebe hominibus fuerit, ne in crimine, aut in praedicta suspicione remaneat, cum tribus aut quinque vel septem bonis ac vicinis sacerdotibus, exemplo Leonis papae, qui duodecim episcopos in sua purgatione habuit, vel eo amplius, si suo episcopo [Col. 1094D] visum fuerit, aut necesse propter tumultum populi id esse perspexerit, cum aliis bonis et justis hominibus, se sacramento coram populo super quatuor Evangelia dato, purgatum ecclesiae suus reddat episcopus.

CAP. IV. (Ibid.) Si quis autem scire desiderat, quales accusatores ac testes ad accusationem sacerdotum recipi debeant, et quid de accusatore faciendum [Col. 1095A] sit, pleniter in canonibus et legibus, quibus una cum sacris canonibus sancta moderatur Ecclesia, reperire poterit. Videlicet, quos publicae leges ad accusationem vel ad testificationem admittunt, tales admittantur, et quales publicae leges non admittunt, non recipiantur, id est, infamiae maculis aspersi non admittuntur ad accusationem; sed tamen omnibus, quibus accusatio denegatur, in causis propriis accusandi licentia non est deneganda: et suspecti gratiae testes, et illi vel maxime, quos accusator de sua domo produxerit, vel vitae humilitas infamaverit, vel infra annos quatuordecim aetatis suae, non admittantur.

CAP. V. Qui testes, ut lex Theodosii praecipit, priusquam de causa interrogentur, sacramento debent constringi, ut jurent se nihil falsi esse dicturos, [Col. 1095B] et honestioribus magis quam vilioribus testibus fides debet admitti. Unius autem testimonium, quamlibet splendida et idonea videatur esse persona, nullatenus audiendum. Et lex Valentiniani et Theodosii praecipit (l. 15 Cod. Theod., de Accusat.) ut in criminalibus causis, vel objectionibus, per mandatum nullus accuset, nec si per rescriptum principis hoc potuerit impetrare: sed ipse, qui crimen intendit, praesens per se accuset in scriptione praemissa. Judices autem puniendi sunt, et damnandum officium, si forte tacuerint, si innocentem, nisi praemissa inscriptione, subdendum crediderint quaestioni. Si autem clerici in ecclesiasticis causis testimonium apud ecclesiasticos dixerint, per compromissi vinculum episcopale judicium non adeundum, [Col. 1095C] lege Majoriani abrogatum est.

CAP. VI. Et quia secundum sacras leges sententia sine scripto dicta, nec nomen sententiae habere merebitur; et juxta legem Valentiniani et Valentis (Cod. eod. l. 11, Inter.), »nisi inscriptione celebrata, reum quemquam non fieri, nec ad judicium exhiberi, quia sicut convictum poena constringit, ita et accusatorem, si non probaverit quod objecit;« et legibus constitutum est, ut scriptura prolator affirmet, cujus si non astruxerit veritatem, ut falsitatis reum esse retinendum; et criminis, quod probare nequiverunt, delatores ut perjuri ac falsitatis rei damnandi sunt, sicut lex Honorii et Theodosii decrevit (l. 41 cod. Theod., de Episc., etc.): Clericos, inquiens, non nisi apud episcopos accusari convenit. Igitur si [Col. 1095D] episcopus, presbyter, diaconus, et quicunque inferioris loci Christianae legis minister apud episcopos, siquidem alibi non oportet, a qualibet persona fuerint accusati, sive ille sublimis vir honoris, sive ullius alterius dignitatis, qui hoc genus illaudabilis intentionis arripiet, noverit docenda probationibus, monstranda documentis, se debere inferre.

CAP. VII. Si quis ergo contra hujusmodi personas non probanda detulerit, auctoritate hujus sanctionis intelligat se jacturae famae propriae subjacere, ut damno pudoris, existimationisque dispendio, discat sibi alienae verecundiae impune insidiari, saltem de caetero non licere. Nam sicut episcopos, presbyteros, diaconos, caeterosque, si his objecta comprobari [Col. 1096A] potuerint, maculatos ab Ecclesia aequum est removeri, ut contempti posthac, et miserae humilitatis inclinati despectu, injuriarum non habeant actionem; ita similis videri debet justitiae, quod appetitae innocentiae moderatam deferri jussimus ultionem. Ideoque hujusmodi duntaxat causas episcopi sub testificatione multorum acta audire debebunt. Et sacri Carthaginenses canones inter accusatores clericorum, et accusatos clericos ordinem, qualiter excommunicationis damnatio, vel examinationis purgatio agi debeat, manifeste diffiniunt, scilicet »ut presbyter, vel inferioris gradus clericus accusatus apud proprium episcopum, et accusator in eo loco, videlicet in eadem parochia, unde est ille qui accusatur, locum sibi eligat proximum, quo non sit difficile [Col. 1096B] testes producere, ubi causa finiatur. Et hinc leges dicunt (cod. eod., l. 10): Criminum discussio ibi agitanda est, ubi crimen admissum est. Nam alibi criminum reus prohibetur audiri.« Illi vero qui pulsatus fuerit, si judicem, id est episcopum suum, suspectum habuerit, licet appellare, scilicet ad finitimos episcopos ipsius provinciae, ut Sardicenses et Carthaginenses canones decreverunt, vel ad metropolitanum episcopum juxta Antiochenum concilium, sive ad provincialia concilia, sicut sacri Nicaeni et Antiocheni canones constituerunt, et sicut Africanum concilium in epistola ad Coelestinum papam ostendit, vel a decreto episcoporum numero secundum Carthaginense concilium, vel a judicibus, sive quos juxta Africanos canones primas ille dederit, [Col. 1096C] sive quos ipse cum episcopi sui consensu delegerit, a quibus provocari non licet, regulariter judicetur.

CAP. VIII. Constat igitur, si juxta concilium Antiochenum, ab universali magna synodo Chalcedonensi favorabiliter in actione duodecima receptum et collaudatum, perfectum concilium illud est, ubi interfuerit metropolitanus antistes, multo magis perfectum et tenendum atque sequendum est praecedens capitulum de presbyterorum comprobatione vel purgatione, consultu sedis apostolicae, et tantorum episcoporum, ac caeterorum ecclesiasticorum ministrorum, Deique fidelium consensu firmatum, sicuti voce magni et orthodoxi imperatoris legimus attestatum, et per tanta tempora sequentium episcoporum usu et consuetudine roboratum. Hanc auctoritatem [Col. 1096D] in depositione criminosorum presbyterorum, vel purgatione criminatorum, more consuetudinario secuta est generaliter Cisalpina Ecclesia catholica jam per septuaginta et eo amplius annos.

CAP. IX. Et de consuetudine sanctus Augustinus, a sede apostolica, sancto Coelestino scribente, inter optimos Ecclesiae computatus magistros, in libro quarto de Baptismo dicit (cap. 5): »Plane verum est, quia ratio et veritas consuetudini praeponenda est, sed cum consuetudini veritas suffragatur, nihil oportet firmius retineri.« Ostendendum est igitur, si ratio et veritas atque auctoritas huic consuetudini suffragatur. Scriptum est in mystica Nicaena synodo (can. 3): »Interdixit per omnia magna synodus, non [Col. 1097A] episcopo, non presbytero, non diacono, nec alicui omnino, qui in clero est, licere subintroductam habere mulierem, nisi forte matrem, aut sororem, aut amitam, vel eas tantummodo personas, quae suspiciones effugiunt.« Hinc Valens, Gratianus, et Valentinianus Augusti et Christiani imperatores decreverunt legem (l. 44, Cod. Theod. de episc., etc.), cujus interpretatio talis est: Quicunque clericatus utuntur officio, extranearum mulierum familiaritatem habere prohibentur: matrum, sororum, vel filiarum sibi solatia intra domum suam noverint tantum esse concessa.

CAP. X. Sed quia sub occasione istarum personarum, aliae mulieres subintroduci coeperunt, sancti Africani canones decreverunt (can. 5), ut nec ipsi [Col. 1097B] episcopi, aut presbyteri, soli habeant accessum ad viduas, vel virgines, vel ad quascunque feminas, sed ubi aut clerici praesentes sunt, aut graves aliqui Christiani. Unde sicut beatus Gregorius ad ministros Ecclesiae Romanae scripsit (lib. VII, epist. 39), beatus Augustinus nec cum sorore habitare consensit dicens: »Quae cum sorore mea sunt, sorores meae non sunt.« Et ex hoc dicit sanctus Gregorius: Docti ergo viri cautela magna nobis debet esse instructio. Nam incautae praesumptionis est, quod fortis pavet, minus validum non timere. Sapienter enim illicita superat, qui didicerit etiam non uti concessis. Et ex hoc in lege Justiniani decretum est, cap. 475, ut si quis mulierem in sua domo habuerit, quae potest suspicionem inferre turpitudinis, et ille a conclericis [Col. 1097C] suis audierit, quod cum tali muliere non debeat habitare, si noluerit eam sua domo repellere, vel accusatore immergente probatus fuerit inhoneste cum tali muliere versari, tunc episcopus secundum ecclesiasticos canones a clero eum repellat.

CAP. XI. Et in synodis Romanis Eugenii et Leonis quarti decretum est: »Si quispiam sacerdotum, id est episcopus, presbyter, vel etiam subdiaconus, de quacunque femina crimine fornicationis suspectus, post primam, secundamque et tertiam admonitionem metropolitani, vel alterius episcopi, aut ejus cui subjacere videtur, inveniatur famulari cum ea, vel aliquo modo conversari, canonice judicetur. Quapropter unusquisque episcopus in tali re studiose ac [Col. 1097D] diligenter curam habere debet, ne Ecclesia Christi a propriis possit sordidari ministris, quia cum propriam uxorem habere non permittitur, maxime ab omni femina sit abstinendus.« Proinde de concubitu presbyterorum cum feminis, per parochianos vel vicinos cujuscunque presbyteri inquirere non nobis est laborandum. Abolita enim est vetus haeresis, quae cynica, id est canina, propter impudentiam fuerat appellata, dicens concubitum esse naturalem, et ob id agendum sine verecundia publice: cum legamus primos homines mox post peccatum inobedientiae sensisse concupiscentiam in membris genitalibus, et a mutuis conspectibus ea contexisse. Nam licet humanae mentis caecitas, in operatione turpitudinis, [Col. 1098A] divinis et angelicis, atque sanctorum qui in coelis sunt, oculis abscondi non possit, tamen etiam quilibet rusticanus, concumbens etiam cum propria conjuge, prout potest, plurimorum devitat aspectus. Quanto magis prebyter, si sensum hominis habet, malum agens curabit abscondere, propter quod patefactum, scit se non solum ecclesiasticum gradum amittere, sed et sua quae habet ex facultatibus Ecclesiae perdere. Non igitur de hoc verecunde quaeremus, quod et Apostolus non nudo sed velato nomine loquens apud legitime conjugatos, studuit appellare dicens: Et ne quis circumveniat in negotio fratrem suum (I Thess. IV, 6). Tantummodo autem de accessu et frequentatione ac cohabitatione presbyterorum contra canonicum interdictum cum feminis, si inde [Col. 1098B] fuerint accusati, est inquirendum. Quia, ut sanctus Ambrosius dicit (epist. 11): »Judicis non est sine accusatore damnare, quia et Dominus Judam cum fur esset, quoniam non est accusatus, minime abjecit.«

CAP. XII. Qualis ergo debeat esse ordo in accusatione et dijudicatione, sanctus Augustinus exponens sententiam Apostoli: Si quis frater nominatur fornicator, etc., ostendit (de Poenit, medic. cap. 3): »Noluit, inquit Apostolus, hominem ab homine judicari ex arbitrio suspicionis, vel etiam extraordinario usurpato judicio, sed potius ex lege Dei, sive secundum ordinem Ecclesiae, sive ultro confessum, sive accusatum atque convictum, eam nominationem volens intelligi, quae fit in quemquam, cum sententia [Col. 1098C] ordine judiciario, et cum integritate profertur. Nam si nominatio sola sufficit, multi damnandi sunt innocentes, quia saepe falso in quemquam crimen nominatur.« Qualiter autem sententia ordine judiciario et cum integritate proferenda sit, sacri canones, ut supra dictum est, et sanctus Gregorius, qui frequenter in epistolis suis causas ministrorum ecclesiasticorum legaliter et regulariter praecipit diffiniri, in commonitorio Joanni Defensori eunti in Hispanias dato demonstrat dicens (lib. XI, epist. 50): »Diligenter quaerendum est, primum, si judicium ordinabiliter est habitum, aut si alii accusatores, alii testes fuerunt. Deinde causarum qualitas, si digna exsilio vel depositione fuit, aut si eo presente sub jurejurando contra eum testimonium dictum est, si [Col. 1098D] scriptis actum est, vel ipse accusatus licentiam respondendi et defendendi se habuit. Sed et de personis accusantium ac testificantium subtiliter quaerendum est, cujus vitae, cujus conditionis cujusque opinionis, aut ne inopes sint, aut ne forte aliquas contra praedictum episcopum inimicitias habuissent, et utrum testimonium ex auditu dixerunt, aut certe se scire specialiter testati sunt, si scriptis judicatum est, et partibus praesentibus sententia recitata est.« Sic et leges diffiniunt, ut nemo per alium quemquam accusare, vel quis accusari possit, nisi forte ingratum libertum patronus accuset: et ut in causa capitali absens nemo damnetur, nisi delegata secundum canones cognitione adesse provocatus neglexerit, [Col. 1099A] glexerit, ut dilationem sententiae de absentia non lucretur.

CAP. XIII. A quibus accusatio vel testimonium debeat recipi, sancti Africani canones patenter ostendunt, id est, quos publicae leges ad accusationem, vel ad testimonium recipiunt, sicut plenius ac latius ex eodem concilio, et ex legibus, non longe supra ostendimus de saecularibus hominibus. De sacris autem ordinibus sanctus Gelasius in decretis suis dicit: »Ne clericorum quisquam se hujus offensae futurum confidat immunem, si in his quae salubriter sequenda deprompsimus, sive episcopum, sive presbyterum, sive diaconum viderit excedentem, non protinus ad aures nostras deferre curaverit, probationibus duntaxat competenter exhibitis, ut transgressoris [Col. 1099B] ultio fiat, et caeteris interdictio delinquendi.« Et sacri Africae provinciae canones, et lex Justiniana decernunt: Clerici de judicii sui cognitione non cogantur in publico dicere testimonium, non autem in ecclesiastico judicio dicere testimonium prohibentur. Sicut etiam de episcopis in Chalcedonensi concilio legimus. Unde in synodis Romanis ab Eugenio et Leone quarto celebratis decretum est: Quanquam sacerdotum testimonium credibile habeatur, tamen ipsi in saecularibus negotiis pro testimonio, aut conficiendis instrumentis, non rogentur, quia eos in talibus rebus esse non convenit. Si autem eventu aliquo causae interfuerint, et aliquid viderint aut audierint, ubi nullae ad illud idoneae saecularium inveniantur personae, ne veritas occultetur, et malus [Col. 1099C] ut bonus existimetur, in providentia proprii sit episcopi, ut aut coram se et competentibus judicibus, aut aliter veritatem honorifice testificentur. Et huic sententiae Justiniana lex consonat.

CAP. XIV. De numero testium in lege statutum est, quod et in Evangelio est confirmatum, ut in ore duorum vel trium testium stet omne verbum. Et Apostolus Timotheo praecipit, in cujus persona, ut beatus Leo dicit, omnium Christi sacerdotum numerus eruditur, ut accusatio adversus presbyterum non recipiatur, nisi sub duobus vel tribus testibus (I Tim. V, 19). Et sacrum Nicaenum concilium (can. 11), neophytum episcopum, a duobus vel tribus testibus redargutum, a clero abstinere praecipit. Sed quia in historia Susannae duos testes, qui idonei [Col. 1099D] populis videbantur, et in historia Nabuthae, sed et in historia passionis Domini, duos testes dixisse falsum testimonium legimus, majores nostri, praeter accusatores in accusatione presbyterorum, de numero testium idoneorum auctoritatem legum sequendam voluerunt, ut septem testes idonei requirantur, et si ratio vel causa coegerit, quatuordecim vel viginti et unus testes quaerantur, ut veritas patefacta monstretur. Qui testes ad exemplum Danielis, sicut et leges praecipiunt, examinandi sunt, quoniam ipsa prophetae examinatio jam quibusdam nota est, et saepe inventi sunt pretio conducti et conspirati ad dicendum mendacium, et saepe quidam invidia vel odio ad presbyterum accusandum emergunt, et [Col. 1100A] testes mendaces producunt, quia, ut sanctus Augustinus dicit, nova morborum genera nova quaerere cogunt medicatorum experimenta.

CAP. XV. A majoribus nostris accepimus ut exceptis accusatoribus, septem sint testes idonei, qui testimonium suum per sacramentum verum esse confirment, ex quibus sex jurent, et septimus, si ratio vel qualitas personae permittit, ad judicium exeat quod illi sex inde veritatem per sacramentum dixerint. Et sic de comprobato presbytero Apostoli sequatur sententia: Si quis non obedit verbo nostro, sive per epistolam, sive per verbum, hunc notate, et nolite commisceri cum eo (II Thess. III, 14), et reliqua. Et sanctus Leo papa in decretis suis ad universos episcopos per universas provincias constitutos [Col. 1100B] dicit (epist. 1): »Hoc admonitio nostra denuntiat, quod si quis fratrum contra haec constituta venerit, vel venire tentaverit, et prohibita fuerit ausus admittere, a suo se noverit officio submovendum, nec eum communionis nostrae futurum esse consortem, qui socius esse noluit disciplinae,« et reliqua. Sed et beatus Augustinus suo archiepiscopo Xantippo de Abundantio presbytero suae parochiae ita scripsit ad locum (epist. 236, Xant.): »Qui cum non ambularet vias servorum Dei, non bonam famam habere coeperat: qua ego conterritus, non tamen temere aliquid credens, sed plane sollicitior factus, operam dedi, si quo modo possem ad aliqua malae conversationis ejus certa indicia pervenire. Ac primo comperi eum pecuniam cujusdam rusticani divino apud [Col. 1100C] se commendato intervertisse, ita ut nullam inde posset probabilem reddere rationem. Deinde convictus atque confessus est, cum secum nullum clericum haberet, se apud quamdam malae famae mulierem, et prandisse, et coenasse, et in una et eadem domo mansisse: nam quae negavit, Deo dimisi; quae occultare permissus non est, judicavi.« Hoc modo veritate comperta, de cohabitatione interdicta cum mulieribus convictus presbyter, legaliter et regulariter sacerdotali in istis Gallicis regionibus privatur officio, sicut Zosimus papa decrevit dicens (epist. I, ad Hezich.): »Sciat quisquis hoc, postposita Patrum et apostolicae sedis auctoritate, neglexerit, a nobis districtius vindicandum, ut loci sui minime dubitet sibi non constare rationem, si hoc putat post tot [Col. 1100D] prohibitiones impune posse tentari. Contumeliae enim studio fit, quidquid interdictum toties usurpatur.«

CAP. XVI. Si autem mala fama ex veri similitudine per parochias nostras de presbytero exit, et accusatores atque testes legales non esse deprehenduntur, vel rei falsitatis convincuntur, legaliter ac regulariter eis multatis, ne infirmorum corda de mala fama presbyteri percutiantur, et ne vituperetur ministerium nostrum, neque securiores presbyteri existentes licentius in peccatum labantur, secundum decretum Gregorii junioris (epist. 11, ad Bonifac.), est jusjurandum in medio, ut habeat malae famae presbyter in sacramento purgationis suae eum [Col. 1101A] testem, quem habebit et judicem. Et quoniam frequenti experimento probatum est, presbyterum a diabolo in fornicationem vel adulterium persuasum, proclivem ad perjurium, et legalis atque evangelica seu apostolica atque canonica auctoritas trium testium testimonium recipit ad condemnationem (Matth. XVIII), non ab re visum est patribus nostris, si recipiatur ad purgationem. In historia quoquo sacra, et in epistola beati Gregorii ad Theoctistam patriciam legimus (lib. IX, epist. 39), beatum Petrum apostolorum primum, cum a fidelibus reprehensus fuit cur ad gentiles intrasset, humili eos ratione placasse, atque in causa reprehensionis suae etiam testes adhibuisse dicens: Venerunt autem mecum et sex fratres isti (Act. XI, 12). Et Carthaginenses canones [Col. 1101B] decernunt (can. 10), ut si presbyteri, vel diaconi fuerint accusati, adjuncto sibi ex vicinis locis proprius episcopus legitimo numero collegarum, id est una secum in presbyteri nomine sex, in diaconi tres, auctoritati convenire majores nostri duxerunt, sicut supra ostendimus, in capitulo, tempore domni Caroli imperatoris Augusti, apostolicae sedis et episcoporum auctoritate decreto, ut si presbyter infamatus fuerit, et accusatores vel testes idonei defuerint, secundum qualitatem vel quantitatem causae atque personae, et utilitatem ac sanationem cordium infirmorum, aut cum aliis duobus testibus, ac cum aliis sex testibus, seipsum sacramento a mala opinione purget.

CAP. XVII. Et non est contrarium decreto Gregorii [Col. 1101C] junioris, si plures testes ad purgationem infamati presbyteri requiruntur, quia scribens idem pontifex ad Bonifacium Moguntinum episcopum per Denualdum presbyterum dicit (epist. IX, cap. 3): »Ut si probari idoneis testibus presbyter infamatus nequiverit, sit jusjurandum in medio, et non diffinivit, utrum ipse solus, an cum aliis juret. Si enim beatissimus Petrus apostolorum primus famam suam, quasi contra praeceptum fecerit Domini dicentis: In viam gentium ne abieritis, et in civitates Samaritanorum ne intraveritis (Matth. X), quoniam nondum a Deo per multos propalata erat praeceptio Christi jubentis: Ite, docete omnes gentes, baptizantes eos (Matth. XXVIII), cum sex testibus expurgavit (Act. XI), non videtur esse contra auctoritatem, si presbyter [Col. 1101D] cum tot testibus collegis suis suam opinionem studet purgare, ad quod judicibus episcopis jubetur per sacros canones judicari, praecipiente Apostolo, ut sine offensione omnibus simus, et ne pereat in nostra conscientia frater, propter quem Christus mortuus est (I Cor. X). Et item: Sic enim peccantes in fratres, et percutientes conscientiam ipsorum infirmam, in Christum peccatis (I Cor. VIII). Et ideo repleti Spiritu sancto statuerunt sancti patres nostri, ut ministri altaris mulieribus non cohabitent, neque subintroducant secum mulieres, ne vel concupiscentia conscientiam suam urant, vel consensu pessimo polluant, et ne vel mala suspicione infirmorum conscientias maculent. Quoniam Augustino docente sanctorum, [Col. 1102A] quibus Dominus dicit: Sancti estote (Lev. XI), conversatio non solum sancta debet esse, sed et cauta: ne forte cum mala non sit per lasciviam, sit mala per negligentiam.«

CAP. XVIII. De interdicto canonico adversus presbyterum, et interrogandi sunt testes, et convictus vel confessus, judicandus est presbyter. Et quoniam experti sumus, quosdam presbyteros ad invicem conspirasse, ut se mutuo in sua purgatione adjuvent, revera quidem noceant, non incongrue visum est decessoribus ac praedecessoribus nostris, ut cum in credibili misso episcopi, presbyteri, qui in purgatione infamati sacerdotis una cum eo ad jusjurandum se obtulerunt, talem examinationem per vicarium infamati presbyteri recipiant, ut in sacramento [Col. 1102B] se Deo non perdant, sicut quosdam hinc jam de perjurio revictos et degradatos comperimus, vel ut decernunt canones. Episcopus, inquiunt, aut presbyter, aut diaconus, qui in fornicatione, aut perjurio, aut furto captus est, deponatur, non tamen communione privetur. Dicit enim Scriptura: Non vindicabit Dominus bis in idipsum (Nahum. I). Haec de testibus, vel ad probationem vel ad purgationem presbyteri majores nostri secundum tramitem Scripturarum praedicationemque majorum tenenda viderunt, et sequenda nobis suis posteris reliquerunt, secundum verba beati Gelasii (epist. 11, ad episc. Dardan.): »Quidquid, inquit, pro fide, pro veritate, pro communione catholica atque apostolica secundum Scripturarum tramitem praedicationemque majorum [Col. 1102C] patres nostri, catholici videlicet doctique pontifices, facta semel congregatione sanxerunt, inconvulsum voluerunt deinceps firmumque constare, nec in eadem hac causa denuo quae praefixa fuerant retractari qualibet recenti praesumptione permiserunt: sapientissime providentes, quoniam si decreta salubriter cuiquam liceret iterare, nullum contra singulos quosque prorsus errores stabile persistere. Ecclesiae constitutum, ac semper iisdem furoribus recidivis omnis integra diffinitio turbaretur.«

CAP. XIX. Quod quidam dicunt, quia parochiani et subjecti presbytero vel episcopo, eum non valeant regulariter accusare, ut scriptum est: Umbra aliorum umbram suam protegunt (Job XL), ne ad eos valeat pervenire, quod in alios conantur defendere. [Col. 1102D] Quorum defensio cassatur auctoritate et ratione. Auctoritate quidem, qua dicitur voce sancti viri: Si adversum me terra mea clamat, et cum ipsa sulci ejus deflent. Si fructus ejus comedi absque pecunia, et animam agricolarum ejus affixi, pro frumento oriatur mihi tribulus, et pro hordeo spina (Job XXXI). »Terra, inquit, sanctus Gregorius (lib. XXII Moral., c. 33), contra possessorem suum clamat, si contra eum qui sibi praeest, aliquid injustum, vel privata domus, vel sancta Ecclesia murmurat. Clamare quippe terram est, contra regentis injustitiam rationabiliter subjectos dolere.« Omnis ergo qui praeest, si perversa in subditis exercet, contra hunc terra clamat, et sulci deflent, quia contra ejus injustitiam [Col. 1103A] rudes quidem populi in murmurationis vocibus erumpunt, sed perfecti quique pro pravo ejus opere se in fletibus affligunt. Cum clamante ergo terra sulcos plangere est, per hoc unde multitudo fidelium juste contra rectorem queritur, uberioris vitae homines ad lamenta pervenire, et reliqua, quae lector in suo loco plenius praevalet invenire. Et longe ante, sanctus Bonifacius ad episcopos per Gallias et septem provincias constitutos (epist. 11 ad episc. Gall., etc.), de Maximo a suis comprovincialibus et subditis accusato, et sanctus Gregorius de Bonifacio Regitanae Ecclesiae a suis clericis et subditis aeque accusato, ad Sabinum et plures episcopos, pro causa diligenter inquirenda epistolas misit, et de Lucilli episcopi accusatione inquisitionem regulariter [Col. 1103B] facere praecepit, velut in ejus Regesto lector inveniet (lib. VII, ind. 2, epist. 46 et 62). Et si de episcopis ita admissa sunt, de presbyteris, videlicet secundi ordinis viris non dimittenda sunt.

CAP. XX. Verum quia non solum in doctorum saecularium litterarum dogmatibus, sed et in sanctis Scripturis a contrario quaedam diffinienda invenimus, sicut ex luce obscuriores tenebrae judicantur, ex sententia divina conferenda est causa ecclesiastica. Ait enim Dominus discipulis: Vos mihi testimonium perhibebitis, qui ab initio mecum estis (Joan. XV), quoniam absque ulla ambiguitate praedicare valebant, quae apud illum viderunt et audierunt. Unde bene Petrus alium pro Juda ordinare volens apostolum, talem voluit eligere, qui cum eis fuerit, [Col. 1103C] ex quo intravit et exivit inter eos Dominus Jesus, et non alium (Act. I). Sic econtra tales debent audiri accusatores ac testes de vita et conversatione presbyteri, qui ejus vitam et conversationem noverunt in omni tempore, ex quo intravit et exivit cum eis presbyter illis et praepositus ordinatus. Sufficiant ergo, ad refellendam vanam opinionem eorum, qui dicunt quoniam a suis ovibus vel subjectis praelatus regulariter accusari non valeat, haec tanta et talia testimonia.

CAP. XXI. Caeterum quoniam quidam quasi in auctoritate proferunt sanctum Silvestrum papam decrevisse talia, quae catholica Ecclesia inter synodalia decreta non computat, quae majores nostri inde nobis tenenda suis posteris reliquerunt, hic necessarium [Col. 1103D] ponere duximus. Scriptum namque est in quodam sermone, sine exceptoris nomine de gestis sancti Silvestri excepto, quem Isidorus episcopus Hispalensis collegit cum epistolis Romanae sedis pontificum a sancto Clemente usque ad beatum Gregorium, eumdem sanctum Silvestrum decrevisse, »ut nullus laicus crimen clerico audeat inferre, et ut presbyter non adversus episcopum, non diaconus adversus presbyterum, non subdiaconus adversus diaconum, non acolytus adversus subdiaconum, non exorcista adversus acolytum, nec lector adversus exorcistam, non ostiarius adversus lectorem det accusationem aliquam, et non damnetur praesul nisi in septuaginta duobus. Neque praesul summus a [Col. 1104A] quoquam judicetur, quomodo scriptum: Non est discipulus super magistrum (Matth. X). Presbyter autem cardinalis nisi in quadraginta quatuor testibus non damnabitur. Diaconus cardinarius constitutus urbis Romae nisi in viginti sex non condemnabitur. Subdiaconus, acolytus, exorcista, lector, ostiarius, nisi, sicut scriptum est, in septem testibus non condemnabitur. Testes autem et accusatores sine aliqua sint infamia, uxores ac filios habentes et omnino Christum praedicantes. Testimonium clerici adversus laicum nemo recipiat.«

CAP. XXII. Quae dicta quam adversa sibi, et quam diversa a sanctis canonibus et sacris legibus sint, nemo est qui dubitet, qui et haec dicta cum ratione attenderit, et sacras regulas ac leges diligentius [Col. 1104B] legit. Et primum quidem scriptum est, ut nullus laicus crimen clerico audeat inferre, deinde ut nullus clericus contra clericum testimonium accusationis ferat, et mox subsequitur, in quantis testibus presbyter, vel diaconus, seu subdiaconus, acolythus quoque et exorcista, lector et ostiarius valeant condemnari, et testes, et accusatores sine infamia, et uxores et filios habentes, et Christum praedicantes fiant. Quod quam absurdum sit, ut uxores et filios habentes potius ad testimonium recipi debeant, quam continentes et religiosi, ratio aperta demonstrat: et contra id quod subsequitur, et illud quod dicit, ut uxores et filios habentes, et Christum praedicantes fiant testes, sanctus Leo papa in epistola ad Maximum Antiochenum episcopum decrevit (epist. 66): [Col. 1104C] »Illud, inquiens, convenit dilectionem tuam praecavere, ut praeter eos qui sunt Domini sacerdotes, nullus sibi jus docendi et praedicandi audeat vindicare, sive sit ille monachus, sive sit laicus, qui alicujus scientiae nomine glorietur. Quia etsi optandum est, ut omnes Ecclesiae filii quae recta et sana sunt sapiant, non tamen permittendum est, ut quisquam extra sacerdotalem ordinem constitutus gradum sibi praedicatoris assumat, cum in Ecclesia Dei omnia ordinata esse conveniat, ut in uno Christi corpore et excellentiora membra suum officium impleant, et inferiora superioribus non resultent.« Dicit etiam, et testimonium clerici adversus laicum nemo recipiat: quod, sicuti supra ostendimus, regulae sacrae, et sedis apostolicae definitio, et [Col. 1104D] leges Christianorum principum imperii Romani evacuant.

CAP. XXIII. Sciendum quoque est, quia quidam praefatam constitutionem ex nomine sancti Silvestri papae, in auctoritatem non judicandi quemquam clericorum, ad confirmandam suam sententiam assumunt, ex eo quod beatus Gelasius inter ea quae recipienda sunt, Actus beati Silvestri in canone recipiendorum posuit, non advertentes, quid inde in eodem catalogo sanctus Gelasius scripserit. Ait enim inter alia: »Actus beati Silvestri apostolicae sedis praesulis, licet ejus qui conscripsit nomen ignoretur, a multis in urbe Roma catholicis legi cognovimus, et pro antiquo usu multae imitantur [Col. 1105A] Ecclesiae. Item scripturam de inventione crucis Dominicae, et aliam scripturam de inventione capitis Joannis Baptistae, novellae quaedam relationes sunt, et nonnulli eas catholici legunt. Sed cum haec ad catholicorum manus pervenerint, beati Pauli apostoli praecedat sententia: Omnia probate, quod bonum est tenete (I Thess. V).« Quae Acta legi beatus Gelasius permisit, sed ad auctoritatem, sicut sanctas Scripturas et sanctorum opuscula, teneri non jussit. In quibus Actibus Silvestri, de talibus constitutionibus nihil legimus. In libro vero qui titulatur Gestorum pontificum, legimus constituisse beatum Silvestrum, ut nullus laicus clerico crimen audeat inferre. Caetera autem, quae subsequuntur, ut supra posuimus, in regesto ipsius constituisse eum non legimus. Quapropter [Col. 1105B] credendum non est eumdem sanctum virum talia constituisse, quae in memorato sermone continentur scripta. Et licet propter haereticos et gentiles, qui tunc persequebantur catholicos, forte talia direxit, tamen posteriorum sententia tenenda est, sicut sanctus Augustinus, a sede apostolica merito inter optimos magistros Ecclesiae computatus, in libro secundo de Baptismo demonstrat (cap. 3): »Quis, inquiens, nesciat sanctam Scripturam canonicam, tam Veteris quam Novi Testamenti, certis suis terminis contineri, eamque omnibus posterioribus episcoporum litteris ita praeponi, ut de illa omnino dubitari et disceptari non possit, utrum verum, vel utrum rectum sit, quidquid in ea scriptum esse constiterit: episcoporum autem litteras, quae [Col. 1105C] post confirmatum canonem vel scriptae sunt vel scribuntur, et per sermonem forte sapientiorem cujuslibet in ea re peritioris, et per aliorum episcoporum graviorem auctoritatem, doctiorumque prudentiam, et per concilia licere reprehendi, si quid in eis forte a veritate deviatum est: et ipsa concilia quae per singulas regiones vel provincias fiunt, plenariorum conciliorum auctoritati, quae fiunt ex universo orbe Christiano, sine ullis ambagibus cedere, ipsaque plenaria saepe priora posterioribus emendari, cum aliquo experimento rerum aperitur quod clausum erat, et cognoscitur quod latebat, sine ullo typho sacrilegae superbiae, sine ulla inflata cervice arrogantiae, sine ulla contentione lividae invidiae, cum sancta humilitate, cum pace catholica, cum [Col. 1105D] charitate Christiana?«

CAP. XXIV. Alioquin, si nullus laicus adversus clericum, nullus clericus adversus laicum accusationem proferre valebit, secundum illa quae in memorato sermone ex verbis sancti Silvestri sunt dicta, quomodo quis judicabitur ab Ecclesiae sanctae, vel a legum publicarum judicibus, cum nemo vel ecclesiastico vel civili judicio regulariter atque legaliter, nisi cum sententia ordine judiciario, et quae cum integritate profertur, debeat judicari? Nam si presbyter approbari non poterit, nisi cum tot idoneis testibus, sicut ibidem scriptum est, nunquam probabitur. Sunt enim apud nos presbyteri, qui tot parochianos non habent, qui mansa teneant, et uxores ac filios [Col. 1106A] habeant, quot testes idoneos ad comprobandum presbyterum sermo ille requirit. Frustra igitur sacri canones, et decreta sedis Romanae pontificum, expressa judicia de singulis gradibus pro evidentibus culpis promulgaverunt, et leges inaniter ad pravos coercendos vel puniendos decretae sunt, si exsequendae non sunt, praesertim cum sanctus Leo de sacris canonibus dicat (epist. 88 Anast.): »Igitur secundum sanctorum Patrum canones spiritu Dei conditos, et totius mundi reverentia consecratos, metropolitanos singularum provinciarum episcopos jus traditae sibi antiquitus dignitatis intemeratum habere decernimus, ita ut a regulis praestitutis nulla aut negligentia aut praesumptione discedant.« In eo enim quod dicit, ut nulla negligentia a regulis praestitutis [Col. 1106B] discedant, tradiderunt nobis magistri nostri intelligendum, ut segnes non sint episcopi ad exsequenda statuta. In eo quod dicit, ut nulla praesumptione a praestitutis regulis discedant, intelligendum dixerunt, ut statuta supergrediendo nequaquam excedant. Unde idem beatus Leo aliis verbis Scripturae sententiam protulit, quae dicit: Non declines ad dextram, neque ad sinistram (Prov. IV).

CAP. XXV. De legibus autem, Valentinianus, et Theodosius, et Arcadius, decreverunt, dicentes (l. II, cod. Theod., de Constitut.): »Perpensas serenitatis nostrae longa deliberatione constitutiones nec ignorare quemquam, nec dissimulare permittimus. Interpretatio. Leges nescire nulli liceat, aut quae sunt statuta contemnere.« Et S. Coelestinus paria [Col. 1106C] de sacris canonibus dicit (epist. 3): »Nulli, inquiens, sacerdoti suos liceat canones ignorare, nec quidquam facere, quod Patrum possit regulis obviare. Quae enim a nobis res digna servabitur, si decretalium norma constitutorum pro aliquorum libitu licentia populis permissa frangatur?« Non igitur frustra ecclesiasticae regulae, vel sacrae leges inaniter sunt promulgatae, sed regulari ac legali ordine sunt exsequendae. Quoniam sicut sanctus Augustinus et caeteri doctores catholici ex Evangelica auctoritate ostendunt, de apertis commissorum nobis erratibus, non solum potestatem, sed et praeceptum judicandi ut corrigantur, habemus, sicut sunt stupra, blasphemiae, furta, adulteria, homicidia, ebrietates, rapinae, et his similia, de quibus Dominus dicit: A fructibus [Col. 1106D] eorum cognoscetis eos (Matth. VII); et Apostolus: Manifesta autem sunt opera carnis (Gal. V). De occultis vero fraternae conscientiae, et in dubiis maxime rebus et qua intentione vel necessitate geruntur, cum inspicere nequimus, temeritatem judicandi cavere debemus. Sed et ambigua eorum gesta, et quae in quamlibet partem interpretari possunt, divino potius examini reservare jubemur: sicut de genere ciborum, qui possunt bono animo, et simplici corde, sine vitio concupiscentiae, quicunque humani cibi indifferenter sumi, ad quorum alimenta, sicut ad medicamenta est accedendum. Quapropter sequentes apostoli doctrinam Salvatoris nostri, de manifestis judicaverunt peccantes, sicut Petrus Simonem, Ananiam [Col. 1107A] et Saphiram, Paulus Elymam et fornicatorem apud Corinthios (Act. V; I Cor. V).

CAP. XXVI. Quorum sequentes vestigia successores apostolorum, et judicia de manifestis peccatis promulgaverunt, et peccantes coram omnibus redarguerunt, atque judicarunt. Et qualiter, ac quo ordine pro patribus apostolis Ecclesiae nati filii, episcopi videlicet, debeant in peccantes proferre judicia, sancti pontifices Leo et Gregorius, exponentes sententiam Domini dicentis ad apostolos, et per eos ad successores eorum (Matth. XIII): Quae ligaveritis super terram, erunt ligata in coelis; et: Quae solveritis super terram, erunt soluta in coelis, patenter ostendunt. »Beatissimo Petro, inquit Leo (serm. 3 in Anniv. Assumpt.), a Christo dicitur: Tibi dabo claves [Col. 1107B] regni coelorum et quaecunque ligaveris super terram, erunt ligata et in coelis, et quaecunque solveris super terram erunt seluta et in coelis. Transivit quidem etiam in alios apostolos vis istius potestatis, et ad omnes Ecclesiae principes decreti hujus constitutio commeavit, sed non frustra uni commendatur, quod omnibus intimetur. Petro enim ideo hoc singulariter creditur, quia cunctis Ecclesiae rectoribus Petri forma proponitur. Manet ergo Petri privilegium, ubicunque ex ipsius fertur aequitate judicium. Nec nimia est vel severitas, vel remissio, ubi nihil ligatum, nihil est solutum, nisi quod beatus Petrus, aut ligarit, aut solverit.« Et S. Gregorius (hom. 26 in Evang.): »Saepe agitur, ut qui nescit tenere moderamina vitae suae, judex vitae fiat alienae, ut vel [Col. 1107C] damnet immeritos, vel alios ipse ligatus solvat, cum suae voluntatis motus, non autem causarum merita sequitur. Unde fit ut ipse hac ligandi ac solvendi potestate se privet, qui hanc pro suis voluntatibus, et non pro subjectorum moribus exercet. Judicare enim digne de subditis nequeunt, qui in subjectorum causis sua vel odia, vel gratiam sequuntur. Unde recte per prophetam dicitur: Mortificabant animas quae non moriuntur, et vivificabant animas, quae non vivunt (Ezech. XIII). Non morientem quippe mortificat, qui justum damnat, et non victurum vivificare nititur, qui reum supplicio absolvere conatur. Causae ergo pensandae sunt, et tunc ligandi atque solvendi potestas exercenda.«

CAP. XXVII. Et in synodis Romanis apostolicorum [Col. 1107D] Eugenii atque Leonis quarti ubi sacerdotem post condemnationem esse oporteat constitutum est, ut sacerdos, aut quivis alius in ordinem ecclesiasticum provectus, si in eo scelere inveniatur, quo abjiciendus existat, depositus providentia episcopi bene proviso loco constituatur, ubi peccata lugeat, et ulterius non committat. Et magnus Leo papa longe ante auctoritate Scripturae sacrae ad Hilarium episcopum Narbonensem decrevit (epist. 92 ad Rustic.), »ut presbyteri vel diaconi lapsi ad promerendam misericordiam Dei privatam expetant secessionem, ubi illis satisfactio, si fuerit digna, sit etiam fructuosa.« Haec a majoribus nostris de infamati presbyteri depositione, vel qualitatis purgatione ratione [Col. 1108A] et auctoritate ac consuetudine in istis Cisalpinis regionibus exsequenda et tradita nobis accepimus.

CAP. XXVIII. Si autem presbyter vel diaconus de certis causis accusatus, et legaliter atque canonice ad judicium provocatus, regulare judicium subterfugerit, decretum est sacris legibus, quas ex Evangelica auctoritate trina conventione probant prima Ephesina synodus, et magnum Chalcedonense concilium, et sanctus Coelestinus in epistola ad Nestorium, et sanctus Gregorius in epistolis suis (epist. 54), ut trinis litteris, vel edictis quique conventus, si ad judicem suum, a quo de certis causis regulariter accusatus conventus est venire noluerit, sententiam contumacis suscipiat. Hinc et sanctus Bonifacius papa ad Gallicanos episcopos decrevit (epist. 1 ad [Col. 1108B] Gallic. episc.): »Ut conventus quisque si adesse voluerit praesens, si confidit, ad objecta respondeat, si adesse neglexerit, dilationem sententiae de absentia non lucretur. Nam manifestum est confiteri eum de crimine, qui indulto et toties delegato judicio, purgandi se occasione non utitur. Nihil enim interest, utrum in praesenti examine omnia, quae dicta sunt, de eo comprobentur, cum ipsa quoque pro confessione procurata toties constet absentia.« Quia, ut sanctus Gelasius dicit, ideo vocatur ad judicium certa quaecunque persona, ut aut fateatur objecta, aut convincatur objectis. Et ab ea sententia, quae adversus contumaces data est, neque appellari, neque in duplum revocari potest, sicut leges diffiniunt, et sanctus Gregorius in epistolis suis ex eisdem [Col. 1108C] legibus promulgavit.

CAP. XXIX. De caetero, si presbyteri vel diaconi pro causa pecuniaria, quae alio nomine in regulis sacris civilis causa vocatur, pro pervasione rei alicujus, seu pro quibuscunque gravibus injuriis, ad judicium fuerint provocati, licet in criminalibus causis per alium nulli liceat respondere, episcopis tamen et presbyteris sacris legibus praestatur, ut in talibus causis misso procuratore, id est dato pro se advocato respondeant, sine dubio, ut ad eos redeat sententia judicati. In reliquis vero criminalibus causis, ubi de scelere persona convincenda est, suam in judicio praesentiam exhibere procurent. Quod si tertio conventi per exsecutorem ad judicium venire noluerint, ut praemissum est, sententiam accipiant [Col. 1108D] contumacis.

CAP. XXX. De pervasione autem, quisquis ecclesiasticorum, relictis vel contemptis legibus, res alienas pervaserit, secundum beati Gregorii papae decretum, ante corpus beati Petri prolatum, anathematis vinculo ligari praecipitur, sicut in eodem decreto, sed et in aliis suis epistolis, non tantum semel et secundo, sed et tertio patenter ostendit, ut nemo ecclesiasticorum, si putat Ecclesiae suae res quaslibet debere competere, illegaliter eas pervadat, sed legaliter illas acquirat. Et in synodis Romanis apostolicorum Eugenii atque Leonis quarti, de pervasione quasi pro parte Ecclesiae facta decretum est, ut si quispiam invasol comprobatus dicat pro parte Ecclesiae [Col. 1109A] se egisse, de privata sibi re pertinente ab ipso suoque haerede solvatur invasio. Sacerdos denique in tali culpa pauper inventus a proprio canonice judicetur episcopo, ut non Ecclesia sibi commissa damnum sustineat, sed illaesa hujus persuasionis temeritate permanere sancimus. Et in eadem synodo decretum est, ut episcopi, universique sacerdotes habeant advocatos, quia episcopi, universique sacerdotes ad solam laudem Dei, bonorumque operum actionem constituuntur. Debet ergo unusquisque eorum, tam pro ecclesiasticis, quam etiam propriis suis actionibus, excepto publico videlicet crimine, habere advocatum, non male suspectum, sed bonae opinionis et laudabilis artis inventum, ne dum humana lucra attendunt, aeterna praemia perdant. Et [Col. 1109B] item ibi, de his qui advocatos invenire nequeunt. Si enim fuerit quispiam sacerdotum inventus, qui advocatum in judicium proferre non valeat, coram plebe propria suum episcopum eumdem oportet discutere sacerdotem, si bonae aut malae conversationis existat, aut cujus rei causa debitae advocatum habere non possit: male vero inventus pro qualitate culpae secundum canonum normam emendari curetur.

CAP. XXXI. Si quis vero presbyterorum, vel reliquorum clericorum, de objecto crimine, vel commota civili causa, se relicto Ecclesiastico judicio publicis judiciis purgari voluerit, Carthaginenses canones capite nono decernunt, et ex eisdem canonibus Leo, et Romana synodus uniformiter decreverunt, [Col. 1109C] ut de criminali causa, etiamsi pro ipso fuerit prolata sententia, locum suum amittat, in civili vero perdat quod evicit, si locum suum obtinere maluerit.

CAP. XXXII. De proprietatibus autem, quas aut ante ordinationem presbyteri habuerunt, vel post ordinationem quolibet modo acquisierunt, Carthaginenses canones capite trigesimo secundo constituunt, ut episcopi, presbyteri, et diaconi, vel quicunque clerici, qui nihil habentes ordinantur, et tempore episcopatus vel clericatus sui agros, vel quaecunque praedia nomine suo comparant, tanquam rerum Dominicarum invasionis crimine teneantur, nisi admoniti ecclesiae eadem ipsa contulerint. Si autem ipsis proprie aliquid liberalitate alicujus, vel successione cognationis obvenerit, faciant inde quod eorum proposito [Col. 1109D] congruit. Quod si a suo proposito retrorsus exorbitaverint, honore ecclesiastico indigni tanquam reprobi judicentur. Sic et lege Justiniani, constitutione 427, capite 453 et capite 522 constitutum est. Et sanctus Gregorius in epistolis suis ex eisdem sacris canonibus et legibus promulgavit, atque constituit.

CAP. XXXIII. Sed quia negligentia, vel indebito favore ministrorum episcopalium necessaria minus curante, et presbyterorum cupiditate, et lascivia inolescente, [Col. 1110A] per parochias vitium solet excrescere, quod necesse est sollicitius resecare, videlicet, quidam presbyteri, de reditibus ecclesiae, vel oblationibus ac votis fidelium, res post ordinationem suam comparant, et in illis structuras faciunt, et quae ad ecclesiam pertinent ibidem collocant, et in eisdem mansis mulieres recipiunt, quae lanificium suum exerceant, et domus curam gerant. Et hac occasione suas ecclesias negligunt, et ad eosdem mansos recurrunt, et ibi commanent contra decreta canonum, fraudem facientes de facultatibus ecclesiasticis: quoniam hoc agere sacrilegum est, et par crimen Ananiae et Saphyrae, atque Judae furis, qui sacras oblationes, quae ad usus fidelium ac pauperum mittebantur, asportabat et furabatur. Eosdem etiam mansos, [Col. 1110B] non ecclesiis secundum sacros canones derelinquere, sed contra canones, vel propinquis suis, vel aliis quibuscunque solent distrahere, cum nullam proprietatem episcopus vel presbyter melius vel firmius possit habere, quam quae est ecclesiae attributa, si secundum ordinem suum vivere voluerit. Si autem ordinem pro sua culpa perdiderit, nec alode, quem a die ordinationis suae de ecclesiasticis facultatibus acquisivit, habere valebit, cui juxta decreta sancti Leonis ad poenitentiam agendam secreta est expetenda secessio.

CAP. XXXIV. Unde necesse est ut per singulos annos ministri episcoporum inquirant, quid pareat in singulis ecclesiis de parte decimae, quae juxta sacros canones ecclesiae competit. Sed et de matriculariis [Col. 1110C] per singulas Ecclesias, juxta facultatem et possibilitatem loci, curam adhibeant, ne presbyteri pro locis matriculae xenia accipiant, ne suos parentes sanos et robustos in eadem matricula collocent, nec opera ab ipsis matriculariis exigant: non de matriculariis bubulcos aut porcarios faciant, sed pauperes ac debiles, et de eadem villa, de qua decimam accipiunt, matricularios faciant. Si autem ipse presbyter habeat fratrem, aut aliquem propinquum debilem, aut pauperrimum, qui de eadem decima alendus sit, apostolica est sequenda sententia, qua dicit: Qui suorum, et maxime domesticorum curam non habet, fidem negavit, et est infideli deterior (I Tim. V). Reliquos propinquos si juxta se habere voluerit, de sua portione sine dispendio ecclesiae vestiat atque pascat. [Col. 1110D] Nam aliud est sine dispendio ecclesiae amicis vel parentibus pauperibus, aut quibuslibet incestuosis ex charitate cum mensura et ratione subvenire, vel adjutorium ferre, et aliud cum destructione ecclesiae, vel dissipatione facultatum ecclesiasticarum, quae sunt ecclesiae male dispendere. Providendum est etiam, ut de nihil habentibus promoti presbyteri, non praesumant quae de facultatibus ecclesiae comparaverunt vendere, vel quasi ad casam Dei tradere, nisi ad ecclesiam, cujus propriae esse debent.




[Col. 1111]
XVI. DE CAUSA TEUTFRIDI PRESBYTERI, Qualiter sit agitanda vel diffinienda.
(Apud eumdem, ex editione Moguntina Joannis Busaei.)

[Col. 1111A] CAP. I. Sanctus Gregorius papa, in Regesto decretorum suorum, multoties negotia ecclesiastica et causas ecclesiasticorum legaliter ac regulariter debere diffiniri decernit. Ubi vel a quibus causa de Teutfrido presbytero agitanda vel diffinienda sit (Cod. Theod. l. 10, de Accusation.): »Leges decernunt ut ultra provinciae terminos accusandi licentia non progrediatur. Oportet enim illic criminum judicia agitari, ubi facinus dicatur admissum. Peregrina autem judicia praesentibus legibus coercemus.« Et Carthaginenses canones capite trigesimo: »Placuit, inquiunt, ut accusatus vel accusator in eo loco, unde est ille qui accusatur, si metuit aliquam vim temerariae multitudinis, locum sibi eligat proximum, quo non sit difficile testes producere, ubi causa finiatur.« [Col. 1111B] Et synodus Africae provinciae in epistola ad Coelestinum papam: »Prudentissime, inquit, justissimeque providerunt patres, quaecunque negotia in suis locis ubi orta sunt finienda.«

CAP. II. Presbyter confessus vel convictus, a proprio episcopo, si contentiosus fuerit ab episcopis suae provinciae judicari debet, sicut Nicaeni, Antiocheni, Sardicenses, et Chalcedonenses, et Carthaginenses Africani canones decernunt. Unde Antiocheni canones capitulo decimo sexto dicunt: »Perfectum concilium illud est, ubi interfuerit metropolitanus antistes.« Et capitulo vigesimo de conciliis episcopalibus: »In ipsis conciliis adsint presbyteri, et diaconi, et omnes qui se laesos existimant, et synodi experiantur examen.« Et capitulo nono, »ut episcopus [Col. 1111C] nihil agere tentet praeter antistitem metropolitanum, nisi quod ad propriam parochiam pertinet, nec metropolitanus sine caeterorum gerat consilio sacerdotum.«

CAP. III. Quia de facultatibus ecclesiasticis furtim vel sacrilege distractis Teutfridus confessus vel convictus dicitur, scilicet de planetis tribus, de tunica Immae reginae, de balteo aureo cum gemmis, de bursa eburnea, de libra una de auro, et de caeteris aliis rebus, leges dicunt: »Confessi debitores pro judicatis habentur: ideoque ex die confessionis tempora solutionis constituta computentur.« Et canones apostolorum capitulo vigesimo quinto dicunt: »Episcopus, presbyter aut diaconus, qui in [Col. 1111D] fornicatione, aut perjurio, aut furto captus est, deponatur, non tamen communione privetur. Dicit enim Scriptura: Non vindicabit Dominus bis in idipsum [Col. 1112A] (Nahum. I).« Si enim fidelitatem ipsi casae Dei juravit, in perjurio captus est: quia vero sacratas Deo facultates distraxit, sacrilegium admisit, sicut sanctus Anacletus papa, ab ipso beato Petro apostolo presbyter ordinatus, postea in sede Romana successor illius factus episcopus, cum quamplurimis sacerdotibus judicabat: »Qui, inquiens, Christi pecunias et Ecclesiae rapit, aufert, vel fraudatur, homicida est, atque homicida ante conspectum justi judicis deputabitur. Qui rapit pecuniam proximi sui, iniquitatem operatur: qui autem pecuniam vel res Ecclesiae abstulerit, sacrilegium facit et ut sacrilegus judicandus est.« Et sanctus Urbanus papa et martyr: »Res et facultates ecclesiasticae oblationes appellantur, quia Domino offeruntur, et vota sunt fidelium, ac pretia peccatorum: si quis [Col. 1112B] illa rapuerit, reus est damnationis Ananiae et Saphirae; et oportet hujusmodi tradere Satanae, ut spiritus salvus fiat in die Domini.« Et sanctus Lucius papa: »Rerum ecclesiasticarum et facultatum raptores a liminibus sanctae Ecclesiae anathematizatos apostolica auctoritate pellimus, et damnamus, atque sacrilegos esse judicamus. Par enim poena et agentes et consentientes comprehendit.« Et sanctus Gregorius papa: »Sacrilegum, inquit, et contra leges est, si quis quod venerabilibus locis relinquitur, pravae voluntatis studiis suis tentaverit compendiis retinere.« Et sanctus Augustinus, a sede apostolica per beatum Coelestinum inter optimos Ecclesiae magistros merito computatus, in sermone Evangelii [Col. 1112C] beati Joannis dicit: »Ecce inter sanctos est Judas, ecce fur est Judas, et ne contemnas, fur sacrilegus, non qualiscunque fur, sed loculorum Dominicorum, loculorum, sed sacrorum. Si crimina discernuntur in foro, non qualiscunque fur, sed peculator. Peculatus enim dicitur furtum de republica. Et non sic judicatur furtum rei privatae, quomodo publicae. Quanto vehementius judicandus est sacrilegus fur, qui ausus fuit non undecunque tollere, sed de Ecclesia tollere? Qui aliquid de Ecclesia furatur et rapit, Judae perdito comparatur.« Et hinc sacri canones dicunt (conc. Agath. c. 4): »Clerici, vel etiam saeculares, qui oblationes parentum, aut donatas, aut testamento relictas retinere praesumpserint, aut id quod ipsi donaverint ecclesiis vel monasteriis crediderint [Col. 1112D] auferendum, sicut Synodus sancta constituit velut necatores pauperum, quousque reddant, ab ecclesiis excludantur, et qui ab ecclesiis excluduntur, [Col. 1113A] in gradu ecclesiastico manere non permittantur.«

CAP. IV. Si Teutfridus confessus vel convictus fuerit, relicto ecclesiastico judicio, ob defensionem vel purgationem suam palatium expetisse, inferendum illi capitulum undecimum Antiocheni concilii: »Si quis episcopus, aut presbyter, aut quilibet regulae subjectus, ecclesiasticae, praeter consilium vel litteras episcoporum provinciae et praecipue metropolitani, adierit imperatorem vel regem, hunc reprobari et abjici oportere, non solum a communione, sed et ab honore, cujus particeps videtur existere, quia venerandi principis auribus molestiam tentavit inferre circa leges Ecclesiae. Si igitur adire principem necessaria causa deposcit, hoc agatur cum [Col. 1113B] tractatu et consilio metropolitani, et caeterorum episcoporum qui in eadem provincia commorantur, qui etiam proficiscentem suis prosequantur epistolis.« Et Carthaginenses canones capitulo nono (conc. Carthag. III, c. 9): »Quisquis, inquiunt, episcoporum, presbyterorum, et diaconorum seu clericorum, cum in ecclesia crimen ei fuerit intentatum, vel civilis causa fuerit commota, si relicto ecclesiastico judicio publicis judiciis purgari voluerit, etiamsi pro ipso fuerit prolata sententia, locum suum amittat, et hoc in criminalibus. In civili vero perdat quod evicit, si locum suum obtinere voluerit.« Et sanctus Leo papa (epist. 96), et synodus Romana: »Censemus ut quicunque, praetermisso sacerdote ecclesiae suae, ad disceptationem venerit saecularium, [Col. 1113C] sacris liminibus expulsus, a coelesti arceatur altario.«

CAP. V. Si Teutfridus convictus vel confessus fuerit, quod manifeste vel ingeniose proximos suos in perjurium induxit, sciendum est, quia tot perjuriorum reus est, quot homines malitiose in perjurium induxit, et majus peccatum inde ille ipse habet quam illi qui pro eo ipso rogante juraverunt, sicut Dominus loquens ad Pilatum manifestat, dicens: Qui tradidit me tibi, majus peccatum habet (Joan. XIX). Et sanctus Gregorius de hujusmodi in Pastorali regula (part. III, c. 5) dicit: »Scire enim praelati debent, quia si perversa unquam perpetrant, tot mortibus digni sunt, quot ad subditos suos perditionis exempla transmittunt. Unde necesse est, ut tanto se cautius [Col. 1113D] a culpa custodiant, quanto per prava quae faciunt non soli moriuntur, sed aliorum animarum, quas pravis exemplis destruxerunt, rei sunt.« Et presbyter, quanto gradu quolibet Christiano laico est celsior, tanto culpa illius est gravior, et qui illorum perjurio est colligatus, in illorum est perjurio captus, ac per hoc secundum capitulum vigesimum quintum apostolicorum canonum de perjurio judicandus. Unde sanctus Hieronymus, exponens sententiam Ezechielis prophetae de praevaricato juramento a Sedechia rege dicit: Multo enim fidelior inventus est ille qui propter nomen Dei tibi credidit et deceptus est, te qui per occasionem divinae majestatis hosti tuo, imo jam amico, molitus es insidias. [Col. 1114A] Propterea Scriptura dicit: Juramentum quod sprevit, et foedus quod praevaricatus est, ponam in caput ejus (Ezech. XVII). Legimus enim Sedechiam captum ductum esse in Reblatha, ibique interfectis filiis excaecatum, et instar ferae clausum cavea, translatum in Babylonem (IV Reg. XXV). Rex quippe Babylonius, ut beatus Gregorius exponit (Moral. lib. VII, cap. 13), est antiquus hostis, possessor intimae confusionis, qui prius filios ante intuentis oculos trucidat, quia saepe sic bona opera interficit ut haec se amittere ipse qui captus est dolens cernat. Nam bona gignit plerumque animus, et tamen carnis suae delectationibus victus bona quae genuit amans perdit, et quae patitur damna considerat, nec tamen virtutis brachium contra regem Babylonium levat. [Col. 1114B] Sed dum videns nequitiae perpetratione percutitur, ad hoc quandoque peccati usu perducitur, ut ipse quoque rationis lumine privetur. Unde Babylonius rex, exstinctis prius filiis, Sedechiae oculos eruit, quia malignus spiritus, subductis prius bonis operibus, post et intelligentiae lumen tollit. Quod recte Sedechias in Reblatha patitur. Reblatha quippe multa haec interpretatur. Ei enim quandoque et lumen rationis clauditur, qui pravo usu ex iniquitatis suae multitudine gravatur. Haec omnia justo Dei judicio patitur, qui juramentum in nomine Domini praevaricatur, quoniam qui contemnit juramentum, ut beatus dicit Hieronymus, ipsum despicit per quem juravit, illique facit injuriam, cujus nomini credidit adversarius, hoc est, ille cui juratum [Col. 1114C] est in nomine ejus qui dicit: Non accipias nomen Domini Dei tui in vanum, neque polluas illud (Exod. XX). Et: Reddes Domino juramenta tua (Matth. V). Et psalmus dicit, illum futurum in loco sancto, qui jurat proximo et non decipit (Psal. XIV).

CAP. VI. Si autem dicere voluerit, quia necessitate coactus illud juramentum facere jussit, quod tamen servare potuit et debuit, et ideo reus perjurii non teneatur, audiat quid sanctus Gregorius dicat de illo qui jurat, vel anathematizat: »Qui jurare vel anathematizare debet, et blanditur tibi, quod non teneatur reus, si praevaricatus fuerit quod juravit, vel anathematizavit, quia invitus hoc egit, si qui sunt qui dicant, quod compulsus quispiam necessitate si anathematizaverit anathematis vinculo non [Col. 1114D] teneri, ipsi sibi testes sunt qui hoc dicunt, quia Christiani non sunt, qui ligamenta sanctae Ecclesiae vanis se aestimant conatibus solvere, ac per hoc nec absolutionem sanctae Ecclesiae, quam praestat fidelibus veram putant, si ligaturas ejus valere non aestimant. Contra quos diutius disputandum non est, quia per omnia despiciendi et anathematizandi sunt, et unde se fallere veritatem credunt, inde in peccatis suis veraciter ligantur, eosque et ego et omnes catholici episcopi, atque universalis Ecclesia anathematizamus, quia veritati contraria sentiunt, et contraria loquuntur.«

CAP. VII. Si autem dixerit, quod plures solent dicere, quia per ingenium jurare jussit, non putet [Col. 1115A] verbi arte se posse fallere Dominum, cui nihil occultum est, et qui non ut jurat quis attendit, sed ut is putavit cui juratum est, et proximi juramento credidit. Qui autem per dolum jurat, ut catholici doctores dicunt, primum Deo reus est, cujus nomen contra praeceptum legis assumit in vanum, deinde [Col. 1116A] proximo, quem atra fraude fallere putat, dicente Psalmista, quia Innocens manibus et mundo corde, qui non jurat in dolo proximo, accipiet benedictionem a Domino (Psal. XXIII). Sed et sibi ipsi reus est, Qui accipit in vano animam suam, contradicente Psalmista (ibid.).




[Col. 1115]
XVII. DE VISIONE BERNOLDI PRESBYTERI.
(Apud eumdem, ex codice monasterii Herivallensis.)

[Col. 1115B] HINCMARUS episcopus ac plebis Dei famulus, dilectis fratribus et religiosis viris, ad quorum notitiam haec quae sequuntur pervenerint.

(Flodoard, lib. III, c. 3 et 18.) Nuper in parochia nostra quidam mihi notus homo, nomine Bernoldus, infirmatus, et post confessionem, et reconciliationem, atque sancti olei unctionem, et corporis Christi ac sanguinis communionem, ingravescente valetudine pene usque ad mortem pervenit: ita ut per quatuor dies nec cibum vel potum capere, nec loqui posset, nisi raro signum facere, ut ei aqua daretur. Quarta autem die hora nona velut exanimis jacuit, adeo ut non posset in eo sentiri halitus, nisi per vices, qui manum suam mittebat ad os illius, vel super pectus ejus, vix sentiebat in eo adhuc spiritum [Col. 1115C] esse: rubor tamen in facie magnus erat, et sic jacuit usque ad mediam noctem. Circa vero mediam noctem apertis oculis, viriliter uxori suae ac circumstantibus dixit, ut quantocius currerent, et confessorem suum velociter ad se venire rogarent, quia nisi cito veniret, ille vivere non posset. Accito autem presbytero, antequam in mansionem ubi ille jacebat presbyter veniret, cum in exteriorem domum intravit, dixit ille qui jacebat infirmus: Ponite hic sellam, quia presbyter jam domum istam intrabit. Isdem autem presbyter, mox ut ostium est ingressus ubi ille jacebat, incipiens pro eo orationes dixit: Dominus vobiscum, et ille clara voce respondit: Et cum spiritu tuo. Dictis autem orationibus, dixit presbytero ut sederet secus eum; et ait illi: Attente intellige [Col. 1115D] quae tibi dicturus sum, ut si ego in corpore manens illa nuntiare non potero quae mihi jussa sunt, tu illa annunties. Et coepit vehementissime flere, et cum singultibus dixit: Ductus de isto saeculo ad aliud saeculum, veni in quemdam locum, et inveni episcopos quadraginta et unum: inter quos novi Ebonem, Leopardellum, et Aeneam, pannosos et denigratos, velut si ustulati fuissent, et squalentes, sicut et alios, et per vices nimio frigore horribiliter cum fletu et stridore dentium tremulantes, et per vices calore nimio aestuantes. Et Ebo episcopus me vocavit ex nomine dicens: Quia tibi dabitur licentia redeundi ad corpus, precamur te ego et isti [Col. 1116B] confratres nostri, ut adjuves nos. Et ego respondi: Quomodo vos possum adjuvare? Qui respondit: Vade ad homines nostros clericos et laicos, quibus benefecimus, et dic illis ut pro nobis faciant eleemosynas et orationes, et impetrent pro nobis offerri sacras oblationes. Et ego respondi, quia nescio ubi illorum homines essent. Et ille respondit: Nos dabimus tibi ductorem qui te ad illos ducat. Et dederunt mihi unum hominem, qui me praecessit, et duxit me ad maximum palatium, ubi multitudo hominum eorumdem episcoporum erat, et de illis episcopis loquebantur, et ambasciavi ex illorum parte quod mihi jussum fuerat. Inde cum ductore meo rediens, ad locum ubi ipsi erant episcopi reveni, et quasi ea jam quae postulaverant pro ipsis facta fuissent, erant [Col. 1116C] jocunda facie, quasi a novo rasi et balneati, et habebant albas vestitas, et stolas, et sandalia in pedibus, planetas autem non habebant. Et dixit mihi praefatus Ebo: Vides quantum nos adjuvavit tuus missaticus? Usque modo nimis durum custodem et custodiam gravem sicut vidisti habuimus, modo habemus domnum Ambrosium custodem, et levem custodiam. Inde veni in quemdam locum tenebrosum, ad quem ex alia parte lux resplendebat de vicino loco satis lucidissimo, et pulcherrime florido, et odorifero, ad eumdem locum tenebrosum. Et vidi ibi jacere domnum nostrum Carolum regem in luto ex sanie ipsius putredinis, et manducabant eum vermes, et jam carnem illius manducatam habebant, et non erat in corpore ipsius aliud nisi nervi et ossa. [Col. 1116D] Qui vocans me ex nomine meo dixit: Quare me non adjuvas? Cui respondi: Domine, quomodo vos possum adjuvare? Et ait: Prende illam petram, quae juxta te est, et elevato capite, pone illam sub capite meo: sicut et feci. Et dixit mihi: Vade ad Hincmarum episcopum, et dic ei, quia illius et aliorum fidelium meorum bona consilia non obaudivi, ideo ista quae vides, pro culpis meis sustineo. Et dic illi, quia semper in illo fiduciam habui, ut me adjuvet, quatenus de ista poena sim liberatus, et per omnes qui mihi fuerunt fideles ex mea parte postulet ut me adjuvent, quia si inde certamen habuerint, cito de ista poena ero liberatus. Et interrogavi illum, quis [Col. 1117A] locus esset, unde illa lux resplendebat, et tantus odor respirabat. Qui dixit: Sanctorum est requies. Ego autem volens propius ad illum locum accedere, vidi tantam claritatem, et tantam suavitatem, tantumque decorem, quantum humana lingua dicere non potest. Et vidi ibi multitudinem hominum diversi ordinis in albis vestibus collaetantium, et quaedam sedilia lucida, in quibus homines adhuc non sedebant, quibus praeparata erant. Et in illo itinere vidi quamdam Ecclesiam, quam cum intravi, inveni Hincmarum episcopum praeparatum cum clericis revestitis ut missam cantaret, et dixi illi hoc quod domnus noster Carolus mandavit. Et statim reveni ad locum ubi domnus Carolus jacuerat, et inveni illum in loco lucido, et sanum corpore, et indutum regiis [Col. 1117B] vestibus, et dixit mihi: Vides quomodo me adjuvavit tuus missaticus? Inde veni ad quamdam petram grandem et altam, et inveni ibi hominem unum implantatum in eadem petra usque ad ascellas. Qui vocans me dixit: Ego sum Jesse: vade ad amicos meos, et dic illis ut me adjuvent, quatenus de ista petra sim liberatus. Et ego respondi me nescire ubi illi homines essent. Et ille dixit: Cum hinc perrexeris, invenies eos in via. Et vidi juxta illam petram magnam et altam, profundam vallem, et puteum teterrimum, et aquam nigram quasi pix esset, et interrogavi illum hominem qui se Jesse nominavit, quid esset ille puteus. Qui respondit: Exspecta hic parum, et tu ipse videbis quid sit. Nam me tantum non gravat ista poena mea, quam sustineo, quantum [Col. 1117C] timor de hoc quod videbis. Et subito flamma et fumus processit de ipso puteo quasi usque ad coelum. Et residente flamma in puteum, et evanescente fumo, erant quatuor daemones, qui multitudinem animarum, per quatuor partes divisas, per ipsum puteum minabant usque ad quamdam aquam nimis frigidissimam, sicut animalia minari solent ut adaquentur. Et dixit ipse Jesse: Hoc quotidie faciunt isti daemones, et sustinent istae miserae animae una vice in die, pro quibus nulli amicorum illorum laborant. Nam si aliqui laborassent pro illis, istam poenam non sustinerent. Inde procedens, obviam habui homines colloquentes de praefato Jesse, et dixi illis quae ipse Jesse eis mandavit. Inde redii ad praefatam petram, et inveni ipsum hominem indutum [Col. 1117D] albis vestibus, et sedentem in sede honesta. Qui mihi multas gratias retulit de missatico quem injunxerat. Inde veni ad quemdam locum, et inveni Otharium comitem, capillos et barbam habentem, sed et totum corpus miseria et squalore infectum et nigrum. Qui se abscondere voluit ne illum viderem. Cui dixi: Domne comes, quid hic facis? Qui respondit: Propter mea peccata hic sum, et sustineo quae vides. Et iste meus custos, qui me hortatus est in vita mea illa mala facere quae feci, adhuc hortabatur ut me absconderem ne tu me videres. Sed precor te in amore Dei, vade ad uxorem meam, et ad homines et amicos meos, et dic illis ut pro me eleemosynas faciant, et orationes fieri obtineant, ut de [Col. 1118A] ista poena liberer: et uni homini meo commendavi aurum et argentum meum, quod nemo alius sapuit nisi ego et ille, et adhuc ne unum quidem denarium pro me inde donavit. Et visum est mihi ut statim fuissem apud Vongum in mallo, et dixi suis hominibus, et aliis qui ibi erant, quae mihi injunxit. Et statim fui in spiritu ad illum locum ubi erat Otharius, et erat quasi a novo rasus et balneatus, et sanus corpore, et albis vestibus indutus, et ille suus custos durus ibi non erat. Qui dixit mihi: Vides quantum me adjuvavit tuus missaticus? Et ille meus custos jam de me potestatem non habet. Et erat ibi unus homo valde honestus, qui dixit mihi: Tu ibis de isto saeculo ad corpus, et stude per eleemosynas et alia bona opera, et per bonam vitam, ut quando [Col. 1118B] huc reveneris, bonam mansionem habeas. Et dixit mihi qualiter pauperes pascerem et vestirem secundum meam possibilitatem. Et alius homo rustica facie et torvo vultu erat ibi, qui dixit: Non hinc ibit. Cui ille homo honestus respondit: Sic faciet, et per quatuordecim annos adhuc in corpore erit, et inde huc veniet. Cui ille rusticus respondit: Quos tu quatuordecim annos dicis, ego quatuordecim dies faciam, et non vivet amplius usque dum huc reveniat. Et ille homo honestus: Sic erit sicut ego dico, non sicut tu, quia ecce hic est suus advocatus et fidejussor, et tu eris ibi mecum. Sicque petiit sacram communionem. Qua accepta, bibit quasi dimidium staupum de vino, et dixit: Modo manducare possem, si haberem. Et datus est illi cibus, et manducavit, [Col. 1118C] et ab inde convaluit. Ego per quosdam divulgari haec audiens, quia ille redivivus ad me venire non potuit, praefatum presbyterum bonae intelligentiae ac bonae vitae, cui haec retulit, ad me accersitum quae scripta sunt mihi ex ordine feci narrare, vera illa esse credens, quia hujusmodi, et in libro Dialogorum sancti Gregorii, et in historia Anglorum, et in scriptis sancti Bonifacii episcopi et martyris, sed et tempore domni Ludovici imperatoris aetate nostra cuidam Witino viro religioso revelata relegi. Unde, fratres charissimi, haec relegentes semper pavidi semperque suspecti, dum in hoc corpore sumus, de mansionibus quas exuti corporibus habituri sumus, cogitantes, remedia nobis a Deo insinuata atque collata non negligamus, et [Col. 1118D] commissos nobis, ac quoscunque adire poterimus, non negligere commoneamus, quia sic mors cum venerit vincitur, si antequam veniat semper timeatur. Pro domno quoque nostro quondam rege Carolo, ut ei Dominus bona aeterna conferat, studiosissime imploremus, per cujus potestatem nobis bona temporalia contulit. In quo ex hac visione duo judicia Domini perpendere possumus: videlicet ut cum poenis quas sustinebat, etiam ex objecta sanctorum requie ut luce resplendente a longe, qui promereri in corpore positus poterat et necdum promeruit, conscientia torqueretur: quemque futura spes aliquantulum refovebat, sicut et nos hortantur Scripturae, ut sic peccata nostra perturbent, quatenus [Col. 1119A] mens in desperationem non proruat, sic Dei misericordia nos refoveat, ut nullo modo negligentes reddat. Sed et pro fratribus nostris, qui nos cum signo fidei in unitate sanctae Ecclesiae praecesserunt, dilectionis visceribus Domini misericordiam deprecemur, ut pro solatio illis impenso fraterna nos ad invicem charitate consolemur, sicut scriptum est, frater fratrem adjuvat (Prov. XVIII), et ambo consolentur. Illi quidem qui nos praecesserunt, de charitatis solatio sibi a nobis impenso, et nos de fraternae dilectionis merito a Deo nobis reddendo consolemur. Caeterum quod redivivus ille dixit, quosdam se prius in poenis, et subsequenter quasi liberatos vidisse, intelligendum aestimo, quia si ea pro illis gesta fuerint quae petierunt, liberatio subsequetur, [Col. 1119B] quae specietenus ostenditur. Nam et in Scripturis saepe futura, quasi jam facta tempore praeterito, [Col. 1120A] causa certitudinis dicta legimus, et visiones prophetarum et aliorum sanctorum, per species diversas ostensas fuisse cognoscimus. Quia nondum ad hoc pervenimus quod scriptum est, facie ad faciem Domini gloriam speculantes (I Cor. XIII). Nondum enim apparet quid erimus: et licet nondum appareat quid erimus, spe tamen salvi facti sumus. Verum quia mors certa et exitus nostri hora nobis est incerta, debemus sedula mente ruminare sententiam beati Prosperi de verbis sancti Augustini ex Scripturae tramite adnotatam, quae ita se habet (cap. 20): »Peccata sive parva, sive magna, impunita esse non possunt, quia aut homine poenitente, aut Deo judicante plectuntur. Cessat autem vindicta divina, si conversio praecurrat humana. Amat enim [Col. 1120B] Deus confitentibus parcere, et eos qui semetipsos judicant, non judicare.«




[Col. 1119]
XVIII. HINCMARI CONSILIUM DE POENITENTIA PIPPINI REGIS.
(Apud eumdem, ex codice S. Laurentii Leodiensis.)

[Col. 1119B] Sanctus papa Gregorius in decretis ad Felicem Siciliensem episcopum diffinivit dicens (lib. XII, epist. 32): »Progeniem suam unumquemque de his qui fideliter edocti, et jam firmata radice plantati stant inconvulsi, usque ad septimam observare decernimus [Col. 1119C] generationem, et quandiu se cognoscunt affinitate propinquos, ad hujus copulae non accedere societatem: nec eam, quam aliquis ex propria consanguinitate conjugem habuit, vel aliqua illicita pollutione maculavit, in conjugium ducere ulli profecto licet Christianorum, vel licebit, quia incestuosus est talis coitus, et abominabilis Deo, et cunctis hominibus. Incestuosos vero nullo conjugii nomine deputandos a sanctis Patribus dudum statutum esse legimus.« Et item papa Gregorius hinc inter alia in decreto synodali ante beati Petri corpus diffinivit hoc modo (Greg. II, can. 9): »Si quis de propria cognatione, et quam cognatus habuit, duxerit in uxorem, anathema sit. Et responderunt omnes tertio, Anathema sit.« Et hinc sacri canones dicunt (conc. Epau. [Col. 1119D] can. 30): »De incestis conjunctionibus nihil prorsus veniae reservamus, nisi cum adulterium separatione sanaverint. Incestuosos vero nullo conjugii nomine deputandos, quos etiam designare funestum est. Sane quibus conjunctio illicita interdicitur, habebunt ineundi melioris conjugii libertatem.«

Sanctus Siricius in decretis suis, de apostatis monachis (cap. 6): »Has, inquit, impudicas detestabilesque personas a monasteriorum coetu ecclesiarumque conventibus eliminandas esse mandamus: quatenus retrusae in suis ergastulis, tantum facinus continua lamentatione deflentes, purificatorio possint poenitudinis igne decoquere, ut eis vel ad [Col. 1120B] mortem saltem, solius misericordiae intuitu, per communionis gratiam possit indulgentia subveniri.« In hoc capitulo stat modo Pippinus, et in alio capitulo quod de apostatis idem Siricius decrevit (cap. 3): »Quia vero nunc dicit se poenitere de praeteritis [Col. 1120C] malis, quia habitum et professionem suam deseruit, et sacramentum quo se constrinxit graviter violavit, et quia cum paganis se junxit, et profitetur se ad suam professionem et habitum velle redire: quoniam illius causa synodali diffinitione atque judicio decreta fuit, si tempus et locus permitteret, synodali judicio immutari debuerat. Nunc autem, quia huic judicium, et hinc nos circumstat misericordia, pro judicio synodali sequenda nobis sunt quae a sede apostolica et per synodalia judicia sunt diffinita, dicente beato Leone (epist. 59 ad Theod.), quia in dispensandis Dei donis non debemus esse difficiles, nec accusantium se gemitus lacrymasque negligere, cum ipsam poenitendi affectionem ex Dei credamus inspiratione conceptam, dicente Apostolo: Ne forte [Col. 1120D] det illis Deus poenitentiam, ut resipiscant a diaboli laqueis, a quo capti tenentur ad ipsius voluntatem (II Tim. I).« Et item idem in decretis suis dicit (epist. 95, cap. 13): »Propositum monachi, proprio arbitrio aut voluntate susceptum, deseri non potest absque peccato. Quod enim quis vovit Deo, debet ei reddere. Unde qui relicta singularitatis professione, ad militiam vel nuptias devolutus est, publicae poenitentiae satisfactione purgandus est: quia etsi innocens militia, et honestum potest esse conjugium, electionem meliorum deseruisse transgressio est.« Et quia Pippinus se paganis sociavit, qua societate multa mala in Christianitate profecta sunt, sequendum [Col. 1121A] est de eo Leonis capitulum quo dicit (epist. 95, c. 16): »Si convivio solo gentilium, et escis immolatitiis usi sunt, possunt jejuniis et manus impositione purgari, ut deinceps ab idolothitis abstinentes, sacramentorum Christi possint esse participes. Si autem idola adoraverunt, aut homicidiis vel fornicationibus contaminati sunt, ad communionem eos nisi per poenitentiam publicam non oportet admitti.« Et Nicaeni canones (can. 11) de his qui praeter necessitatem praevaricati sunt, qualiter poeniteant dicunt (epist. 59, Theod.) Quia vero, ut addivi, paralysi solet Pippinus percuti, sequenda est de illo sententia magni Leonis, qua dicit de his qui in tempore necessitatis, et in periculi urgentis instantia, praesidium poenitentiae et mox reconciliationis implorant, [Col. 1121B] nec satisfactio interdicenda est, nec reconciliatio deneganda, quia misericordiae Dei nec mensuras possumus ponere, nec tempora diffinire, apud quem nullas patitur veniae moras vera confessio, dicente Dei spiritu per prophetam: Cum ingemueris, tunc salvus eris (Isa. XLIII). Et iterum: Quia apud Dominum misericordia est, et copiosa apud eum redemptio (Psal. CXXIII).« Et Innocentius dixit (epist. 29 Decent.): »De poenitentibus, qui sive ex gravioribus commissis, sive ex levioribus poenitentiam gerunt, si nulla interveniat aegritudo, quinta feria ante Pascha eis remittendum Romanae Ecclesiae consuetudo demonstrat. Caeterum de pondere aestimando delictorum, sacerdotis est judicare, ut attendat ad confessionem poenitentis, et ad fletus atque lacrymas [Col. 1121C] corrigentis, ac tum jubere dimitti, cum viderit congruam satisfactionem. Sane si quis in aegritudinem inciderit, atque usque ad desperationem devenerit, ei est ante tempus Paschae relaxandum, ne de saeculo absque communione discedat.« Plura sunt alia quae hinc possemus colligere, nisi ista crederemus posse sufficere. Unde quantum mihi videtur, non praejudicans synodali sententiae de Pippino decretae, sed confisus de Dei misericordia, qui per apostolum suum dicit: Ut superexaltet misericordia [Col. 1122A] judicium (Joan. II), et de charitate confratrum nostrorum, et de auctoritate sacrorum canonum et pontificum Romanorum, exhortandus est Pippinus, ut puram confessionem de omnibus peccatis suis, quae ab ineunte aetate perpetravit, secrete faciat, quia forte talia peccata fecit, quae turpe est etiam in publicum dicere, et de hoc quod suum habitum dimisit et se perjuravit, et quia cum paganis se junxit, de qua sua conjunctione multa mala sunt perpetrata, coram Ecclesia inter publice poenitentes se lacrymabiliter accuset, et poenitentiam et reconciliationem humiliter petat, et de omnibus quae vel secrete confessus fuerit, vel publice accusaverit, per manus impositionem episcopalis auctoritatis publice reconcilietur, et reconciliatus [Col. 1122B] tonsuram clericalem accipiat, et habitum monasticum recipiat, et profiteatur se de caetero servare quae expetit et expedit, et sic communionem sacri altaris recipiat. Reconciliatus autem benigne tractetur, et tali loco sub libera custodia misericorditer custodiatur, ut custodes monachos ac bonos canonicos habeat, qui eum exhortentur, et quorum doctrina et exemplo bene de caetero vivere et praeterita peccata plangere discat. Et quorum providentia, et loci convenientia ita custodiatur, ut ad pristinum vomitum redire nequeat, etiamsi diabolo suadente voluerit, et recidivum scandalum per eum in sancta Ecclesia et in ista Christianitate oriri non possit. Accipe, frater et fili, istam rotulam, sed et illam de cognatione non conjungenda, et porta illas [Col. 1122C] domno regi, et relege coram illo, et de ista fac secundum illius consilium et commendationem, et de illa quae de cognatione non conjungenda tibi mittitur, per ejus consilium et auxilium sequere sacras auctoritates tibi directas. Providentia de Pippino non est negligenda, et ut certi ac fideles custodes adhibeantur satis est procurandum: nec obliviscendum quid de eo in monasterio sancti Medardi accidit, et quid de Carlomanno in Corbeia evenit. Nam quod factum est, adhuc fieri potest.




[Col. 1121]
XIX. DE VILLA NOVILIACO. Sequuntur gesta quomodo domnus Hincmarus villam Noviliacum apud domnum Carolum imperatorem filium Ludovici imperatoris impetravit.
(Apud eumdem, ex Appendice ad Flodoardum.)

[Col. 1121D] Defuncto Pippino rege VIII Kalendas Octob. in monasterio sancti Dionysii, filii ejus Carlomannus et Carolus, secundum dispositionem patris sui, et consilium regni primorum, diviserunt inter se regnum paternum, et elevati sunt in reges VII Idus Octob. Carlomannus in Suessionis, et Carolus in Noviomo, sicut in Annali regum scriptum habemus.

Anno quarto regni sui infirmatus est Carlomannus [Col. 1122D] infirmitate qua et mortuus est in Salmuntiaco, et ante obitum suum per praeceptum regiae suae auctoritatis, quod habemus, tempore Tilpini archiepiscopi, tradidit villam Noviliacum cum omnibus ad se pertinentibus, pro animae suae remedio et loco sepulturae, ad Ecclesiam Rhemensem sanctae Mariae, et basilicam sancti Remigii, in qua et sepultus est Post cujus obitum, Carolus frater ejus praecepto, quod [Col. 1123A] habemus, suae auctoritatis ipsam traditionem confirmavit.

Defuncto Tilpino archiepiscopo anno vigesimo tertio postquam Carlomannus Rhemensi Ecclesiae villam Noviliacum tradidit, tenuit domnus rex Carolus Rhemense episcopium in suo dominicatu, et dedit villam Noviliacum in beneficio Anschero Saxoni, qui nonas et decimas ad partem Rhemensis Ecclesiae de ipsa villa usque ad mortem suam persolvit, et defuncto domno Carolo, sed et ipso Anschero, postquam Carlomannus praefatam villam cum omni integritate Rhemensi Ecclesiae tradidit, semper ipsa Ecclesia inde vestituram, sicut praedictum est, per annos triginta septem habuit.

Post obitum domni Caroli, et defuncto ipso Anschero, [Col. 1123B] domnus Ludovicus imperator donavit ipsam villam Noviliacum Donato in beneficio. Qui Donatus, interveniente Bigone, per subreptionem quasi de fiseo regis quasdam colonias de ipsa villa obtinuit in proprietatem per praeceptum domni Ludovici imperatoris: et quando Lotharius filius domni Ludovici imperatoris Cabillonem veniens eam expugnavit, Donatus a villa supra Matronam, quae Pomarius vocatur, ab imperatore defecit, et illi mentitus ad Lotharium confugit, et veniente hostiliter imperatore Ludovico ad villam quae Calciacus dicitur, Lotharius ad eum cum suis constrictus venit, et sacramentum ipse et sui ab imperatore quaesitum illi juraverunt. Inter quos et Donatus, de infidelitate ejus comprobatus, ipsi imperatori quaesitum [Col. 1123C] sacramentum juravit, et comitatum Miridunensem et villam Noviliacum cum suis appendiciis imperator ab eo abstulit, et Athoni, qui fuerat ostiarius Caroli imperatoris, in beneficium dedit. Donatus autem in vita imperatoris Ludovici nec comitatum recepit, nec de proprietate sua ullam firmitatem promeruit. Post obitum domni Ludovici imperatoris, diviso regno inter fratres, et pace facta inter eos, et mortuo Athone, dedit Carolus Donato in beneficium Noviliacum. Processu denique temporis commendavit Donatus filium suum Gotselinum Carolo regi: cui in benficium dedit Carolus villam Noviliacum cum appendiciis suis. Deinde Landrada uxor Donati, sed et filii eorum, pergente Carolo rege [Col. 1123D] ad obsidendos Normannos, qui in Insula quae Oscellus dicitur residebant, cum aliis defecerunt. Quorum honores et proprietates a Francis auferri, et in fiscum redigi judicatae sunt. Unde Landranda et filii ejus eatenus auctoritatem Caroli regis non obtinuerunt. De quibus rebus anno vigesimo regni sui Carolus villam fiscalem praecepto suo, quod habemus, Orbacensi monasterio dedit.

Anno trigesimo secundo regni sui venit domnus Carolus rex gloriosus in Basilicam sancti Remigii, ubi ostendi ei locum sepulcri Carlomanni regis, et praecepta ipsius Carlomanni et Caroli avi de villa Noviliaco, et auctores sacrorum canonum, qualiter damnent Spiritus sancti judicio eos, qui eleemosynas [Col. 1124A] defunctorum retinent, et Ecclesiis tradere demorantur, qui ut infideles ab Ecclesia abjiciendi, et quasi egentum necatores, nec credentes judicium Dei habendi judicantur. Et reddidit praecepto suae auctoritatis, quod habemus, Rhemensi Ecclesiae ipsam villam cum omnibus ad se pertinentibus, quam tunc Bernaus post fratrem suum Rothaum in beneficio habebat.

Postea pervenit ad ejus notitiam, quod quidam homines de ipsa villa Noviliaco, per subreptionem, tam apud patrem suum quam et apud eum, res et mancipia in proprietatem obtenta tenerent, Landrada scilicet uxor quondam Donati, Guntharius, Hugo, et Waltrudis, et Elampodus filius ejus, Rotbertus, et Boso; et misit suos missos ad hoc inquirendum: [Col. 1124B] et inquisitione facta, et veritate, sicut ei dictum fuerat, inventa, quoniam praedicti ad rationem non venerunt sicut banniti fuerunt, jussit ut praecepta Carlomanni et Caroli, sed et suum praeceptum, coram suis fidelibus in generali placito suo apud Duziacum in causis palatinis legerentur. Unde fideles ejus, tam comites quam et Vassi dominici, quorum nomina scripta habemus, sed et caeteri omnes qui adfuerunt, relectis eisdem praeceptis, judicaverunt ut quicunque de rebus et mancipiis ipsius villae Noviliaci, per cujuscunque praeceptum, vel quocunque modo, post donationem Carlomanni, qua cum omnibus appendiciis suis, vel cum omni integritate, ipsam villam Noviliacum, sicut tunc in fisco erat, ad Ecclesiam Rhemensem tradidit, et post [Col. 1124C] confirmationem fratris ejus Caroli in proprietatem obtinuit, si commutationem ostendere non posset, qualiter res et mancipia de ipsa casa Dei juste et rationabiliter commutata fuissent, quia non de fisco regio, sed de ecclesiasticis rebus et mancipiis per donationem obtinuit, ipsae res et mancipia, quae de villa Noviliaco obtenta fuerunt, ad ipsam casam Dei restituerentur, sicut in praecepto restitutionis ipsius domni Caroli, quod habemus, plenius continetur.

Sed quando domnus Carolus Romam perrexit, et domnus Ludovicus frater ejus ad Attiniacum venit, per quosdam ex nostris apud domnam Richildem reginam, et apud domnum Ludovicum filium domni [Col. 1124D] Caroli regis, obtinuerunt Donati et Landradae filii, ut villa Noviliacum cum suis appendiciis eis consignaretur, non attendentes quia, sicut in capitulis Augustorum scriptum habetur, tales de regis proprietate ut infideles judicandi sunt, et secundum leges ecclesiasticas de rebus ecclesiasticis sacrilegi judicantur.

Reversus autem domnus Carolus imperator Rhemos veniens, cum tale factum audivit, satis graviter tulit, et misit suos missos, qui scilicet dictam villam Rhemensi Ecclesiae et advocato nostro restituerunt, sicut plenius scriptum habemus.




[Col. 1125]
XX. JURAMENTUM QUOD HINCMARUS ARCHIEPISCOPUS EDERE JUSSUS EST APUD PONTIGONEM.
(Apud Sirmond. ex codice Belvacensi et Leodiensi.)

[Col. 1125A] Sic promitto ego, quia de isto die in antea isti seniori meo quandiu vixero fidelis, et obediens, et adjutor, quantocunque plus et melius sciero et potuero, et consilio et auxilio, secundum meum ministerium in omnibus ero, absque fraude et malo ingenio, et absque ulla dolositate seu deceptione, et absque respectu alicujus personae, et neque per me, neque per missum, neque per litteras, sed neque per emissam vel intromissam personam, vel quocunque modo ac significatione, contra suum honorem, et suam ac Ecclesiae atque regni illi commissi quietem et tranquillitatem atque soliditatem, machinabo, vel machinanti consentiam; neque unquam [Col. 1125B] aliquod scandalum movebo, quod illius praesenti vel futurae saluti contraria vel nociva esse possit. Sic me Deus adjuvet, et ista sancta patrocinia.


Hincmari in idem juramentum animadversiones.

Quod in isto juramento absolute positum est: Sic promitto ego, Jacobus apostolus contradicit: Qui ignoratis, inquiens, quid sit in crastinum: pro eo ut dicatis: Si Dominus voluerit, faciemus hoc aut illud (Jac. IV, 14). Caeterum rationabilius dicitur, isti imperatori, quam isti seniori meo, qui est junior aetate, licet sit excellentior personae nobilitate, et mundana imperii potestate, non autem sacri ordinis dignitate, sicut demonstrat sanctus Gelasius papa scribens ad Anastasium imperatorem (epist. 11): »Duo sunt, imperator Auguste, quibus principaliter [Col. 1125C] mundus hic regitur, auctoritas sacra pontificum, et regalis potestas. In quibus tanto gravius pondus est sacerdotum, quanto etiam pro ipsis regibus hominum in divino reddituri sunt examine rationem.« Ad id quod subsequitur in hoc juramento: Quandiu vixero, fidelis et obediens, et adjutor in omnibus ero, sanctus Gelasius scribens ad Anastasium imperatorem dicit (epist. 11): »Nosti, fili clementissime, quoniam licet praesideas humano generi dignitate, rerum tamen praesulibus divinarum devotus colla submittis, atque ab eis causas tuae salutis expetis: hincque sumendis coelestibus sacramentis, eisque ut competit disponendis, subdite debere cognoscis religionis ordine potius quam [Col. 1125D] praeesse; itaque inter haec illorum te pendere judicio, non illos ad tuam redigi voluntatem.« Et paulo post: »Quo oro te affectu eis convenit obedire, qui prorogandis venerabilibus sunt attributi mysteriis? Proinde sicut non leve discrimen incumbit pontificibus siluisse pro divinitatis cultu quod congruit: ita his, quod absit, non mediocre periculum est, qui cum debeant parere despiciunt.« Quod hic scriptum est, quantocunque plus et melius sciero et potuero, [Col. 1126A] non convenit Apostolo dicenti: Non plus sapere, quam oportet sapere, sed sapere ad sobrietatem (Rom. XII, 13), id est ad temperantiam. Et sanctus Petrus interroganti se Domino, Diligis me plus his? (Joan. XXI, 16) quia meminit imminente ejus passione plus sibi constantiae tribuisse quam haberet, cautius sua infirmitate eruditus non respondit, plus his amo te, sed quia amo te. Rectius igitur dictum est, Secundum meum scire et posse, quam: Quantocunque plus et melius sciero et potuero. Quod autem positum est, consilio et auxilio superflue additum est. In eo enim quod dixi, secundum meum scire, consilium, et in eo quod dixi, secundum meum posse, auxilium continetur. [Col. 1126B] Quod scripsit scriba doctus, Secundum meum ministerium, in omnibus scilicet fidelis, et obediens, et adjutor ero, contra consuetudinem juramenti, quod principes et domini suis subjectis et etiam servis jurare jubent ascripsit. Sicut enim Scriptura dicit: Non est homo in terra qui faciat bonum, et non peccet (Psal. XIII, 1, 3); et Jacobus dicit: In multis enim offendimus omnes (Jac. III, 2), cum Christi hoc dicat Apostolus: Et si quis in verbo non offendit, hic perfectus est vir. (Ibid.) Si forte domnus noster, quod absit, subreptione aliquid jusserit vel egerit, quod episcopali ministerio non conveniat, videre debuerat hic scriptor sagacissimus, si obediens et adjutor in hoc illi episcopus esse debeat. Et non puto ut ullus homo sit, qui alteri homini in omnibus [Col. 1126C] fidelis et obediens et adjutor insimul esse possit. Nisi forte illo genere locutionis hanc illius viri docti sententiam intelligamus, quo dicit Apostolus: Sine intermissione orate (I Thes. III, 17); et: In omnibus exhibeamus nosmetipsos sicut Dei ministros (II Cor. VI, 4). Ut videlicet cupiamus eum ea semper jubere et semper agere, quibus debeamus et valeamus obedire, et ad quae illi debeamus et valeamus obedire, et ad quae illi debeamus et valeamus adjutores esse. Sed et quod dicit, Ut sim illi fidelis, et obediens, et adjutor in omnibus, aliter intellexit Apostolus de humana possibilitate, quia non omnia possumus omnes, dicens post enumerata gratiarum dona: Sicut unicuique Deus divisit mensuram fidei [Col. 1126D] (Rom. XII, 3). Et quod addidit: Absque fraude, et malo ingenio, et absque ulla dolositate, vel seductione seu deceptione, et absque respectu alicujus personae (ibid.), quod ex abundantia lividi cordis ore superfluo protulit, sinceritas cordis mei comprehendit dicens: Isti Imperatori secundum meum scire et posse, juxta ministerium meum fidelis ero. Inter hoc enim nomen quod dicitur adjutor, et quod dicitur nocitor, nihil est medium. Qui enim est fidelis, [Col. 1127A] ei cui fidelis est, quantum ex ipso est, utique est adjutor: et qui est infidelis, ei cui est infidelis, quantum ex ipo est, utique est nocitor. Et fidelis quisque erga eum cui fidelis est, fraudem et malum ingenium, et ullam dolositatem, vel seductionem, seu deceptionem, nec consilio, nec auxilio pro respectu alicujus personae aget vel agi consentiet: quod si fecerit, non fidelis, sed infidelis erit. Quod autem, quasi oblitus illa quae praemiserat, superadjecit: Neque per me, neque per missum, neque per litteras, sed neque per emissam vel intromissam personam, vel quocunque modo ac significatione, contra suum honorem, et suam ac Ecclesiae atque regni illi commissi quietem et tranquillitatem atque soliditatem machinabo, vel machinanti consentiam, ridiculose, imo misere, quia [Col. 1127B] amaritudinis felle locutus est. Quid est enim missus, nisi emissa vel intromissa persona? et quid est quaecunque significatio, nisi aut per verba, aut per litteras, vel alio quolibet modo? Et quid est contra suum honorem, ac Ecclesiae atque regni illi commissi quietem agere, nisi infideliter agere? Et quid est quies, nisi tranquillitas? et quid est soliditas, nisi sinceritas? Et quod dixit, contra haec, scilicet ab illo praemissa, non machinabo, vel machinanti consentiam, nimis stolidum putavit episcopum, qui ab ipsis cunabulis usque ad senectutem suam sacras litteras didicit ac saepius legit, ut non sciret Apostolum dicere: Non solum qui faciunt, sed qui consentiunt facientibus digni sunt morte (Rom. I, 32), et sanctum Leonem papam, quia sicut in mala suasione [Col. 1127C] delinquitur, ita et in mala consensione peccatur. Et sanctus Gelasius ad Anastasium imperatorem scripsit (epist. 10): Legibus certe vestris criminum conscios susceptoresque latrocinantium par judiciorum poena constringit, nec expers facinoris aestimatur, qui licet ipse non fecerit, facientes tamen in familiaritatem foedusque receperit. Unde omnes nos revertentes ad conscientias nostras obaudiamus Dominum dicentem: Medice, cura teipsum (Luc. IV, 23). Tandem quod in fine posuit, quia amplius quod adderet invenire non potuit: Neque unquam aliquod scandalum movebo, quod illius praesenti vel futurae saluti contraria vel nociva esse possit, sicut dictatio est arti contraria, ita sententia a ratione est aliena. Nam sicut Apostolus dicit, Dilectio proximi [Col. 1127D] malum non operatur; et, Plenitudo legis est dilectio (Rom. XIII, 10); et, Qui diligit, legem implevit; et, Si quod est aliud mandatum, in hoc verbo instauratur (Rom. VIII, 9): ita omnia quae mente insana, quoniam charitate experte, scriptor iste conscripsit, in eo continentur quod dictum est: Secundum meum scire ac posse, juxta ministerium meum fidelis ero, sicut archiepiscopus per rectum imperatori fidelis esse debet. Dominus dicit in Evangelio: Ego autem dico [Col. 1128A] vobis: Non jurare omnino, sit autem sermo vester, est, est, non, non; quod autem his abundantius est, a malo est (Matth. V, 37), id est vel a malo male et incaute jurantis, vel a malo male et sine causa jurare cogentis, sicut catholici doctores dicunt. Et Jacobus apostolus dicit: Ante omnia, fratres mei, nolite jurare quodcunque juramentum (Jac. V, 14). Et sancti Patres Nicaeni concilii episcopos qui perfidiae Arianae consenserunt, et sanctus Leo papa ac synodus Chalcedonensis episcopos qui Eutychianae perversitati faverant, et S. Gregorius Nestorianos a synodo Constantinopolitana abjectos professione ac subscriptione, vel sola professione, sine juramento alio recipere in suis ordinibus decreverunt. Praesertim cum canones sacri decernant, ut si quis contra suam [Col. 1128B] professionem vel subscriptionem venerit in aliquo, ipse se honore privabit. Et piae memoriae pater vester ab episcopis, qui vel voluntarii vel inviti in sua dejectione consenserunt, sed nec ab ipso Ebone, qui auctor et incentor ipsius dejectionis duntaxat inter episcopos fuit, non aliud sacramentum, nisi libellos professionis a se subscriptos, quos ego habeo requisivit, et a me, qui ante professionem et subscriptionem, et post professionem ac subscriptionem, professa et subscripta per tantos annos a juventute usque ad hanc senectutem servavi, nunc juramentum aliud non debuisset requiri. Sed non mirum est, si per bajulos invidiae, quia sicut scriptum est, Mors introivit in orbem terrarum (Sap. II, 24), sine causa animus benignitatis vestrae commotus [Col. 1128C] nunc a me requirit, quod nec pater vester in vita sua, qui mihi per octo circiter annos secreta sua indubitanter credidit, requisivit, nec vos per triginta et sex annos hactenus requisistis: cum Dominus ad auctorem invidiae de fideli servo suo Job dixerit: Commovisti me adversus eum frustra (Job II, 3). Et in paradiso ad eum dixit: Tu insidiaberis calcaneo ejus (Gen. III, 15), id est hominis. Videt enim meum calcaneum, id est finem proximum, et certat illud insidiari, ut quod hactenus voluntarie ac sincere erga vos servavi, si non poterit infidelitate, polleat illud rancore tristitiae. Quod Apostolus bene operantes in opere suo sollicite cavere commonet, dicens: Ut non ex tristitia vel necessitate agant, quia hilarem datorem diligit Deus (II [Col. 1128D] Cor. IX, 7). Et item dicit: Ut non circumveniamur a Satana. Non enim ignoramus astutias ejus (II Cor. II, 11). Hoc enim quod modo sentio, mihi jam ante audivi promissum ab eis causa vindictae, contra quos vobiscum egi certa ratione et sacra auctoritate. Sed scio cui credidi, et certus sum quia potens est depositum meum servare in illum diem justus judex.




[Col. 1129]
XXI. VITA SANCTI REMIGII RHEMORUM ARCHIEPISCOPI, Scripta ab HINCMARO, aeque Rhemensi archiepiscopo.
(Apud Surium, Acta Sanctorum, 13 Januarii.)

[Col. 1129A] Hincmarus, nomine non merito episcopus, ac plebis Dei famulus, dilectis fratribus ac comministris nostris, hujus sanctae Rhemensis Ecclesiae filiis.

Sicut a senibus, et jam aetatis provectae viris religiosis, qui de tempore Tilpini urbis hujus praesulis adhuc vivebant, quando in servitium istius sanctae Ecclesiae, auctore Deo, fui electus atque provectus, et postea per aliquot annos vixerunt, fideli relatione didici, a suis majoribus audierunt narrari, eos vidisse librum maximae quantitatis, manu antiquaria scriptum, de ortu et vita ac virtutibus atque obitu beati Remigii, sanctissimi patroni nostri. Qui hac occasione deperiit: quoniam Aegidius, post beatum Remigium quartus istius civitatis episcopus, quemdam virum religiosum, Fortunatum nomine, metricis [Col. 1129B] versibus insignem, qui a multis potentibus et honorabilibus viris, in his Gallicis et Belgicis regionibus per diversa loca tunc vitae ac scientiae suae merito invitabatur, petiit de eodem libro, cothurno Gallicano dictato, aperto sermone aliqua miracula, quae in populo recitarentur, excipere: quatenus ea sine taedio audire et mente recondere atque per ea ad amorem et honorem atque devotionem Dei et ipsius protectoris, sui idem populus excitari valeret. Quod et in eadem excerptione lector potest advertere, ubi scriptum est: Studeamus pauca disserere, plurima praeterire. Et cum ipsa excerptio coepit lectione in populo frequentari, et a multis propter brevitatis suae facilitatem transcribi, ipse magnus codex a negligentibus negligentius coepit haberi: [Col. 1129C] usque dum Caroli [a 1Kb] principis tempore, quando propter discordiam et contentionem de principatu inter eum et Raganfridum, et frequentia ac civilia, imo plusquam civilia, quia intestina et parricidalia, bella in Germanicis et Belgicis ac Gallicis provinciis religio Christianitatis pene fuit abolita: ita ut episcopis in paucis locis residuis, episcopia laicis donata, et per eos rebus divisa exstiterint: adeo ut Milo quidam, tonsura clericus, moribus, habitu et actu irreligiosus laicus, episcopia Rhemorum ac Trevirorum usurpans insimul, per quadraginta circiter annos pessumdederit. Cujus infelici tempore, de ista Rhemensi ecclesia non solum pretiosa quaeque ablata fuerunt, sed et ecclesiae atque Jomus religiosorum destructae et res ab episcopio [Col. 1130A] fuere divisae. Illi quoque pauci, qui erant residui, clerici negotio victum quaerebant, et denarios, quos mercimonio conquirebant, in chartis et librorum foliis interdum ligabant. Sicque praefatus liber cum aliis partim stillicidio putrefactus, partim a soricibus corrosus, partim foliorum abscissione divisus, in tantum deperiit, ut pauca et dispersa inde folia reperta fuerint. Cum vero tempore Pippini regis, praedicti Caroli principis filii, revelatione ostensa Euchario, Aurelianensis civitatis episcopo, de damnatione aeterna ejusdem Caroli, qui res ecclesiarum diviserat, fuit: idem Pippinus, sicut et aliarum ecclesiarum episcopiis, huic Rhemensi episcopio partem de rebus ecclesiasticis reddidit, et Tilpinum in hac urbe Rhemorum episcopum ordinari consensit. [Col. 1130B] Hoc enim in hac ecclesia Rhemensi novissimo saeculi tempore de libro memorato, sed et de aliis accidit, quod antiquo tempore de authenticis Scripturis evenisse sanctus Joannes Chrysostomus in Homilia 9 Evangelii secundum Matthaeum memorat, dicens: Multa enim ex propheticis periere monumentis, quod de historia Paralipomenon probare possibile est. Desides enim cum essent Judaei, nec desides modo, sed et impii, alia quidem perdiderunt negligenter, alia vero tum incenderunt, tum conciderunt profane. Et de profanitate quidem tali Jeremias refert (Jer. XXXVI). De negligentia vero in quarto Regum libro legimus (IV Reg. XXII), quomodo post multum temporis vix Deuteronomii sit volumen repertum, defossum quodam in loco ac pene deletum. [Col. 1130C] Sed et plura de Scripturis in his, quae habemus, memorata legimus, quae non habemus: sicut et liber Justorum, qui commemoratur in libris Regum (II Reg. I); et sicut est liber Bellorum Domini, cujus in libro Numerorum mentio est (Num. XXI). Neque carmina Salomonis, neque disputationes ejus sapientissimas de lignorum natura herbarumque omnium, itemque jumentorum et volucrum, reptilium et piscium (III Reg. IV): vel quod in libro Verba dierum dicitur: Reliqua vero operum Salomonis priorum et novissimorum, scripta sunt in verbis Nathan prophetae, et in libris Ahiae Silonitis, in visione quoque Addo videntis, contra Jeroboam filium Nabath (II Par. IX), et multa hujusmodi volumina, quae scripta quidem fuisse probatur, sed hodie constat [Col. 1131A] non esse. Vastata namque a Chaldaeis Judaea, ut in Patrum litteris legimus, etiam bibliotheca, antiquitus congregata, inter alias provinciae opes hostili est igne consumpta: ex qua pauci, qui nunc in sacra Scriptura continentur, libri postmodum Esdrae pontificis et prophetae sunt industria restaurati. Unde scriptum est de eo: Ascendit Esdras de Babylone, et ipse scriba velox in lege Moysi (I Esd. VII). Velox videlicet, quia promptiores litterarum figuras, quam eatenus Hebraei habebant, repererit. Et in epistola regis Persarum: Artaxerxes rex regum Esdrae sacerdoti, scribae legis Dei coeli doctissimo, salutem (ibid.).

Quo contra et nos, multis aliis perditis, plura in quibusdam historiis et diversis pitaciolis, ac usitata relatione a praecedentibus relicta posteris, de ortu [Col. 1131B] et vita, seu virtutibus et obitu domini et sanctissimi patris ac protectoris nostri Remigii habemus, quae in memorata excerptione non continentur. Unde bonis vestris desideriis placuit, ut illa mea servitus ad ignorantium et subsequentium notitiam in unum colligeret. Quod et jam diu fecissem, nisi me spes vana deluderet, quibusdam dicentibus, quia in illo, et in illo loco magnum librum de virtutibus, et vita ipsius domini et patroni nostri reperire valerem. Ad quae mittens, quae mihi promissa fuerunt, penitus falsa inveni. Nunc autem, opitulante Domino, qui in se confidenti, et opera sua, qui mirabilis est et gloriosus in sanctis suis (Psal. LXVII), volenti loqui promittit: Aperi, inquiens, os tuum, et ego adimplebo illud (Psal. LXXX); meritis ipsius Francorum apostoli [Col. 1131C] et patroni, vestrisque adjutus orationibus, aggrediar quae diu distuli, a primogenitoribus et ortu ejus incipiens, et sic tam ea, quae in historiis a majoribus editis, de illo inveni, quam et illa, quae in diversis schedulis dispersa reperi: verum et illa in serie digerens, quae vulgata relatione percepi: quia haud longe ante nos dictum est, et etiam in sanctis Scripturis, sed et in evangelica veritate comperitur: vera est lex historiae, simpliciter ea, quae, fama vulgante, colliguntur, ad instructionem posteritatis litteris commendare. In quibus omnibus lectorem diversitas styli non perturbet, quoniam ea, quae de historiis majorum assumam, et ea, quae in antiquis schedulis reperiam, ita ut inventa fuerint, ponam.

Illa vero, quae ex antiquis vulgata relatione percepi, [Col. 1131D] et quae ad instructionem legentium vel audientium addam, vel eorum verba, de quorum dictis mutuabor, ponere procurabo, vel meo sermone dictabe: volens quiddam debiti mei obsequii in laude, qua non indiget, offerendo, ipsi benefactori meo retribuere pro omnibus quae indigno mihi gratis potius tribuit, quam meritis ullis retribuit. Denique in descriptionibus virtutum ejus ordinem, quo per illum eas Dominus dignatus est operari, servare non potero: sed sicut eas vel scripto vel auditu accepi, describam. Sic enim, salvo altiore propheticae inspirationis munere divino allatae mysterio, et psalmos [Col. 1132A] sanctus Hieronymus dicit in ordine digestos, non sicut fuerunt editi, sed sicut ab Esdra diversis temporibus fuerunt inventi. Verumtamen prout notitiam temporum invenero, vel ordini gesta congruere videro, ea digerere procurabo. In his autem quae descriptis virtutum miraculis a Domino per beatissimum patronum nostrum operata sunt, ad exhortationem legentium sive audientium, pro modulo intellectus mei, de catholicorum dictis subjungere studebo: vestigia beati Gregorii, licet non valeam, prosequi moliar. Qui describens sanctorum actus, pravorumque casus, exhortatione inde assumpta, secundum sapientiam sibi a Deo datam, multa necessaria et utilia legentibus ac audientibus interposuit. Verum et non ab re agere a quoquam videri puto, si ea, quae [Col. 1132B] de ortu et actu atque obitu domini et patroni ac protectoris nostri in schedulis vetustate prope deletis inventa sunt reparo, et de abditis ad lucem reduco: et ea, quae veterum certe relatione cognovi, litteris commendare procuro: eum sicut praemisi, sancti Esdrae pontificis studio, sacras Scripturas, desidia et profanitate impiorum Judaeorum abolitas, noscamus fuisse restauratas, et non solum evangelicam et apostolicam historiam ab evangelistis sacratissime conditam, sed et plurimorum sanctorum gesta plurimos Ecclesiae magistros, ad instructionem multorum, et etiam historiographos agones saecularium, ad posterorum memoriam descripsisse; gentiles quoque poetas sua fragmenta grandisonis pompare modis studuisse legamus.

[Col. 1132C] I. Post vindictam scelerum, quae facta est a Domino caede Galliarum, prosequente Wandalorum crudelitate, misericordiam coeli distillarunt: cum ad mitigandam, gentis Francorum barbarica ferocitate superventuram, divinae animadversionis propter iniquitates perseverantes ultionem, mundo praesulem a Deo praedestinatum, Remigium pontificem hoc ordine protulerunt.

II. Erat quidam venerabilis, ac dignus professione et nomine, Montanus monachus, in reclusione solitariam vitam ducens, jejuniis, vigiliis, atque orationibus continue vacans, necnon caeterarum virtutum insignibus adeo divinitati se commendabilem reddens, ut angelicis saepe frueretur alloquiis, et frequenter coelestibus visionibus ac revelationibus interesset. [Col. 1132D] Is [a 1Kb] ergo cum pervigil in oratione pro pace sanctae Ecclesiae, quae multis ac diversis afflictionibus apud Galliarum et Belgicarum provincias vexabatur, Dei omnipotentis clementiam indefessis precibus exoraret, nocte quadam plus solito orationem protelans, usque lucis crepusculum in contemplatione permansit. Qui cum, lassitudine ac fragilitate carnis compellente, paululum membra sopori dedisset, subito per divinam gratiam angelorum choris et animarum coetibus, beatissimorum hominum jam cum Deo regnantium, et immortalitatem adhuc corporum exspectantium, spiritibus interfuit, et familiarissimum [Col. 1133A] coepit audire colloquium. Inter caetera igitur, quae in conventu illo coelico audivit, etiam illi sancti spiritus, humanae salutis avidi, quaeritari coeperunt de Gallicanae dejectione Ecclesiae, et quid facto ad talia opus esset, crebro versare sermone, dicentes, quia tempus esset miserendi ejus. Duplicia enim receperat pro omnibus peccatis suis, quanquam faex ejus non sit exinanita. His ita inter se conferentibus subito vox adfuit, a superioribus atque secretioribus aditis saluberrime atque suavissime intonans, quae et praesentium solaretur spirituum moestitiam, et quod futurum erat, gratulabunda promulgaret sententia, ita dicendo: Dominus prospexit de excelso sancto suo: Dominus de coelo in terram aspexit; ut audiret gemitus compeditorum, ut solveret [Col. 1133B] filios interemptorum, ut annuntietur nomen ejus in gentibus, in conveniendo populos in unum, et reges ut serviant ei (Psal. CI). Cilinia in utero concipiens, filium pariet nomine Remigium, cui a me salvandus populus committetur. Beata siquidem Cilinia, intenta piis operibus, licet corpore teneretur in mundo, mente conversabatur in coelo. Quae in flore juventutis pepererat de unico viro suo Aemilio Principium, Suessionum civitatis postea sanctum episcopum, et fratrem ejus, patrem beati Lupi episcopi ejusdem Principii successoris, qui usque ad ultima gloriosi Remigii tempora sacerdotio est functus, sicque defunctus.

III. Vir [a 1Kb] autem ille venerabilis, inter illius temporis innumera pericula tanta consolatione accepta, [Col. 1133C] Ciliniae divinum oraculum, gratia Dei perceptum, innotuit. At illa dixit ad Montanum: Quomodo fieri potest, ut anus lactem filium, cum mihi a temporibus diu transactis muliebria defecerint, et vir meus Aemilius vetulus sit, ac in aevoso ejus corpore frigidus exstet circum praecordia sanguis, et voluptatis opera in eo penitus emarcuerint? erant enim ambo genere nobiles, et gratia inter suos nominatissimi. Et quia liberorum parentes processerant in diebus multis, effeti, et carne jam infecundi, conjugale commercium non quaerebant, nec eis spes ultra vel appetitus generandi sobolem inerat. Cui beatus Montanus respondit: Scias, quia cum ablactaveris puerum Remigium, de lacte tuo perunges oculos meos, et recipiam lumen. Nam ut merita illi accrescerent, [Col. 1133D] sicut et sancto Tobiae (Tob. II), juxta divinum sermonem, Ut justus justificeretur adhuc (Apoc. XXII), idem beatus Montanus lumen corporalium oculorum amiserat. Tandem credentibus parentibus verbis viri Dei, fit gaudium, quod talem suscepturi essent prolem, in cujus conceptione non foret ardor explendi libidinis, sed amor generandae juxta divinum praesagium sobolis. Concipitur ergo futurus Christi pontifex, et Christi adminiculante misericordia, mater beatissima quem, auspice Deo, concepit, feliciter filium genuit, cui Remigii, secundum Domini dictum, in baptismate nomen imponi fecit. Et ablactatus, [Col. 1134A] sicut suus praenuntiator praedixerat, lacte matris oculos sui vatis, matre obstetricante, perungens, lumen illi gratia divina restituit. Nec incredibile videri debet, si puer iste, antequam per aetatem corporis sciret vocare patrem et matrem suam, virtutes munere divino operatus est; qui etsi ut homo in iniquitatibus conceptus est, contra morem tamen humanae conditionis, non in delictis eum praevaricationis, sed in gratia remissionis, mater sua peperit. Neque enim dubitandum est, quia Spiritus sanctus, qui eum talem futurum praedixit, et cujus munere conceptus fuit, etiam a peccatis absolvit. Constat quippe veridica Patrum sententia, quia lege non constringitur Spiritus sancti donum. Et propterea qui Cornelium ac domum ejus ante perceptionem [Col. 1134B] baptismi sua gratia consecravit (Act. X), ipse utique beatum Remigium, non solum ante baptismum, sed etiam ante nativitatem ejusdem gratiae munere perfudit. Ortus est autem ex anu et vetulo diu sterilibus per repromissionem, ut Isaac (Gen. XVII) et Joannes (Luc. I), vir iste sanctus, antequam natus, nomine designatus, antequam mundo cognitus, in pago Laudunensi, alto parentum sanguine, ut monstraretur in ortu, qualis futurus erat in actu.

IV. Singularis autem meriti indicium datur, quoties hominibus a Deo vel imponitur nomen, vel mutatur. Sic Abram, quia pater multarum gentium erat futurus, Abraham est vocatus (Gen. XVII). Sic Jacob, quia Deum vidit, Israel appellari meruit (Gen. XXXII). Sic Josias rex, ob eximiae virtutis culmen, nominatus [Col. 1134C] a Deo est multo antequam natus (III Reg. XIII). Sic Joannes, eo quod divina sibi gratia adminiculante, plus esse meruit quam propheta, et quod nemo inter natos mulierum major illo surrexit (Luc. I, Matth. V): et Petrus a firmitate et stabilitate petrae sumpsit cognomen (Matth. XVI). Et qui ante Saulus, postea nominatus est Paulus (Act. XIII), quoniam legis zelo contra Christum erectus, ab eo, quem in membris suis persequebatur, de coelo in terram prostratus, apud se factus est Paulus, id est parvus, modicus et humilis: demum gratiae Dei magnus defensor, et vas electionis effectus, atque totius est Ecclesiae magister et praedicator egregius (Act. IX). Et filii Zebedaei, eo quod verbum Dei terribiliter mundo peccanti intonuerunt, filiorum tonitrui [Col. 1134D] assumpserunt cognomen (Marc. III). Et Dominus ac Redemptor noster Jesus, id est Salvator, est cognominatus antequam carne natus, eo quod salvum facturus esset populum suum a peccatis eorum (Matth. I). Ita ergo et beatus Remigius ab eo quod Ecclesiam sibi credendam inter fluctivagos mundi recturus esset anfractus, Remigii cognomen a Deo assecutus est. Servorum namque Dei proprium est, a Deo nominatim sciri. Unde uni eorum dicitur: Novi te ex nomine (Exod. XXXIII); et beato Jeremiae, ad verbi divini predicationem ituro, dicitur: Priusquam te formarem in utero, novi te, et in ventre matris [Col. 1135A] tuae sanctificavi te (Jer. I). Jeremias enim ab idolorum cultu populum revocaturus, in ventre sanctificatur: Joannes populum suo illuminaturus alloquio, in utero materno propheticam suscepit gratiam (Luc. I); et beatus Remigius gentem Francorum a tenebris ignorantiae ad lucem perducturus Evangelii, itidem divina donatus est gratia, ut quod perfecturus erat ministerio, cum participibus suis pari claresceret munere, et qui, ut dictum est, Ecclesiam Dei, speciali autem cura Rhemorum civitatem atque provinciam, remigio alarum sanctarum, scilicet verbo et exemplo, meritis et orationibus, erat Dei praedestinatione recturus, et perfecto certamine spiritu coelestia regna petiturus, angelorum utique subvectus auxilio, Remigius est jure Dei praeceptione [Col. 1135B] vocatus.

V. Nec illud silendum est, quia in chartis recenti tempore post illius obitum, sed et post plura annorum curricula factis, de rebus Rhemensi Ecclesiae traditis, Remedium fuisse nominatum legimus. Quod qui merita et acta illius attendit, congrue hoc eum nomine appellatum fuisse intelligit. Qui mitigator furoris Domini, in tempore iracundiae factus est reconciliatio, et magnificatus a Domino in conspectu regum, in verbis suis, sicut in sequentibus ostendemus, monstra, videlicet paganos feroces, placavit. Merito igitur eum Remedium fuisse nominatum in baptismate crederemus, nisi in emendatioribus gestis illum oraculo divino per sanctum Montanum Remigium vocari debere cognosceremus. Sed [Col. 1135C] et in versibus metricis ab ipso compositis, et jussione illius in quodam vase ab eo consecrato sculptis, ita legimus:

Hauriat hinc populus vitam de sanguine sacro,
Injecto aeternus quem fudit vulnere Christus.
Remigius reddit Domino sua vota sacerdos.

Quod vas usque ad nostra tempora perduravit, donec fusum, in redemptionem datum est Christianorum, ut a ministris diaboli Nortmannis redimeret pretium argentei calicis, quos de potestate tenebrarum redemerat effusus sanguis calicis, Christi videlicet passionis.

VI. Traditus autem a parentibus scholae litteris imbuendus, in brevi coaevis, et etiam natu majoribus suis doctrina excellentior est effectus. Studebat quoque [Col. 1135D] teneros annos morum maturitate vincere, et benevolentiam cordis charitatis melle condire, turbas frequentiorum populorum vitare, et ut praeconem suum fecisse didicerat, vita solitaria in reclusione Domino servire: qui locus in castro Lauduno hactenus designatur, et venerabiliter colitur. In qua reclusione secundis successibus certatim sanctae conversationis studiis justus adolescens Domino militavit. Et cum ad viginti et duos aetatis suae annos pervenit, defuncto Bennadio [al., Benagio. Bar. [Col. 1136A] Gennadio legit] archiepiscopo in hac urbe Rhemensi, omnium generaliter votis ad pontificii culmen raptus fuisse dignoscitur potius quam electus. Fit ergo concursus populi, diversi quidem sexus, conditionis ac dignitatis, necnon et aetatis; sed unius atque ejusdem sententiae cuncti hunc vere Deo dignum, et qui populis praefici deberet, acclamabant. Vir autem [a 1Kb] beatissimus his angustiis depressus, nimiis afficiebatur angoribus: quia nec fugae locus usque patebat, nec populo, ut ab intentione coepta resipisceret, ullomodo satisfacere poterat. Divinae namque erat voluntatis, ut qui omnium saluti prospecturus erat, omnium acclamationibus eligeretur; et qui unitati fidei cum jam fidelibus, et futuris fidelibus erat provisurus, unione cuncti populi ad sedem eveheretur [Col. 1136B] sacerdotalis honoris. Sanctissimus quidem vir, cum his acclamationibus se urgeri conspiceret, de infirmitatis et aetatis suae tempore conqueri coepit, et quia ecclesiasticus ordo infirmam aetatem ad hanc non reciperet dignitatem voce publica fatebatur. Timebat enim, ne immatura aetas inimici versutiis impugnata, aliquid contraheret sinistri. Sed divina gratia, et vocem populorum constantissime in ipsius perdurare fecit electione, et sanctum virum ab antiqui hostis protexit malignitate. Et cum populi acclamaret frequentia, et sanctissimus vir magna reniteretur constantia, placuit omnipotenti Deo ei manifestissimis monstrare indiciis, quod ipse de eo haberet judicium.

VII. Etenim cum modo praedicto reniti conaretur, [Col. 1136C] videntibus cunctis qui aderant, descendit subito radius novi luminis super ipsius viri sancti verticem, ac si ipse sol de coelo motus super eum ceciderit: et quia illuminandarum lux parabatur animarum, ipse quoque, cum ad hoc opus ascisceretur, lumine debuit declarari visibili. Ipse namque erat lucerna, quae non sub modio curae corporeae, sed super candelabrum purissimae ac Dei dilectae conversationis erat ponenda, quatenus his, qui in domo sanctae Ecclesiae futuri erant, lumen optimae institutionis praeberet.

VIII. Placuit etiam omnipotentiae divinae huic miraculo aliud addere, ad ostensionem meritorum beatissimi viri. Etenim radio supradicto se illustrante, sensit [Col. 1136D] capiti suo unguinis sacri infusum liquorem; quo totum ejus delibutum est caput. Et merito: ut qui oleum spirituale populis, quo eorum quidem capita visibili, mentes autem praedicatione, sancto Spiritu in se loquente, uncturus erat chrismate invisibili, id est gratia ejusdem Spiritus sancti, ipse quoque prius tali unctione insigniretur. Acceptis autem talibus ac tantis auspiciis, divinis timuit contraire statutis. Neque enim tutum illi videri poterat, tot signis praecurrentibus, divinae contradicere jussioni, praesertim [Col. 1137A] cum luce et unctione sancti Spiritus, quae oleo visibili designatur, interius illustratus atque perunctus, ut et S. Isaias, admittendum se in divinum ministerium, debere se potius offerre quam excusare, didicerit.

IX. Posthabita ergo omni dubitatione, atque ancipiti submota sententia, unanimitate episcoporum Rhemensis provinciae, infulis induitur sacerdotalibus, benedictione consecratur episcopali; atque in sede praesulatus collocatur hujus civitatis Rhemorum. Ubi statim sic apparuit aptus et devotus, tanquam si officio, ad quod noviter ascenderat, jugiter praefuisset. Fuit itaque in eleemosynis largus, in vigiliis sedulus, in oratione devotus, in humanitate profusus, in doctrina praecipuus, in charitate perfectus, in [Col. 1137B] sermone paratus, in conversatione sanctissimus. Sinceritatem mentis vultus sui serenitate monstrabat: et pietatem clementissimi cordis ostendebat in lenitate sermonis. Quidquid ad salutem posset pertinere aeternam, non minus implebat beatissimus opere, quam sermonis praedicatione docebat. O virum per omnia Deo dignum! Eminebat in ipso habitu animi pulchritudo: in specie exterioris hominis, ipsam putares expressam imaginem sanctitatis. Erat irreverentibus terribilis aspectu, reverendus incessu, metuendus severitate, venerandus benignitate. Censuram auctoritatis temperabat mansuetudo humilitatis. Delinquentibus quidem minabatur frontis austeritas, sed blandiebatur cordis serenitas. Erga bene agentes, Petrus apparebat in vultu: erga [Col. 1137C] delinquentes, Paulus in spiritu: ac si conveniente in uno diversitate gratiarum, illius pietatis, hujus erat aemulator districtionis: ita ut cum praesentiam ejus quisquam vix sustineret, absentiam ferre non posset. Internorum autem bonorum suorum formas ac species, sicut nemo ad plenum potuit inspicere, ita nemo sufficit explicare. Quas sicut ille studuit excolere, ita et laboravit occulere; et cum haec vellet augeri, nolebat agnosci. Sed quia hoc est natura justitiae, ut quanto studiosius abscondi optat, tanto clarius innotescat, et occultatio ipsa praedicatio sit: per populos tantorum bonorum fama volitabat. Eminebat in admiratione omnium, veluti civitas super verticem montis exposita, nec jam lucerna poterat latere sub modio. Gloriosa illa anima aperuit latentes [Col. 1137D] in se divitias coelestium munerum, et de armario suave olentium virtutum, aromata sanctificationis, et gratiarum suarum supra omnem hanc Ecclesiam effudit. Neglector quietis, refuga voluptatis, appetitor laboris, patiens abjectionis, impatiens honoris, pauper in pecunia, dives in conscientia, humilis ad merita, superbus ad vitia. Sic in se excoluit diversas gratiarum virtutes, ut vix pauci tenerent singulas, quomodo ille implevit universas. Semper in operis exercitio, semper in compunctionis affectu, nulla illi ex omnibus propensior cura, nisi ut aut de Deo in lectione atque sermone, aut cum Deo in oratione loqueretur. Qui contrita continuis jejuniis ossa studebat de persecutore inimico, longo [Col. 1138A] triumphare martyrio; pro cibo ac potu hoc secum incessanter ruminans: Fuerunt mihi lacrymae meae panes die ac nocte (Psal. XLI). Concupiscit et deficit anima mea in atria Domini. Cor meum et caro mea exsultaverunt in Deum vivum (Psal. LXXXIII). Defecit in salutare tuum anima mea (Psal. CXVIII). Sitivit in te anima mea, quam multipliciter tibi caro mea (Psal. LXII). Sitivit anima mea ad Deum fontem vivum: quando veniam et apparebo ante faciem Dei? (Psal. XLI.) Et consolando se dicebat: Quare tristis es, anima mea, et quare conturbas me? Spera in Deo quoniam adhuc confitebor illi: Salutare vultus mei, et Deus meus (ibid.). Satiabor, dum manifestabitur gloria ejus (Psal. XVI).

X. Nam quia specie sui Conditoris, ad quam anhelabat, [Col. 1138B] necdum satiabatur, continuis suspiriis atque gemitibus, diurnis atque nocturnis lacrymis illum desiderans, pio luctu ad superna gaudia sublevata, flendose anima sancta pascebat: et intus quidem doloris sui gemitum tolerabat, sed eo refectionis pabulum percipiebat, quo hic vis amoris per lacrymas emanabat. Praeter vitam avide nihil esuriebat, praeter justitiam nihil delectabiliter sitiebat. Praesentia tanquam inania atque transacta absente spiritu non videbat, et in futuro reposita quasi oculis subdita concupiscebat. Et fere vix terra, quae talem genuit, ac de alumno nobis patronum, de homine angelum ac doctorem nobis emisit. Bene igitur et congrue, secundum Prophetam de illo dicamus: In memoria aeterna erit justus (Psal. III). Digne enim in memoria [Col. 1138C] versatur hominum, qui ad gaudia transit angelorum. Qui ideo gratiam Dei glorificatus invenit, quia mundi gloriam, adjutus Dei gratia, non quaesivit. Qui gubernaculum fidei viriliter tenens, anchoram spei tranquilla jam in statione composuit. Qui contra impetum diaboli, scutum Dei ita infatigabiliter tenuit, ut ad victoriam perveniret. Habemus in eo medicum e coelo, cum quo sanctitas, imo ipse sanctitatis auctor, civitatem nostram intravit. Quantis caecis, a via veritatis errantibus, visum quo Christus videtur, aperuit? In quantorum auribus, sermonibus coelestium mandatorum, pretiosum infudit auditum? Quantos intrinsecus vulneratos, angelici oris arte et orationis virtute curavit? Quantorum animas, peccatis jam in corpore defunctas, [Col. 1138D] ad emendationem tanquam ad lucem vocando resuscitavit? Docebat quotidie filios suos, ne res alienas concupiscerent, ne eis conjuges extraneae pulchrae essent, ne peccati venenum per aspectum animam penetraret. De quantorum cordibus ille, quos iniquitas et impietas possidebat, fugavit luxuriam, removit iram, restrinxit invidiam, revocando illuc fidem et castitatem, atque misericordiam? Quantos vir ille apostolicus poenitentiae medicamentis a peccatorum morte resuscitavit, custos animarum, cupiditates resecans, iram comprimens, malitias exstirpans? His magis vir ille temporibus necessarius fuerat, quibus tanta iniquitas sumptis quotidie, deficiente justitia, viribus convalescit. Et quidem [Col. 1139A] ille in hac peregrinatione saeculi solo corpore constitutus, cogitatione tamen in illa aeterna patria conversatus est. Qui huic mundo crucifixus ac mortuus, quidquid laboravit, de hac vita, ad illam transtulit, et de sinistra semper transmisit ad dexteram, atque in coelo suos reposuit sudores. Et inter haec omnia intendebat vir beatus jactantiam virtutum fugere in quo non poterat gratia excelsa latere: adeo ut non solum corda hominum, belluina feritate crudelia, ad mansuetudinem Christi domaret fidelis servus ejus, et prudens, sciens conservis ejus dare in tempore tritici mensuram, id est, pro captu audientium mensurate et opportune divini verbi pabula ministrare; verum etiam aves, ut innocentia et potestas primi Adae, antequam peccaret, cui omnia [Col. 1139B] irrationalia subjecta fuerunt, ut Scriptura demonstrat (Gen. I, psal. VIII), in isto sancto viro, per secundum Adam Dominum nostrum Jesum Christum, reformata intelligerentur.

XI. Cum enim inter domesticos suos contingebat illum secretius habere convivium, et delectaretur in hilaritate charorum, descendebant ad eum intrepidi passeres, et in manu ejus mensae reliquias colligebant. Discedebant alii saturi, accedebant alii saturandi. Sic mansuescebat feritas avium, in operatione virtutum. Delectatio namque illius talis erat in hilaritate charorum, sicut de beato Job legimus, quoniam non cadebat lux vultus ejus in terram (Job XXIX): quia nimirum in tanta gravitate vultum tenere consueverat, ut nunquam contemptibili laetitia [Col. 1139C] resolveretur: sed quotiescunque hilariorem se praesentibus exhibebat, certa semper hoc causa utilitatis eorum faceret. Ita et hic sanctus, religiosa gravitate discretus in omnibus, non vanitatis jactantia haec vel dissolutione agebat: sed ut Dei ostenderetur collata sibi gratia, et ad ejus amorem et fidem, qui mirabilis in sanctis suis, servos suos multis modis consolari, ac mirificare dignatur, suorum corda excitarentur, et illius servituti se propensius manciparent. Sed et non sine consideratione videtur praetereundum, cur iste sanctus in jucunditate charorum, amplius in mansuetudine, ac pastione passerum, quam aliarum avium delectabatur. Et ut primo dicamus simpliciter, solent homines alias aves domesticas habere in domibus suis, passeres autem, [Col. 1139D] licet in tectis, sicut legimus, et videntes scimus, soleant habitare, humana gaudentes vicinitate, intra domos tamen suas domesticos habere non solent. Unde constat, quia si aves, quae in domibus domesticae haberi solent, in manu pasceret, pro nullo haberetur miraculo, nec esset unde convivantibus jucundatio proveniret. In domum quoque secretiorem aliis avibus, quae intra cubicula domesticae haberi non solent, nisi passeribus, qui in tectis, humana vicinitate gaudentes, habitare solent, ad hanc servo Dei divinam collatam gratiam demonstrandam, facultas non erat conveniendi.

[Col. 1140A] XII. Sed si altius aliquid in hoc sancti Dei facto perscrutari volumus, intelligere possumus, quia nullae aves tam saepe in Scripturis commendantur, sicut passer, columba et turtur. Columba quippe et turtur, quae gemitus pro cantu edere solent, quia luctus sanctorum in praesenti saeculo, et superna desideria per secretas orationum lacrymas et [a 1Kb] cantus Ecclesiae publicos designet. Passer vero avis corpore parva, sed maxima sagacitate sollicita, quae nec facile laqueis irretitur, nec per ingluviem ventris escarum ambitione decipitur. Haec propter infirmitatem suam, ne aut ipsa a suo insidiatore capiatur, aut foetus ejus serpentinis devorentur insidiis, ad domorum fastigia celsa concurrit. Huic merito prudens et humilis quisque comparatur qui diabolicae [Col. 1140B] calliditatis fraudes fugiens, vigiliis et orationibus, ac poenitentiae lacrymis intra sanctae Ecclesiae septa se munire festinat. Redemptor etiam et Salvator noster se passere dignatus est designari, Psalmista teste qui dicit, Etenim passer invenit sibi domum (Psal. LXXXIII). Jam quippe passer domum sibi invenit, quia aeterni coeli habitaculum noster Redemptor intravit: ubi factus est sicut passer solitarius in tecto (Psal. CI); quia solus inter mortuos liber, sedet ad dexteram majestatis in excelsis; tanto melior angelis effectus, quanto differentius pro illis nomen haereditavit (Hebr. I), ut sit et vocetur Filius Dei. Hic est verus Deus, et vita aeterna (Joan. V). Ad quem in hac peregrinatione positi anima cujusque fidelis suspirans, sic jucundatur dum per fidem [Col. 1140C] rectam, et sancta desideria ac per bona opera in coelorum regno mansionem suam sentit esse praeparatam: sicut passer in foramine parietis exsultat, id est, etiam veraciter fidelis in foramine materiae, scilicet in unitate Ecclesiae, quae de perforato in cruce Christi latere, lavacro rigatur et poculo, a maligni spiritus et membrorum ejus malignitate protectus, exsultat: et qui ex sanguinibus, et voluntate carnis, et voluntate viri natus, sed sanguine Jesu Filii Dei de potestate tenebrarum redemptus, et ex aqua et spiritu, quo idem Dominus Deus noster ex gloriosa semper Virgine Maria domina nostra est natus, et ipse a virgine matre Ecclesia immaculato divini fontis utero est renatus, ac Christo incorporatus, gaudio inenarrabili et exsultatione exsultat.

[Col. 1140D] XIII. Sunt et alia, quae de hoc beati Francorum apostoli facto (signa enim apostolatus ejus, Franci sunt, sicut in processu monstrabimus) ad nostrae utilitatis augmentum considerantes trahere possumus, comparantes illud actioni Joannis apostoli. Fertur enim relatione majorum quia cum B. Joanni apostolo avis, quae perdix vocatur, viva et sana a quodam oblata fuisset, coepit eam leni manu demulcendo tractare. Quod videns quidam adolescentium ad coaevos suos ridendo dixit: Videte quomodo ille senex cum avicula, sicut et puer ludit. Beatus vero [Col. 1141A] apostolus ista per spiritum cognoscens, vocavit ad se juvenem; interrogans quid manu teneret. Cui juvenis: Arcum, inquit. Et beatus Joannes: Quod habet officium illud quod in manu tenes? Et juvenis: Sagittamus, inquit, inde bestias, sive aves, vel alia quaeque. Et beatus Joannes: Quomodo, inquit, vel quali ordine? Et juvenis curvato arcu tetendit illum, et tensum in manu tenuit. Sed cum B. Joannes nihil ei subsecutus loquendo fuit, post aliquod spatium juvenis arcum distendit. Cui B. Joannes: Cur, inquit, arcum distendisti? Ad quem juvenis: Quia si diutius tensus teneretur, infirmius tela jactaret. Et ad haec sanctus apostolus: Sic et humana fragilitas, si semper in rigore contemplationis persistat, et sibi non condescendat, minus necessario valida [Col. 1141B] contemplationis penna sublevatur. Quod pia provisione Conditoris et Salvatoris nostri agitur, ut per collatam gratiam crescamus in profectu virtutum, et per infirmitatis nostrae cognitionem, discamus humilitatis custodire virtutem. Quo facto et sermone audientibus magnam instructionis aedificationem et praesentibus contulit, et futuris seque sequentibus dereliquit. Sic et de hoc beato Remigii facto maximam instructionis aedificationem, et in charorum chara dilectione, et in fragilitatis nostrae discreta condescensione, nobis valemus assumere ut ille passeribus subministrans, qui non serunt neque congregant in horrea: sed Deus pascit illos, aliis saturatis, alios saturandos suscepit; nos qui res et facultates, vel cognationis successione, vel fidelium collatione [Col. 1141C] suscepimus, fratribus qui non praeparaverunt sibi (quia hilarem datorem diligit Deus [II Cor. IX]) cum gaudio bona quae possumus ministrantes, alios quibus bona ministremus, asciscimus: plus gaudentes de bono opere quam de bona possessione, ut et Deus collaetetur bono opere nostro, qui operariis pietatis se in judicio dicturum praedixit: Quod uni ex minimis meis fecistis, mihi fecistis (Matth. XXV).

XIV. Accidit autem quodam tempore, cum pastorali solertia ex more parochias circuiret, ut si negligenter aliquid in divinis cultibus ageretur, fidelis Christi servus agnosceret, et ut bonus agricola, quae inculta erant, ad bonae operationis fructus proferendos excoleret, ut ad vicum, cui vocabulum est Calmacianus [Calmicianus], perveniret. Ubi dum [Col. 1141D] quidam caecus per intervalla temporum occultantis se daemonii invasione possessus, ab eo opem misericordiae postulasset, quoniam ante ipsius sancti viri praesentiam occultari non potuit (erat enim illius generis, de quo Dominus in Evangelio dicit, quod non ejicitur, nisi in oratione et jejunio (Marc. IX), coepit, qua dudum captus fuerat, daemonis infestatione idem caecus corporis vexatione torqueri. Tunc beatus Remigius in oratione, qua semper animo ad Dominum intendebat, corpore, quod jejuniis et bonorum operum exercitio incessanter afficiebat, se humiliter ad terram prostravit, statimque lumen pristinum caeci oculis reddidit, et ab eo pestem immundi spiritus effugavit, et ne ultra eum vexare [Col. 1142A] praesumeret, in nomine Christi praecepit, opemque victus petitam pauperi tribuit. O ineffabilis gratia pietatis, quo dum sola substantia petitur, triplex remedium obtinetur! Victu pavit egenum, muneravit visu caecatum, reddidit libertati captivum. Atque ita contigit per hoc insigne miraculum sanctae Trinitatis mysterium, ut cum apparuit unus in paupere, Trinitas se ostenderet in salute.

XV. Qui ergo tentationibus, sive occultis in mente, sive apertis in corpore, antiqui hostis sentit se infestatione urgeri, opem intercessionis ejus enixe deposcat; et si fideliter petierit, ab infestatione immundi spiritus se ipsius meritis et orationibus a Dei gratia liberari non dubitet. Qui supernae lumen contemplationis ignorat, qui praesentis vitae tenebris [Col. 1142B] pressus, dum venturam vitam nequaquam diligendo conspicit, et quo gressum operis porrigat, nescit: lumen intelligentiae ac contemplationis, atque necessariam cordis compunctionem, per intercessionem ejus apud Domini pietatem expostulet, nihil haesitans, quia pro certo accipiet. Qui paupertate spiritualis victus atque vestitus, fidei videlicet, spei et charitatis, ac caeterarum virtutum se arctari cognoscit: vel etiam temporalibus necessitatibus ac tribulationibus sentit affligi, ejus intercessionum solatia gemitibus et lacrymis expetat, et quod pauper, caecus atque daemoniosus per illum obtinuit, se solatio consolationum obtinere confidat. Verum si ad primas rogantis lacrymas Dominus precibus hujus intercessoris nostri respondere, id est, erranti sospitatem [Col. 1142C] mentis dare, vel opem ferre necessitatem patienti distulerit: nec sic quidem a petendo, quaerendo, pulsando desistendum est, neque impetrandi subeunda desperatio; sed tanta potius perseverandum instantia, tam obstinato frequentandus est, cum intercessionibus hujus protectoris et adjutoris nostri, clamore Salvator, donec et ipse de coelis Domino pro supplicatore suo supplicet: sicque fiet, ut si mentem ab intentione proposita non mutaverit precator, nequaquam fructu piae petitionis fraudetur. Sed et si pro sua fragilitate quis, seu pro aliis intervenerit, desiderati potietur effectu: nisi forte petentem cor in petitione reprehenderit, cum resistere se praeceptis ejus meminit: quia dignum profecto est, ut ab ejus beneficiis sit quisque extraneus, cujus [Col. 1142D] nimirum jussionibus non vult esse subjectus. Qua in re hoc est salubre remedium, ut cum se mens ex memoria culpae reprehendit, hoc prius in oratione defleat, quod erravit; quatenus erroris macula cum fletibus tegitur, in petitione sua cordis facies ab auctore munda videatur. Curandum est etiam, ne ad hoc rursus proruat, quod se mundasse fletibus exsultat; ne, dum plorata iterum culpa committitur, in conspectu justi judicis ipsa etiam lamenta levientur, et cor iterum praeterita in petitione reprehendant. Graviter namque unusquisque confunditur, quando mandata Dei vel legendo vel audiendo respicit, quae vivendo contempsit: et inde dubitatione confusus, se ad orandum Deum convertit. Unde Joannis voce [Col. 1143A] dicitur: Si cor nostrum non reprehendit nos, fiduciam habemus apud Deum; et quidquid petierimus ab eo, accipiemus (I Joan. III). Ac si diceret: Si id quod praecipit facimus, id quod petimus obtinemus. Valde namque apud Deum utraque haec sibi necessario congruit, ut et oratione operatio, et operatione oratio fulciatur. Hinc etenim Jeremias ait: Scrutemur vias nostras, et quaeramus, et revertamur ad Dominum. Levemus corda nostra cum manibus ad Deum in coelos (Thren. III). Vias etenim nostras scrutari, est, cogitationum interna discutere. Cor vero cum manibus levat, qui orationem suam operibus roborat. Nam quisquis orat, sed operari dissimulat, cor levat, sed manus non levat. Quisquis vero operatur, et non orat, manus levat et cor non levat. Juxta laborantis [Col. 1143B] vocem, tunc cor fiduciam in oratione accipit, cum sibi vitae pravitas nulla contradicit.

XVI. Erat enim hic praesul beatissimus, internorum curam in exteriorum occupatione non minuens, exteriorum providentiam in interiorum sollicitudine non relinquens. Cum ergo circumiens parochiam sollicitudine pastorali, transiret per Condumum episcopii villae, cujus vocabulum est Tudiniacus, aspexit messores messem secantes: accedensque ad eos, cum verbo praedicationis exhortatus est eos, dando cibum et potum in consolationem laboris. Et dum haec agerentur, accidit, sobrinam illius, nomine Celsam, Deo sacratam, proinde transire, et villam suae proprietatis nomine Celtum adire. Quae cum cognovit sanctum Remigium juxta transitus sui viam esse, [Col. 1143C] venit ad eum, et benigne, ut par erat, ab illo suscepta, petiit eumdem virum sanctum, ut una cum illa domum suam, quo ibat, dignaretur adire. Idem vir sanctus, ut erat praestabilis super justis petitionibus, ipsius sobrinae suae postulationi praebuit assensum. Et cum pariter ad domum pervenissent, et inter se familiaria et spiritalia haberent colloquia, venit minister ipsius Celsae ad auriculam ejus dicens, quod villicus ejus vinum, quod in eadem villa fuerat, venditum jam habebat, excepta parvula quantitate quam pro salvando vasculo reservavit. Cujus vultum sanctus Remigius videns robore perfusum, interrogavit quid ei suus minister in auriculam dixerit. Quae illi prompte respondit, quoniam non tantum pro eo de ipso nuntio verecundabatur, quantum pro eis qui [Col. 1143D] cum eo advenerant. Cognita vero causa, beatus Remigius hilari vultu consolatus est eam, dicens: Pro hac re, filia, noli contristari; dabit enim inde Dominus largitate pietatis suae solitam consolationem, qui per Prophetam suum se timentibus nihil deesse promisit (Psal. XXXVIII). Et dixit eidem sobrinae suae, audientibus illis qui aderant, ut alia illa curaret: ipse autem vellet interim hortum et viridarium, atque domos illius circumire, et videre qualiter illa maneret. Et sic de industria prius alia circumiens, pervenit usque ad cellarii ostium. Et interroganti, quid in illo tecto haberetur, respondit minister, cellarium esse. Idem autem vir sanctus dixit se illuc introire velle. Cui cum nemo auderet contradicere, [Col. 1144A] interrogavit cellarium, si haberet in aliquo de ipsis vasculis vel aliquid vini. Et designato vasculo, in quo aliquid vini remanserat, dixit: Claude ostium, et sta de ista parte, usque dum ego ad te revertar. Et pergens ad alteram frontem vasculi, quae erat juxta parietem, fecit crucem super idem vasculum quod erat non modicae quantitatis, et genua flectens ad orationem, oravit diutius: et cepit vinum per foramen superius, per quod eidem vasculo infusum fuerat, adeo redundare, ut super pavimentum ipsius domus largiter inundaret. Et viro sancto adhuc decumbente in oratione, cellarius timore perculsus exclamavit, dicens: In nomine Christi, quis unquam tale vidit? Quod cum audivit sanctus Remigius, surrexit ab oratione, et praecepit illi ut nemini hoc indicaret, [Col. 1144B] sed diceret dominae suae ministris, impetratum vinum se habere unde ministrare valerent. Sanctus vero Domini rediens ad praefatam sobrinam suam, consolatus est eam, dicens: Filia, noli contristari, sed spera in Domino, et fac bonitatem, et pasceris in divitiis ejus (Psal. XXXVI). Habes nunc vinum: laetemur et exsultemus in Domino. Quod factum cum ipsa et homines ejus per cellarium cognovissent, quia scriptum est, Opera Domini narrare honorificum est (Tob. XII), dixit ad eum sobrina sua: Nunc cognovi, sancte Pater, quia divina inspiratione ad hanc domum hodie te vocavi; propterea de hac villa te et ecclesiam tuam perpetuo haeredem esse faciam. Et praesentialiter ipsam illam ad Rhemensem ecclesiam tradidit, et eidem sancto praesuli inde [Col. 1144C] chartam et vestituram secundum morem legalem fecit.

XVII. Miramur quia, juxta verbum Elisei (IV Reg. IV), parvo olei liquore magna vasa infusa, oleo fuere repleta. Miremur quia benedictione et oratione Domini, et Patris ac patroni nostri Remigii, vas non modicae quantitatis, de parvo liquore, quod in eo erat, vinum superfusum etiam in pavimentum cellarii redundavit. Et nos qui carnis voluntatibus [forte voluptatibus] debriati, alios etiam peccare facientes, peccatis inebriavimus, et ad peccandum nostro vel exemplo, vel verbo illeximus, evacuati a Christo, vasa donis spiritualibus vacua, si ad memoriam hujus beati pontificis a fundo cordium nostrorum, venenum iniquitatum nostrarum, quod delectabiliter, ut vinum, [Col. 1144D] nos ingurgitando bibimus per puram confessionem, cum contritione et cordis rugitu evomuerimus, evacuantes nos felle peccatorum, quo repleti sumus; et lacrymis nos eluerimus, levantes corda nostra cum puris manibus sine ira et disceptatione ad Deum, meritis ejus et precibus obtinere nos posse credamus, ut repleamur abundante gratia Dei, et fiat in nobis fons vitae, ac in ejus lumine videamus lumen.

XVIII. Tunc ad justitiam credentes corde, et ad salutem confitentes ore, quia in Patre totus est Filius, et in Verbo totus Pater: in Patre simul et Filio totus est sanctus Spiritus: a Patre simul et Filio totus idem procedit Spiritus sanctus; quod in futuro specie videbimus, quando secundum promissionem [Col. 1145A] suam Dominus noster Jesus Christus nobis palam de Patre annuntiabit: quia per patefactam tunc majestatis suae speciem, et quomodo ipse gignenti non impar oriatur, et quomodo utriusque Spiritus utrique coaeternis procedat, ostendet. Aperte namque tunc videbimus quomodo hoc, quod oriendo est, ei de quo oritur, subsequens non est: quomodo is, qui processione producitur, a proferentibus non praeitur. Aperte tunc videbimus quomodo unum indivisibiliter tria sunt, et indivisibiliter tria unum. Credamus igitur et confiteamur sanctam et inseparabilem Trinitatem, Patrem, et Filium et Spiritum sanctum, coaeternam et consubstantialem ac coaequalem sibimet esse, unius divinitatis, essentiae, omnipotentiae, gloriae, magnitudinis, majestatis et [Col. 1145B] quidquid ad se, id est, substantialiter dicitur: relative autem tres personas Patrem et Filium et Spiritum sanctum, et quod inseparabilis naturae unitas, non possit separabiles habere personas. Quod et in hoc ostenditur, personas non posse dividi in Trinitate, quia cujuslibet personae nomen, semper ad alteram respicit personam. Si Patrem dicis, Filium ostendis. Si Filium nominas, Patrem praedicas. Si Spiritum sanctum appellas, Patris et Filii esse Spiritum necesse est intelligas. Et hoc regulariter sit tenendum, quod omnia naturae nomina, vel essentiae, sicut in una persona singulariter, sic etiam in tribus semper singulari numero sit dicendum, et in Deo nihil secundum accidens sit dicendum, quia nihil in eo mutabile est. Et qualis ac quantus sit Pater, talis [Col. 1145C] ac tantus sit Filius, talis ac tantus sit Spiritus sanctus: nec aliquod majus sit, tres simul dictae personae, quam singulae quoque personae: quia eadem magnitudo est in unaquaque persona semel dicta, quae est in tribus personis simul nominatis.

XIX. Una vero tantum ex eadem sancta Trinitate persona Filii, per quem omnia facta sunt, operatione Spiritus sancti ex immaculata carne perpetuae Virginis Mariae nostrae carnis substantiam, animatam nostrae naturae anima rationali et intellectuali, de incomprehensibili, nobis virtutis suae opere, totum scilicet hominem, ut totum salvaret hominem, assumpsit in unitate personae divinitatis suae. Nativitas enim Domini secundum carnem, quamvis habeat quaedam propria, quibus humanae conditionis initia transcendit, [Col. 1145D] sive quod solus ab inviolata Virgine sine concupiscentia est conceptus et natus, sive quod ita visceribus matris est editus, ut fecunditas pareret et virginitas permaneret: non alterius tamen naturae erat ejus caro, quam nostra est, nec alia illi, quam caeteris hominibus, anima est inspirata principio, quae excelleret, non diversitate generis, sed sublimitate virtutis. Nihil enim carnis suae habebat adversum, nec discordia desideriorum gignebat compugnantiam voluntatum. Sensus corporei vigebant sine lege peccati, et veritas affectionum sub moderamine Deitatis et mentis, nec tentabatur illecebris, nec cedebat injuriis. Verus homo vero unitus est Deo, sed secundum existentem prius animam deductus [Col. 1146A] e coelo, nec secundum carnem creatus ex nihilo. Eamdem generis in Verbi divinitate personam, et tenens communem nobis in corpore animaque naturam. Non enim esset Dei hominumque mediator, nisi idem Deus, idemque homo in utroque et unus esset et verus. Quam servilem formam, a solo Filio Dei susceptam, tota sancta Trinitas, cujus una est voluntas et operatio, in utero gloriosae ac semper Virginis Mariae fecit, sicut evangelizavit ei archangelus: Spiritus sanctus, inquiens, superveniet in te, et virtus Altissimi obumbrabit tibi. Ideoque quod nascetur ex te Sanctum, vocabitur Filius Dei (Luc. I). Quae tota sancta Trinitas, scilicet Deus Pater, nuncupatione Altissimi designatus; et ejus virtus et sapientia, quae aedificavit sibi domum (Prov. IX), [Col. 1146B] unigenitus videlicet Filius ipse auctor operis, ipse opus auctoris, cooperante Spiritu sancto, ejusdem Salvatoris nostri humanitatem, corpus nimirum et animam, condidit in visceribus Virginis, quae facta est ancilla hominis per divinitatem, et mater Verbi per carnem. Non autem prius in utero Virginis caro concepta est, et postmodum divinitas venit in carnem, sed mox Verbum venit in uterum, mox Verbum servata propriae veritate naturae factum est caro. Et perfectus homo, id est in veritate carnis et animae rationalis, natus est per uterum. Virginis Filius Dei, unctus oleo laetitiae, id est dono Spiritus sancti, prae consortibus suis (Psal. XLIV), scilicet prae caeteris hominibus. Nos prius homines peccatores efficimur, et postmodum [Col. 1146C] per unctionem sancti Spiritus sanctificamur: ipse autem existens Deus ante saecula, per Spiritum sanctum, in utero Virginis homo conceptus est in fine saeculorum. Ibi ab eodem Spiritu unctus est, ubi conceptus, nec ante conceptus et postmodum unctus est: sed hoc ipsum de Spiritu sancto et carne Virginis concipi, a Spiritu sancto ungi fecit. In quo complacuit inhabitare, omnem plenitudinem divinitatis corporaliter (Col. II), id est substantialiter: quia Verbum per omnipotentiam suam, voluit hunc perfectum hominem quem assumpsit, hoc fieri ex tempore, quod ipse semper fuit sine tempore, id est, proprium Filium Dei? ut non possint dici duo Filii Dei, alius ante tempora genitus, et alius factus ex tempore, ne quaternitas (quod absit), pro incarnatione ipsius in [Col. 1146D] sancta Trinitate dicatur: quoniam Deus, Dei Filius humanam assumpsit naturam, non personam in aeternam suscipiens personam divinitatis, temporalem humanitatis substantiam. Homo transivit in Deum, non vertibilitate naturae, sed propter divinae unitatem personae. Nam sicut in sancta Trinitate alia est persona Patris, alia Filii, alia Spiritus sancti, sed non aliud est Pater, aliud Filius, aliud Spiritus sanctus: ita in Dei Filio Domino nostro Jesu Christo, aliud est divinitas, aliud anima, aliud corpus; sed non alia est persona divinitatis, et alia humanitatis, sed una, eademque persona. Ideo non sunt duo Christi, nec duo Filii, sed unus Christus, et unus Filius, Deus et homo, juxta evangelistam, plenus [Col. 1147A] gratia (Joan. I): quia plenitudo humanitatis, anima et corpus, assumpta est in Verbo in unitate personae suae divinitatis. Plenus veritate, quia in plenitudine humanitatis inhabitat plenitudo divinitatis: quem beata Virgo Maria, salva integritate sui corporis, Deum et hominem, unicum filium edidit, quemadmodum salva virginitate concepit, creatorem corporum et animarum humanarum, quae ab eodem opifice suo Deo incorporantur, et priusquam suis inspirentur corporibus, non fuerunt. Sed quia per primi hominis praevaricationem, tota humani generis propago est vitiata nemo potest a conditione veteris hominis liberari nisi per sacramentum baptismatis Christi, in quo nulla est discretio renatorum: quia quos aut sexus in corpore, aut aetas discernit [Col. 1147B] in tempore, omnes in unam parit gratia mater infantiam, dicente Apostolo: Quicunque enim in Christo baptizati estis, Christum induistis. Non est Judaeus et Graecus; non est servus neque liber: non est masculus neque femina: omnes enim vos unum estis in Christo Jesu (Gal. III). Cujus humanitatem in nulla proprietate operum, quae naturas in eo distinguunt, divinitas disseruit, postquam eam assumpsit, nec in ipsa etiam passione, quamvis ipsa divinitas impassibilis semper in sua permanet natura.

XX. Et quoniam Joannes Baptista eidem Domino nostro Jesu Christo singulariter ac sine mensura datam Spiritus largitatem dixit, in quo omnis plenitudo divinitatis habitat (Joan. III), cujus anima et [Col. 1147C] caro, cum Verbo unus est Christus, et unicus filius, anima ejus plenam in se divinitatis habuit semper, et habet notitiam, cum qua naturaliter una creditur habere personam. Ipse est enim qui dat sanctis Spiritum, ipse est qui accipit: aequalis Patri secundum divinitatem, minor Patre secundum humanitatem. Et quia potens est ad mensuram dare, ideo non debuit ad mensuram accipere. In forma enim Dei manens, Spiritum dat: formam servi accipiens, Spiritum accepit. Ipsum enim, quem ad mensuram dat, totum accepit. Idem sacerdos et sacrificium, veniens ad nos offerre pro nobis, quod assumpsit ex nobis, ut auferret a nobis quod invenit in nobis, id est peccatum, mediator Dei et hominum, habens cum Patre eamdem divinitatis naturam, et humanitatis [Col. 1147D] eamdem cum matre substantiam. Habens ex nobis usque ad mortem, nostrae iniquitatis poenam, habens incommutabilem de Deo Patre justitiam. Propter nostram iniquitatem temporaliter mortuus, propter justitiam suam, et ipse semper vivus. Qui Dominus et rex gloriae (Psal. XXIII) crucifixus est, ex infirmitate nostra, sed vivit ex virtute sua. Idem Deus qui in cruce homo factus pependit, et in sepulcro idem Deus homo factus jacuit: sed in sepulcro secundum solam carnem idem Deus jacuit, et in infernum secundum solam animam descendit, et resurrexit tertia die carne: quia peccatum non fecit, a quo resurgeret anima (I Cor. XV). Ipse Deus et homo ascendit in coelum, et sedet ad dextram [Col. 1148A] Patris venturus judicare vivos et mortuos. Quidquid enim in Christo factum esse legitur, ab uno Christo, et ab uno Dei Filio gestum est. Hoc vero personaliter totus Christus dignatus est agere. Ipse quippe suas passiones invenitur operatus, qui nihil habuit, quod pateretur invitus. Cujus anima tantae sanctitatis et justificationis est, ut omnes in se credentium animae, per eam sanctificari et justificari queant. Et caro tantae munditiae et libertatis est a peccato, ut omnes in se confidentium carnes, divina in eo operante gratia, purgari et liberari possint: quia sanguis qui de eadem carne lancea militis vulnerata fluxerat (Joan. XIX), pretium est salutis humanae. Per cujus effusionem exstincta est flamma illa paradisi custodia, et via fidelibus aperta est ad [Col. 1148B] lignum vitae, quod plantatum est secus decursus aquarum viventium (Psal. I). Cujus ligni sapientissimus Salomon, cum de laude sapientiae multa dixisset, recordatus est, ita dicens: Beatus homo, qui invenit sapientiam et qui affluit prudentia (Prov. III). Et paulo post: Viae ejus viae pulchrae, et omnes semitae ejus pacificae (Prov. III). Lignum vitae est his qui apprehenderint eam, et qui tenerit eam, beatus. Quem scilicet Christum Dei virtutem et Dei sapientiam videns Joannes Baptista et praecursor suus venientem ad se, populis, quibus diu illum praedicaverat, digito demonstravit, dicens: Ecce agnus Dei, ecce qui tollit peccata mundi (Joan. I). Ecce agnus Dei, ecce innocens, et ab omni peccato immunis utpote qui os quidem de ossibus Adam, et carnem de carne [Col. 1148C] Adam, sed nullam peccatrice de carne traxit maculam culpae. Ecce qui tollit peccatum mundi, ecce qui justus inter peccatores, mitis inter impios, hoc est, quasi agnus inter lupos apparens etiam peccatores et impios justificandi habet potestatem.

XXI. Quomodo autem peccatum mundi tollat, quo ordine justificet impios, apostolus Petrus ostendit, qui ait: Non corruptibilibus argento vel auro redempti estis de vana vestra conversatione paternae traditionis, sed pretioso sanguine, quasi agni incontaminati et immaculati Jesu Christi (I Petr. I). Et in Apocalypsi Joannes apostolus: Qui dilexit nos, inquit, et lavit nos a peccatis nostris in sanguine suo (Apoc. I). Non solum autem lavit nos a peccatis nostris in sanguine suo, quando sanguinem suum dedit in cruce pro [Col. 1148D] nobis, vel quando quisque nostrum in mysterium sacrosanctae passionis illius baptismi aquis ablutus est: verum etiam quotidie tollit peccata mundi, lavatque nos a peccatis nostris quotidianis in sanguine suo, cum ejusdem beatae passionis ad altare memoria replicatur, cum panis et vini creatura, in sacramentum carnis et sanguinis eis, ineffabili spiritus sanctificatione transfertur; sicque corpus et sanguis illius, non infidelium manibus ad perniciem suam funditur et occiditur, sed fidelium ore sumitur in salutem. Cujus recte figuram agnus in lege paschalis ostendit, qui semel populum de Aegyptiaca servitute liberans, in memoriam ejusdem liberationis per omnes annos immolatione sua populum eumdem [Col. 1149A] sanctificare solebat (Exod. XII), donec veniret ipse cui talis hostia testimonium dabat. Oblatusque Patri pro nobis in hostiam odoremque suavitatis, mysterium suae passionis, oblato agno, in creaturam panis vinique transferret, sacerdos factus in aeternum, secundum ordinem Melchisedech, qui per proprium sanguinem semel introivit in sancta, aeterna redemptione inventa (Hebr. V et VI). Quia Verbum quod erat in principio Deus apud Deum, cibus sempiternus sanctorum angelorum, unde vivunt supernae virtutes, caro factum est, id est idem Deus Verbum, quod erat apud Deum, homo factus est, sicut dictum est, et semper credendum atque dicendum est. Quo auctore et redemptore, nunc in coelo vivunt cibo sempiterno beatorum spiritus, ac perpetuo omnis [Col. 1149B] vivet Ecclesia sanctorum. Et nos vera ejus carne de cruce pascimur, et sanguine vero ac vivo, qui de latere ejus in cruce manavit, potamur: qui manducatus et potatus, integer perseverat et vivus, quia surrexit occisus. Et in hac mystica distributione spiritualis alimoniae, hoc impartitur, hoc sumitur; ut accipientes virtutem coelestis cibi, in carnem ejus, qui caro nostra factus est, transeamus, et in quo crucifixi, cui commortui, et consepulti, et conresuscitati, ipsum per omnia carne et spiritu gestemus. Nam aliter in sancta Ecclesia, quae corpus ejus est, nec rata sacerdotia, nec vera sunt sacrificia, nisi in nostrae proprietate naturae, verus nos pontifex reconciliet, et verus immaculati agni sanguis emundet. Qui licet in Patris dextera sit constitutus, in eadem [Col. 1149C] tamen carne, quam assumpsit ex Virgine, sacramentum propitiationis exsequitur dicente Apostolo: Christus Jesus, qui mortuus est, imo qui et resurrexit, qui est in dextera Dei, qui etiam interpellat pro nobis (Rom. VIII).

XXII. Hujus si quidem gratia repletos, et in ea usque ad excessum vitae perseverantes, poscamus nos istius Patris nostri meritis ac precibus multiplicari, a fructu frumenti, et vini et olei Dei, id est doctrina sancta, sapientia superna, divinae gratiae misericordia, ut inebriati ab ubertate domus ejus, ac pinguedine, videlicet gratia sancti Spiritus, qua repletur catholica Ecclesia, quae est domus et corpus ejus flumina de ventre nostro fluant aquae vivae, de mentibus scilicet nostris spirituales doctrinae, quae [Col. 1149D] sunt animae vita: et quos per baptismum ab omnibus mundavit sordibus peccatorum, per lacrymas poenitentiae a cunctis ablutos facinoribus, in vitae conservet munditia, et ad vitam mundos perducat aeternam.

XXIII. Qui humani generis adversarius non desistit ostendere nocendo malignitatis suae potentiam, immissione sua surgentibus subito flammarum globis, hanc civitatem Rhemorum succendit. Et nimia vastatione oborta, jam partem fere tertiam favillis exstantibus, concrematio peracta consumpserat, et quod residuum erat, victrix flamma lambebat. Cujus rei nuntius cum ad beatissimi Remigii antistitis pervenisset auditum, illico ad orationem in basilica [Col. 1150A] beati Nicasii urbis hujus pontificis et martyris (nam ibi tunc morabatur) se prostravit: et surgens ab oratione, suspiciens in coelum, ingemuit et dixit: Deus, Deus meus, adesto voci meae. Et concito cursu per gradus, ante ipsam ecclesiam petris compositos egressus, civitatem petiit. In quibus petris, ac si super molle lutum impressa ejus fuerunt vestigia, quae hodieque ibi ad memoriam divini miraculi demonstrantur. Et sic celeri velocitate cucurrit, atque se igni opposuit: statimque ut extensa dextra contra ignem, cum invocatione Christi nominis signum sanctae crucis fecit, totum illud incendium, velut quodam reatu cognito, fracta et concisa, atque in sese relisa virtute, coepit ante viri Dei praesentiam fugere. Quod vir Dei semper insequebatur, et inter [Col. 1150B] ignem, et ea, quae adhuc erant residua, cum signo sanctae crucis et invocatione Christi se opponebat. Sicque totum flammarum globum, ante se fugientem, per patentem portam (sic enim tunc temporis vocabatur, quia portis aliis clausis ob civitatis custodiam, pro exeuntium et introeuntium commoditate in die patebat) divina potentia expulit, et alia porta ad hoc officium deputata, praefatam portam clausit, et ut nunquam ab aliquo aperiretur, cum interminatione vindictae, qui illam praesumeret aperire, prohibuit: sicut et Josue imprecatus est ultionem de eo qui muros Jericho, Dei virtute dejectos, denuo restauraret (Jos. VI). Post quosdam vero annos, civis quidam nomine Fercintus, secus illam portam manens, pertusum in maceria, qua eadem porta obstructa [Col. 1150C] fuerat, fecit, per quem fimum suae cortis ejiceret. Quem mox tanta est vindicta secuta, ut non homo, non pecus clade superveniente in eadem domo remanserit. In quo miraculo omnibus gratia Dei declaravit, quod vir Dei plenus fide, plus igne divini amoris coluit, qui saevitiam tantae indignationis meritis sanctis suis evicit, expulit et exstinxit. In eo enim, quia in silicibus ejus fuerunt impressa vestigia, et beati Petri in elemento instabili soliti gressus jussione Domini exstiterunt, licet diverso modo, non tamen diversa fide ac gratia, operationem Christi conspicimus. Nam et in veris historiis legimus, quia in sancta civitate Jerusalem servatur lapis durissimus, in quo monstrantur pia Redemptoris vestigia, quando ante Pilatum judicem stetit, cujus cordi saxo [Col. 1150D] duriori, exigentibus culpis, ejus verba imprimi nequiverunt.

XXIV. Et silicibus impressis vestigiis servi sui Remigii, contra malitiam diaboli, cujus membrum Pilatus exstitit, pugnaturi, dignatus est demonstrare, quia dedit ei, sicut discipulis suis in carnis praesentia dixerat, potestatem calcandi super omnem virtutem inimici (Luc. X). Verum et in hoc facto gratia suae potentiae voluit demonstrare, quam pretiosi sint pedes evangelizantium pacem, evangelizantium bona (Isa. LII), per quem auferebat a duris corde, et ablaturus erat ab infidelibus Francis corda lapidea, et dabat pertinacibus atque daturus erat infidelibus corda mollia, ad recipienda divini verbi semina, ut [Col. 1151A] per patientiam referrent fructum in tempore suo. Sed et per se Dominus, qui perforato in cruce latere suo aedificavit Ecclesiam, profundens aquam et sanguinem, quibus eadem Ecclesia lavacro rigatur et poculo: et per hunc servum suum, cui regendam suam commisit Ecclesiam, impressis in petra vestigiis, quando robustiora saxis vestigia, et molliora vestigiis saxa ostensa sunt, demonstrare singulariter voluit, quod de eadem Ecclesia per Moysen figurata locutione praedixit: Ferrum et aes calceamentum ejus (Deut. XXXIII). Calceamentum quippe in Scriptura sancta, munimen praedicationis accipitur, sicut scriptum est: Calceati pedes in praedicatione Evangelii pacis (Ephes. VI). Quia ergo per ferrum virtus, per aes autem perseverantia exprimitur, ferrum et aes [Col. 1151B] calceamentum ejus dicitur, dum praedicatio illius acumine simul constantia munitur. Per ferrum enim, mala adversantia penetrat; per aes autem, bona quae proposuit, longanimiter servat. In eo quod inter ignem, et ab incendio necdum tactus stans, cum signo crucis et invocatione Christi nominis iste vir sanctus, qui cum suis collegiis dicere poterat, Christi bonus odor sumus Deo (II Cor. II) in omni loco, se transgredi flammas prohibuit, Dei miraculum fuit repraesentatum, quando Aaron pontifex, ut iram Domini placaret, thuribulum cum incenso odorifero sumpsit, atque inter mortuos et viventes stetit (Num. XVI). Cujus meritis et precibus postulemus in nobis exstingui flammas vitiorum, nosque liberari ab igne perpetuo intolerabilium tormentorum. De [Col. 1151C] eo, quod praefatus civis, contra vetitum beati Remigii, quod ille clauserat, aperire praesumpsit, et ultione non caruit: nos quoque pertimescamus sanctorum verba et praeceptiones parvipendere: quia Deo in se loquente, sine mutabilitate manentes sententias exprimit eorum sermo, qui transit.

XXV. Quaedam puella ab urbe Tolosa praeclaris orta natalibus, ab infantia maligni spiritus tenebatur obsidione captiva. Quam cum tenero amore diligerent piissimi genitores, ad sancti Petri sepulcrum in Romanam urbem cum plurima multitudine et multa devotione duxerunt. In iisdem namque partibus erat tunc vir vitae memorabilis, gratia et nomine Benedictus [a 1Kb] , plurimis effulgens virtutibus. Cujus famam [Col. 1151D] audientes ipsius puellae parentes, ad eumdem Dei servum illam perduxerunt. Qui multis jejuniis et orationibus pro ipsius emendatione ab infestissimo daemone laborans Domini potentiam studuit exorare. Quam cum nulla potuisset intercessione curare, nec ab ipsa callidi daemonis virus valuisset expellere, multis ac validissimis exorcismis adjuratus, hoc responsum antiquus hostis reddidit, divini nominis obtestatione constrictus, quod nunquam alterius de eodem habitaculo, nisi hujus beatissimi Remigii antistitis orationibus posset expelli. Tunc parentes ejus cum ipsius viri Dei Benedicti litteris [Col. 1152A] hanc Rhemorum civitatem adire coeperunt. Et quoniam apud Alaricum regem Gothorum qui in Tolosana civitate sedem suam constituit, et una cum regno Gothico magnam partem Galliarum sibi obtinuit, praeditae puellae parentes valde honorati, ac familiares, et, ut ferebatur, carne propinqui ejus erant, cum litteris ac legatis ipsius ad beatum Remigium pro emundatione saepedictae puellae ab antiquo hoste, in hanc urbem, illam secum vinctam adducentes, venerunt, ut Christi per eum virtutem agnoscerent in purgatione sobolis, quam praescierant confessione latronis. Beatus autem Remigius cum diuturna reluctatione se non esse ad tantum opus dignum assereret, et consueta patientia repugnaret, precibus est populi supplicantis [Col. 1152B] evictus, ut orationem pro ea funderet, et parentum lacrymis condoleret. Tunc meritis sanctitatis armatus, verbi praecepit imperio, ut iniquus praedo, per quod ingressus fuerat, discederet, et Christi famulam relaxaret. Itaque cum nimio vomitu et obscoeno foetore per os, quo intravit, egressus est. Sed paulo post discedente pontifice, sub ipsius tamen horae spatio, dum nimio labore fessa nutaret, vitae calore decepta, spiritum salutis amisit. Iteratis ergo precibus supplicantium turba recurrit ad medicum. Vir autem sanctus se accusat potius perpetrasse, quam sanitatis praemium indulsisse; et exstitisse homicidii reum, non contulisse remedium. Ad basilicam igitur sancti Joannis Baptistae, ubi corpus jacebat exanime, populi obtentus deprecatione, regreditur, [Col. 1152C] ibique sanctus Remigius cum lacrymis ad pavimenta sanctorum in oratione prosternitur, et reliquos, ut ita facerent, adhortatur. Et effuso lacrymarum imbre, consurgens suscitavit mortuam, quam prius sanavit aegrotam. Apprehendens namque manum ejus, dixit: Puella, in nomine Domini nostri Jesu Christi, surge. Quae mox cum integra incolumitate, sicut ipsa postea fatebatur, ab ipsis inferni claustris surrexit, et ad propria feliciter remeavit.

XXVI. Potest enim fragilitate carnis exutus, et choris angelicis sociatus, plebem suam et quemlibet cum fide petentem, de casu cujuslibet periculi imminentis, meritis et precibus suis eripere, et quemcunque a malis ad bona conversum, de cujuscunque peccati morte resuscitare, sed et de futura perpetua [Col. 1152D] morte liberare, qui adhuc in ergastulo corruptibilis carnis positus, vitam mortuae valuit restaurare. Propterea quoniam duae mortes sunt in unoquoque nostrum, una videlicet animae per peccatum, et altera corporis propter peccatum ad poenam peccati: quia mors est animae, quando Deus eam deserit ob magnitudinem peccatorum; et mors est corporis, quando ab anima deseritur; et duae sunt resurrectiones, nunc animae in Ecclesia per Filium Verbum Dei, quando per gratiam ejus resurgit a morte iniquitatis: et haec est prima resurrectio, quam qui habet, [Col. 1153A] et in secunda, quae est corporis, feliciter resurget in vitam aeternam per Verbum Dei carne factum Filium hominis, qui potestatem accepit judicium facere: quod judicium in fine erit saeculi: et ibi non erit resurrectio animarum, sed corporum. Petamus igitur corde contrito, cum lacrymis, bonis operibus suffragantibus, per hujus patroni nostri intercessionem nos resuscitari a morte animae in praesenti vita, ut vivamus in Christo: et ut resurgentes corpore in fine saeculi, aeternaliter vivamus cum Christo: credentes firmiter nos per ejus intercessionem hoc apud Domini misericordiam obtineri posse, si fideliter petierimus: qui in curatione prius a daemone, et post in resurrectione corporis a morte praefatae puellae, certissimum pignus de meritis ejus accepimus.

[Col. 1153B] XXVII. Habeamus seduli ante mentis oculos horam exitus nostri de corpore; praeveniamus faciem Domini in confessione peccatorum nostrorum et lacrymis ac bonis operibus: indulgentes his qui in nos peccaverunt, ut indulgentiam peccatorum nostrorum obtinere possimus apud Domini misericordiam: et non negligamus bona quae nunc agere poterimus. Sed pro his quae in isto saeculo egimus, condignam remunerationem in illo saeculo accipiemus ab eo qui, ut scriptum est, reddet unicuique secundum opera sua (Rom. XII). Nam ut taceamus de apostolis, martyribus, confessoribus, et caeteris arctioris et perfectioris vitae viris, qui mox corruptione carnis soluti, coelos penetrant, et quem in [Col. 1153C] sua cognovere carne mortalem, jam in natura divinitatis Patri et Spiritui sancto videre possunt aequalem; quorum unus certaminum suorum conscius non dubitavit de seipso testari: Cupio dissolvi, et esse cum Christo (Philip. VIII): sunt plures in Ecclesia justi, qui post carnis solutionem, continuo in beata paradisi requie suscipiuntur, exspectantes in magno gaudio, in magnis congaudentium choris, quando recepto corpore veniant et appareant ante faciem Dei. At vero nonnulli propter bona quidem opera, ad electorum sortem praeordinati, sed propter aliqua mala, quibus polluti de corpore exierunt, post mortem, severe castigandi, excipiuntur flammis ignis purgatorii; et vel usque ad diem judicii, longa hujus examinatione, a vitiorum sorde mundantur: [Col. 1153D] vel certe prius amicorum fidelium precibus, eleemosynis, jejuniis, fletibus et hostiae salutaris oblationibus absoluti poenis, et ipsi ad beatorum perveniunt requiem. Unde pensandum est, quod tutior via sit, ut bonum quod quisque post mortem suam sperat agi per alios, agat, dum vivit, ipse per se. Beatius quippe est liberum exire, quam post vincula libertatem quaerere.

XXVIII. Denique, cum quidam aegrotus familiae non ignobilis, necdum baptizatus, se a sancto postularet Remigio visitari, et jam velut in ultimo spiritu potitus, credere se fateretur, et baptizari deposceret, aegroto abrenuntiante, et benedicto fonte, sanctus Remigius a presbytero loci illius exorciza [Col. 1154A] tum oleum et chrisma quaesivit. Qui simplex oleum se habere, sed oleum exorcizatum et chrisma in ampullis, in quibus fuerat, jam penitus defecisse respondit: Sanctus autem Remigius ipsas ampullas sibi afferri praecepit: quas vacuas super altare misit, et se in orationem prostravit. Surgens autem ab oratione ampullam, in qua brevis habebatur olei exorcizati, et alteram ampullam, in qua brevis continebatur sacri chrismatis, plenas invenit. Sicque infirmum, qui ante abrenuntiaverat, post abrenuntiationem oleo exorcizato perunxit: demumque baptizatum, secundum traditionem ecclesiasticam, chrismate sacro linivit. Qui mox animae sanitate recepta, etiam corporis incolumitatem promeruit. Quem, fratres charissimi, [Col. 1154B] quem imitatum atque secutum in hoc miraculo beatum Remigium debemus advertere, nisi eum, qui in nuptiis, ad quas venire, et eas sua praesentia dignatus est significare, hydrias vacuas aqua impleri praecepit, et eamdem aquam nutu suo in vinum convertit? (Joan. II.) Et quidem Dominus potuit implere vacuas hydrias vino, qui in exordio mundanae creationis cuncta creavit ex nihilo: sed maluit de aqua hydrias impleri, et de ipsa aqua facere vinum: ut ministrorum obsequio hydriae aqua replerentur, et benedictionis suae nutu aqua verteretur in vinum: ut patenter ostenderet, quia sicut omnia fecit ex nihilo, ita et naturas rerum sanctificatione sua mutat, ut ipse volet. Et beatus Remigius servus et amicus sponsi Ecclesiae, credentem per divina [Col. 1154C] mysteria, socians eidem corpori ejus verbis solemnibus poterat simplex oleum exorcizare, et sanctum Chrisma, sicut et fontem sacrare: sed maluit, ut Dominus singulatim de sacramentis sanctificatis ampullas, in quibus fuerant, benedictionis suae potentiam repleret, et se fidelem in verbis suis, quibus dixerat: Si quid petieritis Patrem in nomine meo, dabit vobis (Joan. XVI), ad confirmandam fidem neophyti credentis obsequio famuli sui, ostenderet. Certum est, quoniam qui in exordio creationis, creaturis singulis benedixit, et eas semper ipsa benedictione in usus hominum crescere, et multiplicari fecit; et de creaturis panis et vini aqua misti, sed et olei, secundum suam traditionem, ad invocationem sacerdotis semper bona creat: non faciendo, [Col. 1154D] quod jam erant; sed sacrosancta mysteria faciendo existere, quod nondum erant, corpus videlicet et sanguinem suum et chrisma salutis aeternae: idem ampullas singulas oleo replevit, et ad invocationem sacerdotis sui, sanctificationis benedictionem singulatim infudit.

XXIX. Cum gentis Francorum, ut historiae produnt [a 1Kb] , de Troia civitate, impugnantibus et expugnantibus Graecis, pars cum Aenea in Italiam perrexit; pars eorum videlicet, duodecim millia in finitimas Pannoniae partes secus Maeotides paludes pervenerunt, ibique civitatem advenientes aedificaverunt, quam ob suam memoriam Sicambriam vocaverunt: [Col. 1155A] in qua multis annis habitaverunt, et in gentem magnam usque ad tempora Valentiniani imperatoris creverunt. Et ita sub principibus crinitis, juxta morem gentis subinde succedentibus, per Thuringiam regionem Germaniae a castello Dispargo, in quo diu habitaverunt, ad Belgicae provinciae Tornacum atque Cameracum civitates aggressi sunt. Ideoque ad summum fluvium partem Belgicae provinciae occupaverunt, ubi plurimis temporibus degerunt, sub Clodoveo et Meroveo rege utili, a cujus nomine celeberrimo, Franci vocati sunt Merovingi: sicut a Valentiniano imperatore Attica lingua vocati sunt Franci, hoc est feroces. Cui Meroveo in principatum successit Childericus, qui de Basina [al., Bissina] regina Thuringorum habuit filium Clodoveum, [Col. 1155B] qui fuit rex magnus super omnes ante se reges Francorum, pugnator bellicosissimus atque egregius. In illis diebus vel temporibus ceperunt Franci Agrippinam civitatem super Rhenum, quam Coloniam vocaverunt, et Trevirorum civitatem super Mosellam, quae ab Hunnis antea diruta et afflicta fuerat, succedentes ceperunt. In illo tempore in his partibus circa Rhenum usque Ligerim fluvium habitabant Romani, quorum princeps erat Aegidius. Ultra Ligerim autem dominabantur Gothi, quorum princeps erat Alaricus. Burgundiones quoque Ariani, ut et Gothi habitabant juxta Rhodanum fluvium usque ad civitatem Lugdunum, et ei confines urbes, quorum princeps erat Gundebaldus. Eo tempore mortuus est Aegidius, et successit in principatum [Col. 1155C] Romanorum, qui habitabant in Galliis, filius ejus Syagrius. Mortuo autem Childerico, qui Aurelianum et Andegavos civitates cum suo exercitu Francico occupavit atque vastavit, Clodoveus filius ejus sagaciter Francorum regnum suscepit. Anno quinto Clodoveo regnante, Syagrius filius Aegidii dux Romanorum qui in Galliis habitabant, in Suessionis civitate, quam pater ejus tenuerat, residebat: super quem Clodoveus cum hoste advenit atque devicit: quemque ab Alarico, apud quem in Tolosa, fugiens Clodoveum, aliquandiu habitavit, sibi transmissum recepit, et occidi praecepit, et omnia quae illius erant, suae potestati subegit.

XXX. Eo tempore multae ecclesiae a Clodovei [Col. 1155D] exercitu depredatae sunt. Erant autem, sicut et rex illorum, fanatici et pagani. Attamen audientes [a 1Kb] miracula quae fiebant per B. Remigium, reverebant eum: et licet pagani diligebant illum, in quo lux coelestis gratiae omnibus resplendebat, et rex illorum libenter illum audiebat, et audito eo, multa faciebat, et a multis nequitiis se cohibebat. Erat enim sanctus Remigius vir sapiens, atque sanctissimus, egregius rhetoricus, praeclarus in virtutibus, caecis visum restituens, mortuis vitam reparans, daemonia ejiciens, omniumque infirmitatum languoribus medelam praebens.

[Col. 1156A] XXXI. Transitum autem rex faciens secus civitatem Rhemorum per viam, quae usque hodie, propter Barbarorum per eam iter, Barbarica nuncupatur: noluit eamdem civitatem introire, ne ab exercitu suo aliquod malum ibi fieret. Sine voluntate autem et conscientia ipsius, pars quaedam indisciplinatorum, quoniam non erat potestas temporalis inhabitantium, quae eis resisteret, eamdem civitatem intravit, et quaedam ornamenta atque vasa sacra inde rapientes, ut praedones solent, asportaverunt. Inter quae urceum mirae magnitudinis atque pulchritudinis rapientes tulerunt. Sanctus autem Remigius missos suos ad regem Clodoveum direxit, deprecans, ut si aliud de sacris vasis Ecclesiae recipere non mereretur, vel illum urceum missis suis reddere juberet. [Col. 1156B] Haec audiens rex ait ad missos ecclesiasticos: Sequimini nos usque ad Suessionum civitatem, quia ibi cuncta, quae acquisita sunt, dividenda erunt. Cumque urceus ille mihi in partem obvenerit, quae episcopus postulat, adimplebo. Veniens autem Suessionum civitatem, cunctam praedam, quae asportata vel acquisita fuit, rogat afferri in medium. Cumque omnia fuissent in praesentiam regis allata, dixit: Rogo vos, o fortissimi pugnatores, ut mihi dare urceum istum non negetis. Hoc rege dicente, Franci illi, qui bono animo fuerunt, aiunt: Omnia, gloriose rex, quae cernis, tua sunt, et nos tuo dominio sumus subjecti. Quod tibi bonum videtur, hoc fac: nullus enim tuae potestati resistere audet. Cumque haec illi benigne dixissent, unus Francus levis, cum [Col. 1156C] vociferatione elevata bipenni, quae alio nomine vocatur francisca, percussit urceum istum dicens: Tu nihil hinc accipies, rex, nisi quod tibi sors vera donaverit. Obstupefactis omnibus, rex injuriam suam patienter sufferens, acceptum urceum nuntio ecclesiastico reddidit, servans iram in corde absconsam. Transacto anno Clodoveus rex, ut omnium armorum nitorem videret, omnem exercitum jussit cum armorum apparatu venire secundum morem in campum Martium. Sic enim conventum illum vocabant a Marte, quem Pagani deum belli credebant, a quo et Martium mensem et tertiam feriam, diem Martis appellaverunt. Quem conventum posteriores Franci Maii campum, quando reges ad bella solent procedere, vocari instituerunt. Verum ubi rex cunctum [Col. 1156D] exercitum circumivit, venit ad hominem illum, qui urceum praeterito anno cum bipenne percusserat, et ait ad eum: Nullus hic tam inculta et sordida habet arma, sicut tu: quia neque clypeus, neque lancea, neque bipennis est utilis. Accepit autem rex Franciscam ejus, quae vocatur bipennis, et projecit in terram. Cum autem ille se inclinasset eam recolligere, rex statim elevata manu franciscam suam in caput ejus defixit, et ait: Sicut tu in Suessionum civitate superiori anno in urceo isto fecisti, sic et facio tibi. Mortuoque illo, exercitum rex de ipso campo jussit [Col. 1157A] ad propria in pace discedere. Grandis pavor et timor pro hac re in Francorum populo surrexit.

XXXII. Clodoveus decimo anno regni sui, commoto exercitu, sibi Thuringiam provinciam subjugavit. Inde Gundebaldi regis Burgundionum neptim, filiam videlicet fratris sui Chilperici, quem gladio interfecerat, nomine Clotildem, pulchram satis puellam, et vere Christianissimam interveniente Aureliano consilio, ac legatario suo, nutu divino, in conjugem sumpsit, sicut lector in suo loco plenius legere potest. In diebus illis dilatavit rex [a 1Kb] Clodoveus regnum suum usque Sequanam: sequenti tempore usque fluvium Ligerim occupavit, accepitque Aurelianus castrum Milidunense, quod et in ducatum obtinuit.

[Col. 1157B] XXXIII. Concepit denique ac peperit filium Clotildis. Quem cum sacro Baptismate consecrari vellet, rex non acquiescebat ei. Necdum enim credebat in Dominum Deum coeli. Regina autem quotidie illi praedicabat eum: at ille nolebat eam audire. Interea regina parat filium ad baptismum, ornat ecclesiam velis atque cortinis, ut regis cor ad credendum compungeret. Baptizatus est puer, quem Ingomirum vocavit, quique in Albis decessit. Unde rex nimis contristatus, reputabat reginae, increpando dicens ad eam: Quia si in nomine deorum meorum puer dedicatus fuisset, utique incolumis diu vixisset. Quia vero in nomine Dei vestri baptizatus est, vivere non potuit. Regina vero dicebat: Deo gratias ago, qui me non duxit indignam, ut de utero meo primogenitum [Col. 1157C] in regno suo recipere dignatus sit. Ego autem nullum dolorem in corde meo pro hac causa retineo. Postea vero genuit filium alium, quem in baptismo Clodomirum vocavit. Et hic cum aegrotare coepit, dixit rex - Non potest aliud, nisi de isto sic fiat, quomodo fuit de fratre ejus, ut baptizatus in nomine Christi vestri, cito moriatur. Sed orante regina, et Domini misericordia praecurrente recepit sanitatem. Regina quoque non cessabat regi praedicare, ut Deum verum coleret, et idola, quae colebat, vana relinqueret: sed nullo modo animum ejus ad credendum poterat commovere, donec tandem aliquando bellum contra Alemannos Suevosque moveret, in quo compulsus est Deum confiteri, quem antea negaverat.

[Col. 1157D] XXXIV. Factum est autem [b 1Kb] bellantibus inter se Francis videlicet et Alemannis atque Suevis ut Clodovei exercitus nimis corrueret. Aurelianus consiliarius ejus intuens regem, ait: Domine mi rex, crede modo Deum coeli, quem domina mea regina praedicat, et dabit tibi ipse rex regum et Deus coeli atque terrae victoriam. Ille vero elevatis in coelum oculis commotus in lacrymas, ait: Jesu Christe, quem Clotildis regina mea praedicat esse Filium Dei vivi, qui subvenis in tribulatione, qui das auxilium in te sperantibus, tuum adjutorium devotus postulo: ut si mihi victoriam super hos hostes dederis, et expertus [Col. 1158A] fuero virtutem illam quam de te populi praedicant, credam tibi, et in nomine tuo baptizabor. Invocavi enim deos meos, et, ut experior, elongati sunt ab auxilio meo. Unde credo eos nulla potestate esse praeditos, qui sibi credentibus non succurrunt. Te Deum verum invoco, et in te credere desidero: tantum ut liberer ab adversariis meis. Cumque hoc orans clamaret, Alemanni in fugam versi, terga dederunt: et videntes regem suum interfectum, Clodovei potestati se subdunt, dicentes: Parce, precamur, domine rex, ne pereat plus populus; jam tui sumus. Tunc jussit rex imminentem plagam cessare, et Alemannos cepit; ipsosque ad terram eorum sub jugo tributario constituit. Sicque facta victoria, reversus est in Franciam ad reginam suam, et narravit ei, qualiter [Col. 1158B] per invocationem nominis Jesu Christi victoriam meruit obtinere. Acta sunt haec anno quinto decimo Clodoveo regnante.

XXXV. Tunc regina, ut impleretur dictum Apostoli: Salvatur vir infidelis per mulierem fidelem (I Cor. VII), vocavit sanctum Remigium urbis hujus Rhemensis antistitem, deprecans eum ut regi salutis viam praedicaret. Quem sanctus sacerdos per multam salutaris vitae doctrinam ad baptismum venire praedicabat. Et ille ait: Libenter te audiam, beatissime Pater; sed unum restat, quia populus qui me sequitur, non vult deos suos relinquere. Vadam autem adhortari eos juxta verbum tuum. Et veniens rex ad populum, coepit hortari eos, ut Deum, qui eis victoriam dederat, crederent, quoniam dii eorum [Col. 1158C] in tribulatione sua nihil eis prodesse potuerunt. Acclamaverunt autem omnes, praecurrente misericordia et potentia Dei: Mortales deos relinquimus, gloriose rex, et verum Deum immortalem, quem Remigius praedicat credere parati sumus. Nuntiantur hoc sancto Remigio. Ille quoque gaudio magno repletus, regem et populum, qualiter diabolo, et operibus ac pompis ejus abrenuntiare et in Deum credere deberent, apertis et brevibus verbis instruxit. Et quia dies sancti Paschae imminebat, jejunium secundum Christianorum consuetudinem eis indixit.

XXXVI. Die vero passionis Dominicae, quem Parasceven usus ecclesiasticus vocat, pridie scilicet antequam baptismi gratiam rex et populus ejus percepturi erant, cum sanctus Remigius et venerabilis [Col. 1158D] conjux regis Clotildis, pro regis et populi ejus salute in oratione pernoctaret, episcopus ante altare sanctae Mariae multas effundens lacrymas, et regina in oratorio sancti Petri, juxta domum regiam: expleta oratione, pontifex ad ostium regii cubiculi pulsaturus accessit: ut videlicet per alta silentia noctis aliis curis regi absoluto, liberius posset committere sacra mysteria verbi. Quem ostiis apertis cubicularii regis reverenter suscipiunt, et cum honore debito usque ad penetralia regis introducunt. Sed et rex alacriter ei obviam prosiluit, eumque amplexus, cum ipso et venerabili conjuge in oratorium beatissimi [Col. 1159A] Petri principis apostolorum, quod ut diximus, cubiculo regis contiguum erat, processit. Cumque illi tres, pontifex scilicet, et rex, atque regina, dispositis sedilibus consedissent, circumstantibus quibusdam clericis, qui cum pontifice venerant, et familiaribus regis atque reginae, et sanctus praesul regem monitis instrueret salutaribus, ac evangelicis disciplinis imbueret: ad confirmandam verae fidei praedicationem, per sanctum depromptam pontificem, etiam visibiliter ostendere Dominus voluit quod cunctis fidelibus promisit: Ubi sunt duo vel tres congregati in nomine meo, ibi sum in medio eorum (Matth. XVIII): repente namque lux tam copiosa, totam replevit ecclesiam, ut claritatem solis evinceret, et cum luce vox pariter audita: Pax vobis; ego sum. [Col. 1159B] Nolite timere; manete in dilectione mea. Et post haec verba lux, quae advenerat, recessit, et incredibilis suavitatis odor in eadem domo remansit: ut patenter ostenderetur, illuc auctorem lucis et pacis atque suavitatis venisse. Quem nemo eorum, qui aderant, praeter episcopum, propter fulgorem luminis timore perculsi, intueri valuerint, tantaque claritatis gloria pontificem sanctum perfudit, ut splendor ex eo procedens, plus conspicuam domum, in qua sedebant, reddiderit, quam lucernorum lumina ibidem lucentia.

XXXVII. Rex itaque et regina pedibus sancti se prosternunt sacerdotis, et cum magno pavore ac gemitu consolationem ejus requirunt, et quid sibi ad utilitatem atque salutem pertinent esset agendum, [Col. 1159C] cum magna expetunt devotione, parati audire, et opere complere quae a sancto pontifice discerent. Nam lumen, quod eos exterius perfudit, etiam interius illuminavit, et ad quaerendum salubre consilium incitavit. Delectabantur namque in verbis illis quae audierant, licet exterriti essent de luminis claritate. At vero vir sanctus, sancta repletus sapientia, coepit eos instruere, hanc esse visionis divinae atque angelicae consuetudinem, ut in adventu suo terreant corda mortalium, sed subsequenti consolatione demulceant praecedentem timorem: instruens eos ex auctoritate sanctarum Scripturarum, quomodo singulis, quibus apparuerant, et in primordio apparitionis incusserint videntibus se timorem, sed post per gratiam consolationis, gratissimam eorum cordibus praebuere [Col. 1159D] laetitiae hilaritatem. Cumque vir sanctus de talibus eos sufficienter instruxisset, prophetico repletus spiritu, cuncta quae eis vel semini eorum eventura erant, praedixit: qualiter scilicet, successura eorum posteritas regnum esset nobilissime propagatura atque gubernatura, et sanctam Ecclesiam sublimatura, omnique Romana dignitate regnoque potitura, et victorias contra aliarum gentium incursus adeptura, nisi forte a bono degenerantes, viam veritatis reliquerint, et diversos vitiorum fuerint secuti anfractus: quibus negligi ecclesiastica solet disciplina, et quibus Deus offenditur: ac per hoc regna solent subverti, atque de gente in gentem transferri. Quod de Moyse scriptum legimus, quia splendida facta est [Col. 1160A] facies ejus, dum respiceret in eum Dominus (Exod. XXXIV): hoc et in beatum Remigium luce splendida illustratum, factum fuisse audivimus: quoniam sicut Moyses legislator populi veteris erat a Domino constitutus, ita et B. Remigius evangelicae gratiae lator populo, in proximo per fontem baptismatis innovando exstitit munere Christi electus.

XXXVIII. Interea eundi via ad baptisterium a domo regia praeparatur, velis ac cortinis depictis ex utraque parte protenditur, et desuper adumbratur, plateae sternuntur, ecclesiae componitur baptisterium balsamo et caeteris odoramentis conspergitur: talemque gratiam Dominus subministrabat in populo, ut existimarent se paradisi odoribus refoveri. Sicque praecedentibus sacrosanctis Evangeliis, et omnibus [Col. 1160B] cum hymnis, et canticis spiritualibus atque litaniis, sanctorumque nominibus acclamatis, sanctus pontifex manum tenens regis, a domo regia pergit ad baptisterium, subsequente regina et populo. Dum autem simul pergerent, rex interrogavit episcopum dicens: Patrone, est hoc regnum Dei, quod mihi promittis? Cui episcopus: Non est hoc, inquit, illud regnum, sed initium viae, per quam venitur ad illud. Cum vero pervenissent ad baptisterium, clericus qui chrisma ferebat, a populo est interceptus, ut ad fontem venire nequiverit. Sanctificato autem fonte, nutu divino chrisma defuit. Et quia propter populi pressuram ulli non patebat egressus ecclesiae, vel ingressus, sanctus pontifex oculis ac manibus [Col. 1160C] protensis in coelum, coepit tacite orare cum lacrymis. Et ecce subito columba nive candidior attulit in rostro ampullulam, chrismate sancto plenam, cujus odore mirifico super omnes odores, quos ante in baptisterio senserant, omnes qui aderant, inaestimabili suavitate repleti sunt. Accipiente autem sancto pontifice illam ampullulam, species columbae disparuit. De quo chrismate fudit venerandus episcopus in frontem sacratum.

XXXIX. Viso autem rex tanto miraculo, abnegatis diaboli pompis et operibus ejus, petiit se a sancto pontifice baptizari. Procedit novus Constantinus ad lavacrum salutiferum, in quo delendi erant leprae veteris morbi sordentesque antiquae peccatorum maculae diluendae, divini muneri obsequente beato [Col. 1160D] Remigio, in quo apostolica doctrina, et virtutum gratia alter repraesentari videbatur Silvester. Ingresso autem in fontem vitalem Clodoveo, sanctus episcopus dixit ore facundo: Mitis, depone colla, Sicamber: adora quod incendisti, incende quod adorasti: praeceptis salutaribus illum instituens humili devotione venerari ecclesias ad cultum religionis aedificatas, ut Deum adoraret in eis quas rigida profanitate incendere consueverat, et idola, quae in asylis suis pro Deo adorare solebat, fidei ardore succensus, dejiciendo incendere. Cujus sapientia miranda est in brevitate sermonum, quibus discretionem ostendit inter illam adorationem et servitutem quam cultu divinitati debito, Deo soli, juxta praeceptum [Col. 1161A] ipsius (Deut. VI), non autem ulli creaturae exhibendam sanctae Scripturae lectione cognoscimus. Et sic post confessionem orthodoxae fidei, ad interrogationem sancti pontificis secundum ecclesiasticum morem baptizatus est trina mersione in nomine sanctae et individuae Trinitatis, Patris, et Filii et Spiritus sancti. Et susceptus ab ipso pontifice de sancto fonte perunctus est sacro chrismate, cum signo sanctae crucis Domini nostri Jesu Christi. Baptizantur autem de exercitu ejus tria millia virorum, exceptis parvulis et mulieribus. Baptizantur sorores ejus Albofledis et Landehildis, et factum est gaudium magnum in illa die angelis sanctis in coelo, et hominibus devotis in terra. Multi denique Francorum exercitus, necdum ad fidem conversi, cum [Col. 1161B] Raganario ultra Sommam fluvium aliquandiu degerunt, donec Christi gratia cooperante, gloriosis potitus victoriis, eumdem Raganarium, flagitiis turpitudinem inservientem, vinctum a Francis, sibi traditum rex Ludovicus occidit, et omnem Francorum populum per B. Remigium ad fidem converti et baptizari obtinuit.

XL. De miraculo siquidem, quod Dominus dignatus est ostendere per columbae speciem, in allatione chrismatis, sicut et de aliis, rata est catholicorum Patrum sequenda sententia, qua dicitur: Divina operatio, si ratione comprehenditur, non est admirabilis; nec fides habet meritum, cui humana ratio praebet experimentum.

XLI. Baptizatus autem rex cum gente integra, [Col. 1161C] plurimas possessiones per diversas provincias sancto Remigio, tam ipse quam Franci potentes dederunt: quos ipse per diversas ecclesias tradidit, ne Franci cum rerum temporalium cupidum esse, et ob id ad Christianitatem eos vocasse putarent, et fidem Christi ac sanctum sacerdotium vilipenderent.

XLII. De quibus rebus in orientalibus Franciae partibus, petentibus traditoribus, portionem quamdam episcopio Rhemensi adjunxit; et de his quae in Rhemensi provincia illi fuerunt traditae, non modicam partem ecclesiae sanctae Mariae in castro Lauduni clavati Rhemensis parochiae, ubi nutritus fuerat tradidit: ibique Genebaldum [Genebaudum] virum carne nobilem, et tam in Scripturis sanctis, quam et in saecularibus litteris eruditum, qui relicta [Col. 1161D] conjuge, nepte scilicet ipsius B. Remigii, vitam religiosam expetierat, episcopum ordinavit, et parochiam ipsius comitatus Laudunensis praefato castro subjecit. Qui Genebaldus plusquam necesse fuerat, de anteacta vita et gradus sublimitate confidens, cum debuerit cogitare, quia nec David sanctior, nec Salomone sapientior esset, qui mulierum delinimentis periclitati sunt; incaute suam uxorem, quam relinquens mutaverat in sororem, quasi pro instructione salutari, frequentius se visitare permisit, oblitus Scripturae dicentis: Lapides excavant aquae, et alluvione terra consumitur, et rupes transfertur de loco suo (Job XIV). Unde contigit, ut crebrae visitationes, et blanda ac frequentia mulieris colloquia, [Col. 1162A] durum contra luxuriae mollitiem cor episcopi emollirent, et quasi rupem saxeam de loco suae sanctitatis ad luxuriae inquinamenta transtulerint, et item contra Scripturam dicentem: Quis alligabit ignem in sinu suo, et vestimenta ejus non comburentur? (Prov. VI.) Admota igni palea, id est muliebris carnis materia, libidinis ignem suasione diabolica, quasi vento vehementi exagitante, ardor luxuriae in flammas erupit. Et concumbente eo cum eadem, quondam uxore sua, mulier concepit: et post partum mandavit episcopo filium se peperisse. Genebaldus vero confusus et dolens, nuntio dixit: Quia latrocinio, ut lateret homines, quod Deum latere non potuit, in cubiculi absconso generatus est, recte vocabitur Latro. Sic ei nomen imponat. Et quia [Col. 1162B] culpa hominibus non innotuit, ne suspicio inde procederet, si se a solita visitatione femina illa subtraheret, coepit ut antea domum frequentare episcopi. Sicque factum est, ut recta hominibus culpa, et in cordibus tam episcopi quam feminae tectus luxuriae ardor; quoniam, ut notum est, quo magis tegitur, tectus magis aestuat ignis: contra culpam compunctus episcopus, post fletum ad culpam rediit, et oblitus est quod planxerat, cum exstinguere noluit quod per desiderium ardebat. Iteravit peccatum quod egerat. Concepitque iterum mulier, et misso nuntio, mandavit episcopo se feminam peperisse: quam jussit nominari Vulpeculam. Quod, cur ita eam nominari voluerit, qui fraudes et significationes in Scripturis ipsius animalis cognoscit, [Col. 1162C] quas ad dolos et versutias deceptoris diaboli, et ad carnis petulantis illecebras et anfractus retulit facile satis advertit. Tandem Domino qui beatum Petrum respexit, et negationem amarissime flevit (Matth. XXVI), illum respiciente Genebaldus in se reversus ad sanctum Remigium misit petens ut Laudunum veniret; quia tales causae ibi emerserant, quas per se diffinire non posset. Beatus autem Remigius, sicut Genebaldus petiit, Laudunum pervenit. Et susceptus cum debita reverentia, ac secreta cubiculi petens, Genebaldum interrogavit pro qua causa illum vocaverit. Genebaldus vero cum maximo fletu et ejulatu volens tollere stolam de collo suo, et procedere ad pedes sancti Remigii, cum magna virtute a beato Remigio est detentus, ne stolam de [Col. 1162D] collo suo tolleret. Et postquam diutius ambo fleverunt (intellexerat enim B. Remigius Genebaldum admisisse crimen, pro quo stolam vellet deponere), vix singultibus et lacrymis Genebaldus per ordinem omnia retulit, quae commiserat. Quem sanctus Remigius videns contritum et pene desperatum blande consolatus est dicens: Non tantum doleo de admisso a te crimine, quantum quod sic male sentis de Domini bonitate, cui secundum Evangelicam veritatem, non est impossibile omne verbum (Luc. I). Ipse de nihilo cuncta fecit, primumque parentem, in quo omnes peccaverunt, gratia salvum fecit; nullumque peccantem ad se reversum despicit, qui peccatores sanguine suo redimere venit. Quatriduanum etiam [Col. 1163A] foetentem Lazarum, lacrymis sororum, quae significant sollicitas ac flebiles poenitentium cogitationes, compatiendo, flevit et a mortuis suscitavit, suscitatum convivio suo admisit (Joan. XI). Mulieris etiam ipsius, quae fuerat in civitate peccatrix, manibus iniquitate pollutis, sanctissimos pedes suos is, qui super angelorum omnium verticem ad Patris dexteram considet, attrectari non renuit (Joan. XII). Nunquam ulli quantiscunque vel qualibuscunque peccatis mortuo, seu mole ac scelerum enormitate sepulto, gratiam resuscitationis a peccatis denegat. Digne poenitentem, atque sua peccata deflentem, per januam reconciliationis communioni altaris sacro sancti restituit.

XLIII. Et ut erat doctissimus et orator eloquentissimus, [Col. 1163B] testimonia de latitudine sanctae Scripturae et exempla. Poenitentium in unum colligens, ad animandum eum illi proposuit, et exhortato poenitentiam indixit. Factaque mansiuncula cum lecto in modum sepulcri, et parvissimis fenestellis, ac oratorio. quae hodieque manent secus ecclesiam sancti Juliani, Genebaldum in ea reclusit, et clerum ac parochiae ipsius populum per septem annos, ut et propriam parochiam gubernavit, et unam diem Dominicam Rhemis, alteram apud Laudunum celebravit. In qua reclusione poenitentiae, quantae contritionis, et continentiae idem Genebaldus fuerit, divina misericordia demonstravit.

XLIV. Septimo siquidem anno in vigilia coenae Domini, cum idem Genebaldus in oratione pernoctaret, [Col. 1163C] et seipsum defleret, quoniam is, qui ad hoc ordinatus fuerat, ut in illa die poenitentes Deo reconciliaret, ipse suis criminibus exigentibus, nec inter poenitentes in ecclesia merebatur consistere: circa mediam noctem angelus Domini cum magna venit luce ad eum, in oratorium ubi pronus jacebat, et ait ad eum: Genebalde, exauditae sunt pro te orationes patris tui Remigii: suscepit quoque Dominus poenitentiam tuam, et dimissum est peccatum tuum. Surge, et hinc egredere, facque ministerii episcopalis officium, et reconcilia Domino poenitentes de criminibus suis. Genebaldus autem nimio terrore perculsus, respondere nil potuit. Tunc angelus Domini confortans eum, et ne timeret hortatus est, sed gauderet in misericordia Domini sibi [Col. 1163D] collata. Qui animatus dixit ad angelum: Non possum hinc egredi, quia dominus et pater meus Remigius clavem hujus ostii secum habet, quod et sigillo suo signavit. Et angelus ad eum: Ut non dubites, inquit, me a Domino missum, sicut patet tibi coelum, sic et ostium istud patebit. Et statim salvo sigillo ac sera, ostium illud apertum est. Tunc Genebaldus in modum crucis se jactans in limine, dixit: Etiamsi ipse Dominus Jesus Christus dignatus fuerit ad me venire peccatorem, hinc non egrediar, donec ille venerit, qui me in ejus nomine in ista reclusione constituit. Et statim angelus Domini discessit ab eo.

V. Beatus quoque Remigius in crypta quae retro sedem erat ecclesiae sanctae Mariae Rhemis, [Col. 1164A] pernoctabat in oratione, et quasi dormiens, in excessum est raptus. Et vidit angelum assistentem sibi, qui ei omnia sicut dicta et gesta fuerant, enarravit, et jussit quantocius Laudunum peteret, et Genebaldum sedi restitueret, et coram se ministerium episcopale agere persuaderet. Mox sanctus Remigius, nihil dubitans, cum summa celeritate Laudunum petiit, et in limine ostii, salvo sigillo et sera reserati, Genebaldum jacentem reperit: quem extensis brachiis cum gaudio et lacrymis laudans Domini misericordiam elevavit, eumque sedi et officio episcopali, veluti angelus Domini praeceperat, restituere maturavit, et Rhemos cum gaudio repedavit. Genebaldus itaque in sanctitate et justitia postea omnes dies vitae suae gratia Dei peregit, [Col. 1164B] praedicans cunctis, quanta illi fecerat Dominus.

XLVI. Ludovicus rex sedem suam in Suessionum civitate, unde Syagrium expulerat constituens, delectabatur praesentia et colloquio beati Remigii. Sed quia villas, quas sibi rex et Franci in pagis, Suessonico videlicet et Laudunensi, dederunt, ut supra dictum est, episcopio Laudunensi, et aliis casis Dei donaverat, non habebat in vicinitate ipsius civitatis Suessionum, nisi unam villulam, quae sancto Nicasio data fuerat. Unde suadente religiosissima regina, et petentibus locorum incolis, qui multiplicibus xeniis erant gravati, ut quod regi debebant ecclesiae Rhemensis persolverent, rex sancto Remigio concessit, ut quantum circumiret, dum [Col. 1164C] ipse meridie quiesceret, totum illi donaret. Sanctus autem Remigius per fines, quae manifestissime patent, pergens, signa sui itineris misit. In quo fine quidam homo habens molendinum repulit sanctum Remigium, ne intra illos fines ipsum molendinum concluderet. Quem beatus Remigius blande alloquens, dixit: Amice, non sit tibi molestum, ut simul habeamus hoc molendinum; ille autem rejecit eum. Et statim rota molendini verti in inversum coepit. Idem autem homo clamavit post beatum Remigium, dicens: Serve Dei, veni, et habeamus simul hoc molendinum. Cui sanctus Remigius: Nec mihi, nec tibi. Et sic talis fossa in eodem loco devenit, ut ex tunc, et nunc usque in perpetuum molendinum ibi esse non potuerit. Et quia repulsus est [Col. 1164D] a quibusdam hominibus, ne sylvulam quamdam intra terminos suos concluderet, dixit ut nec folium unquam de ipsa sylva intra terminos suos, cum esset contigua, evolaret, nec fustis versus illos terminos inde caderet. Quod et observatum est, quandiu illa sylva mansit. Abinde quoque procedens, venit ad villam, nomine Caviniacum. Quam concludere intra fines illos volens, ab hominibus ejusdem villae rejectus est. Tunc ille hilari vultu modo rejectus, modo repropinquans, signa per suum iter misit, sicut loca demonstrant, per quae rejectus, et per quae propinquans perrexit. Tandem rejectus dixit illis: Semper laborate, et egestatem sustinete: sicut hodieque manentis sententiae verborum illius [Col. 1165A] virtus ostendit. Surgente interea rege a somno meridiano, reversus est ad eum sanctus Remigius, et omnia quae ambitus circumitionis illius continuit, ei praecepto suae auctoritatis rex donavit: quae usque hodie Rhemensis ecclesiae, quarum rerum capita sunt Judiacus et Ociliacus [Codiciacus], jure quieto possidet.

XLVII. Legimus in sacra et antiqua historia, sanctum David montes Gelboe maledixisse, ut ne ros nec pluvia veniret super eos, neque essent agri primitiarum (II Reg. I). Habemus sanctum Remigium ore prophetico maledixisse insensibilibus creaturis, ut possessores earum, sterilitatis damno in vindicta retributionis ferirentur.

XLVIII. Eulogius quidam vir praepotens, convictus [Col. 1165B] apud regem Ludovicum de crimine regiae majestatis, cum se purgare non posset, ad ecclesiam Sanctae Mariae, et ad intercessionem beati Remigii confugium fecit. Cui sanctus Remigius, et vitam et rerum suarum apud regem obtinuit possessionem. Idem autem recompensationis gratia sancto Remigio, Sparnacum villam suam in proprietatem dare voluit. Sanctus autem Remigius retributionem temporalem pro intercessionis suae beneficio recipere noluit. Sed quoniam idem Eulogius verecundiae confessione addictus, quia contra natales suos vita donari per alterius indulgentiam meruit, in saeculari habitu stare non voluit, sanctus Remigius ei dixit, ut si perfectus esse vellet, venderet omnia sua, et daret pauperibus et sequeretur Christum. Et sic de thesauro ecclesiastico [Col. 1165C] taxatum pretium, quinque scilicet millia argenti libras, Eulogio dedit, et eamdem villam in possessionem ecclesiae comparavit: bonum exemplum omnibus episcopis tam suo tempore in carne viventibus, quam post eum in ordine succedentibus derelinquens; ut pauperibus ac viduis, aut pupillis, vel pro his, qui ad misericordiam Ecclesiae confugiunt qui injuriam patiuntur, aut qui peccantes, in exsilio aut in insulis damnantur, aut certe quamcunque sententiam suscipiunt, juxta sacros canones subvenientes, vel quaecunque agentes bona, pro temporali retributione non faciant; sed juxta Dominicam vocem: Gratis accepistis, gratis date; quod Dei gratia, id est, gratis data acceperunt, gratis etiam, id est, sine retributione temporali (Matth. [Col. 1165D] XX), proximis largiantur. Unde bene, cum virum justum describeret, propheta ait: Qui excutit manus suas ab omni munere (Isa. XXXIII). Neque enim dixit munere tantum: sed adjunxit, ab omni; quia aliud est munus ab obsequio, aliud munus a manu, aliud munus a lingua. Munus quippe ab obsequio, est subjectio indebite impensa: munus a manu pecunia: munus a lingua, favor. Qui ergo sacros ordines tribuit, vel quodcunque bonum, unde retributionem a Deo sibi in futuro saeculo reddi cupit, tunc ab omni munere manum excutit, quando in divinis rebus non solum ullam pecuniam, sed etiam gratiam non requirit.

XLIX. Partem etiam maximam silvae in Vosago [Col. 1166A] pretio comparavit, et mansioniles ibidem constituit, qui ab aquis, super quibus constituti sunt, Cossa et Gleni vocantur: hominesque in eisdem mansionilibus de vicina episcopi villa, quae Berna dicitur, a Francis sibi data, manere disposuit, ut picem annuatim religiosis locis ecclesiae Rhemensis administrarent: quibus et pensam dedit, quae usque hodie ab incolis ipsorum locorum habetur, cum qua debitum suum exsolvunt. Ipsius quoque comparationis suae fines per gyrum adeo exterminavit, ut et omnibus videntibus pateat ipsa exterminatio, et a progenie in progenies hactenus ipsae exterminationes, ab eo factae, nomine tenus vocitentur ac designentur. In quibus exterminationibus quodam loco in fuste cavo manu sua petram misit, quam omnes qui volunt [Col. 1166B] manum in caverna, in qua petra posita est, ponere, possunt et ipsam petram volvere, et eam a caverna nullo ingenio valent extrahere. Post quaedam vero tempora quidam invidens, quod multi ad laudem sancti Remigii hoc pro religione tenebant, manu ipsam petram de caverna extrahere voluit. Quod non valens, securi ipsum pertusum ampliare tentavit; et elevante eo securim, ut fustem percuteret, dextera manus illius exaruit, et oculorum lumen amisit: et qui formam sancti Remigii exstinguere voluit, laudis venerationem adauxit. In hac sollicitudine, quam sanctus Remigius de pice locis religiosis Rhemensis ecclesiae, suo vel successorum suorum tempore consulturus sategit, rectoribus ecclesiae patenter ostendit, quia internorum sollicitudinem non relinquentes, [Col. 1166C] externorum providentiam non debent minuere, ne aut exterioribus dediti, ab intimis corruant, aut solis interioribus occupati, quae foris debent, proximis non impendant. Sed sic sibimet ad spiritualia vacent, ut exteriorum administrationem non relinquant; ne cum curare corporalia jam funditus negligunt, subditorum necessitatibus minime concurrant: et si eis necessaria praesentis vitae non tribuunt, neque eos libenter audiant. Egentis etenim mentem doctrinae sermo non penetrat, si hunc apud ejus animum manus misericordiae non commendat. Tunc autem verbi semen facile germinat, quando in audientis pectore pietas praedicantis rigat. Unde rectorem necesse est, ut interiora possit infundere cogitatione innoxia etiam exteriora providere. Hanc [Col. 1166D] pastorum sollicitudinem Paulus excitat dicens: Qui suorum, et maxime domesticorum curam non habet, fidem negavit, et est infideli deterior (I Tim. V). Quae beati Remigii sollicitudo quantum Domino placuerit, miraculo ostenso in eo qui ejus bonis operibus invidebat, evidenter ostendit.

L. Ludovicus rex cum Dei benedictione per sanctum Remigium accepta, de victoria sibi ab eo praedicta securus, et in mandatis accipiens, ut tandiu ad dimicandum pergeret, quandiu illi benedictum vinum, sibi ab eo datum, in quotidiano usu potatum sufficeret: iter arripuit contra Gundebaldum et Godeglissum fratrem ejus, commoto exercitu maximo; et Burgundiones cum ingenti multitudine venerunt [Col. 1167A] contra eum super Oscharam fluvium secus castrum, quod Divion dicitur: ibique inter se atrociter confligentes, Gundebaldus ac Godeglissus cum Burgundionibus terga verterunt, et vix fuga lapsi evaserunt. Ludovico, ut solebat, existente victore, Gundebaldus se in Avenione reclusit, et per Aredium consiliarium suum pacem a Ludovico expetiit. Ludovicus vero, ablatis thesauris, cum praeda maxima et Francorum exercitu ad propria est reversus. Et mittens legatum nomine Paternum, virum industrium, ad Alaricum regem Gothorum de amicitia inter eos conditione mandavit. Alaricus vero cum per Paternum vellet Ludovicum decipere, a Paterno exploratis quae circa eum erant, et thesauris ejus ingenio subarratis, illusus est.

[Col. 1167B] LI. In diebus illis, rex Ludovicus cum venisset Parisios, ubi sedem suam constituit, ait ad reginam et ad populum suum: Satis mihi molestum est quod Gothi Ariani partem optimam Galliarum tenent. Eamus cum Dei auxilie, et ejiciamus eos de terra ipsa nostrisque ditionibus, quia valde bona est, eam subjiciamus, habentes justitiam adversum Alaricum, ad quem pro amicitiae conditione legatum direximus, per quem nos decipere voluit. Placuit hoc consilium proceribus Francorum. Tunc per consilium reginae suae fecit ecclesiam, in honore apostolorum Petri et Pauli in Parisiorum civitate, et per consilium beati Remigii in Aureliana civitate episcoporum synodum convocavit: in quo conventu multa utilia constituta fuere. Rex quoque devotissimus, pergens contra Alaricum [Col. 1167C] Arianum, benedictionem petiit a sancto Remigio. Cui et benedictionem dedit, et victoriam in verbo Christi spopondit: deditque illi plenum vas, quod vulgaris consuetudo flasconem appellat, de vino quod benedixit, sicut et fecerat, quando post baptismum, contra Gundebaldum perrexerat, praecipiens illi, ut tam longe ad bellum procederet, quandiu illi et suis, quibus inde dare vellet, illud vinum de praedicto flascone non deficeret. Bibit ergo inde rex, ac regalis familia et numerosa turba populi, et exinde uberrime satiantur: et vas vini detrimentum non patitur, sed benedictione Dei, per sanctum Remigium indita, more fontis inundatione repletur. Movit autem rex cunctum exercitum suum de populo [Col. 1167D] Francorum, versus Pictavos civitatem: ibi enim tunc Alaricus rex Gothorum commorabatur, et sic per pagum Turonicum pergens, et reverentiam sancto Martino atque beato Hilario exhibens, sicut locis suis lector inveniet, cum Alarico rege Gothorum in campo Moglotinse [Aemil. habet in campis Vogladensibus] super fluvium Glinno, milliario decimo ab urbe Pictavorum, bellum conseruit. Illisque inter se compugnantibus, Gothi cum rege suo nimis collisi, terga verterunt. Ludovicus, sicut solebat, victor xstitit.

LII. Cumque Alaricus interficeret, duo Gothicum contis eum ex adverso in latere feriunt: sed propter loricam qua indutus erat, laedere nequiverunt. Magis autem lorica fidei indutum Dominus per orationem [Col. 1168A] S. Remigii, patris et patroni sui, adjuvit eum Patrata siquidem victoria, et multis civitatibus suae ditioni subjugatis, usque Tolosam perrexit: et thesauros Alarici accipiens, per Engolismam civitatem, cujus muriante conspectum ejus corruerunt, interfectis Gothis Arianis, qui ibi erant, cum gloriosa victoria de multis civitatibus ad propria rediit.

LIII. Per idem tempus ab Anastasio imperatore codicillos Ludovicus rex pro consulatu accepit. Cum quibus codicillis etiam illi Anastasius coronam auream cum gemmis et tunicam blatteam misit: et ab ea die consul et augustus est appellatus. Sed et Hormisda Romanae sedis pontifex sancto Remigio, antiquae metropolis episcopo, quae tunc temporis habebat sub se duodecim civitates, et totidem episcopos [Col. 1168B] eisdem praesidentes, vices suas in regno Ludovici regis, nuper cum integra gente ad fidem conversi per sanctam ejus praedicationem, Domino cooperante, et sermonem confirmante, sequentibus signis, commisit hoc modo:

LIV. Dilectissimo fratri Remigio Hormisda. Suscipientes plena fraternitatis tuae congratulatione colloquia, quibus nos Germanae salutis tuae laetificavit indicio corporali cum spiritualibus officiis incolumitas subnixa: congruum esse perspeximus, hanc ipsam, quam mente gerimus, verbis aperire laetitiam. Agis enim summi documenta pontificis, dum et praedicanda facis, et ea insinuare non differs. Praerogativam igitur de nostri sumpsimus electione indicii, quando id operatum te esse didicimus, quod caeteris [Col. 1168C] agendum obnoxius imperamus, ut in provinciis tanta longinquitate disjunctis, et apostolicae sedis vigorem, et Patrum regulis studeas adhibere custodiam. Vices itaque nostras per omne regnum dilecti et spiritualis filii nostri Ludovici, quem nuper, adminiculante superna gratia, plurimis et apostolorum temporibus aequiparandis signorum miraculis, praedicationem salutiferam comitantibus, cum gente integra convertisti, et sacri dono baptismatis consecrasti, salvis praevilegiis, quae metropolitanis decrevit antiquitas, praesenti auctoritate committimus: augentes studii hujus participatione ministerii dignitatem, relevantes nostros ejusdem remedio dispensationis excubias. Et licet de singulis non egeas edoceri, a quo jam probavimus acutius universa servari: gratius tamen [Col. 1168D] esse solet, si ituris trames ostenditur, et laboraturis injuncti operis forma monstratur. Paternas igitur regulas et decreta sanctissimis definita conciliis, ab omnibus servanda mandamus. In his vigilantiam tuam, in his curam et fraternae monita exhortationis ostendimus. His ea, quanta dignum est, reverentia custoditis, nullum relinquit culpae locum sanctae observationis obstaculum. Ibi fas, nefasque praescriptum est: ibi prohibitum ad quod nullus audeat aspirare: Ibi concessum quod debeat mens Deo placitura praesumere. Quoties universale poscit religionis causa concilium, te cuncti fratres evocante conveniant: et si quos eorum specialis negotio pulsat intentio, jurgia inter eos oborta compesce: discussa sacra [Col. 1169A] lege determinando certamina. Quidquid autem illic pro fide et veritate constitutum, ut provida dispensatione praeceptum, vel personae nostrae auctoritate fuerit confirmatum, totum ad scientiam nostram instructa relationis attestatione perveniat. Eo fit, ut et noster animus officii charitate dati et tuus securitate perfruatur accepti. Deus te incolumem custodiat, frater charissime.

LV. Hujus sancti Hormisdae pontificatus tempore, saepe fatus Ludovicus rex gloriosus coronam auream cum gemmis, quae regnum appellari solet, B. Petro, sancto Remigio suggerente, direxit. Hic beatus Hormisda papa misit Constantinopolim ad Justinum imperatorem in legatione Germanum Capuanum episcopum, cujus animam vidit ab angelis in coelum [Col. 1169B] deferri sanctus Benedictus, qui pro curatione puellae daemoniacae ad beatum Remigium litteras suas direxit.

LVI. Post haec omnia mortuus est Ludovicus rex in pace, et sepultus est in basilica Sancti Petri apostoli quam ipse et regina sua aedificaverunt. Mortuus est autem anno quinto, postquam cum Alarico rege Gothorum pugnavit. Regnavit quoque simul annis triginta. Et eodem momento quo mortuus est Ludovicus Parisiis revelante Spiritu sancto, beatus Remigius cum esset Rhemis, defunctum fuisse cognovit, et sibi assistentibus indicavit. His ita gestis filius Clodomiri, filii Lodovici regis nomine Clodoaldus, interfectis fratribus suis, quos una cum eo post patris obitum Clotildis regina nutriebat, in clericum [Col. 1169C] se totondit, et processu temporis, vitae ac religionis suae merito patrem haereditatis a patruis regibus obtinuit: de qua Duziacum villam in pago Mosomagensi cum appendiciis suis sancto Remigio, et Rhemensi ecclesiae tradidit, et villam Riviliacum in pago Biturico sancto Dionysio delegavit. Villam quoque Noviantum in pago Parisiaco, cum omnibus ad se pertinentibus, matri ecclesiae Parisiensis civitatis, ubi presbyter exstitit ordinatus, donavit. In qua villa, plenus virtutibus, migrans ad Dominum, in ecclesia, quam ipse aedificaverat, corpore fuit in pace sepultus.

LVII. Cum episcopi demum Galliae ac Belgicae provinciarum, causa fidei ad synodum convenerunt, beatum Remigium undecunque doctissimum, et in [Col. 1169D] Scripturis sanctis eruditissimum, ac in ecclesiasticis dogmatibus exercitatum, ad idem concilium venire petierunt. Cui synodo Arianus quidem haereticus, acerrimus disputator et dialecticis propositionibus ac conclusionibus confisus, et inde nimis elatus, intererat. Ingrediente autem sancto Remigio episcoporum concilium, a multitudine fratrum exspectantium, assurgentibus omnibus, reverenter sicut angelus Dei suscipitur. Superbus autem haereticus, et male de viro Dei sentiens dedignatus est ei assurgere. Qui protinus cum sanctus ante eum transiit ita obmutuit, ut nec verbum quidem ullum effari potuerit. Exspectantibus autem omnibus, ut post allocutionem sancti Remigii haereticus ille aliquid diceret, nihil potuit loqui. Sed ad vestigia sancti [Col. 1170A] Remigii pronus cadens, nutibus veniam petiit. Cui sanctus Remigius dixit: In nomine Domini nostri Jesu Christi, veri Filii Dei vivi, si ita de eo recte sentis, loquere, et de illo, sicut catholica credit Ecclesia, crede et confitere. Ad cujus vocem ante superbus haereticus, humilis jam et catholicus, catholicam fidem de sancta et inseparabili Trinitate, ei de Christi incarnatione catholice confessus est, et in eadem confessionis suae fide se permansurum professus est. Sicque anima per infidelitatem perdito, et corporali voce propter superbiam condemnato, virtute divina sanctus Remigius et animae et corporis reddidit sanitatem: cunctis, qui aderant, seu hoc audituri erant, sacerdotibus patenter ostendens, de male sentiendo peccante in Christum, qui per humanitatem [Col. 1170B] proximus, et frater nobis fieri dignatus est, quomodo ergo peccantes in se, vel in Ecclesiam, atque rebelles, et erga post recognoscentes et poenitentes debeant agere.

LVIII. Senescente autem sancto Remigio, et Dei spiritu sibi revelante, quoniam abundantiam ipsius anni secutura esset fames: secuti sancti Joseph providentiam, de annona, quae in villis episcopii nata fuerat, vel quam ab aliis comparaverat, acervos, quos metas dicimus, fecit, ut populo fame postmodum laboraturo, inde subvenire valeret. Unde et in villa, quae Celtus dicitur, plures metas fieri jussit. Ipsi autem homines Celtenses semper rebelles et seditiosi fuerunt. Qui quadam die Dominica inebriati, coeperunt inter se dicere: Quid ille Jubilaeus (sic [Col. 1170C] enim appellabatur propter aetatis prolixitatem sanctus Remigius) facere vellet de illis metis quas congregaverat? an civitatem inde facere vellet? quia sicut turres per muros civitatis, ita per circuitum cortis, metae habebantur. Et suadente diabolo, se mutuo adhortati sunt ut focum in eas mitterent. Quod cum sancto Remigio in propinqua villa, quae Basilicae cortis dicitur, consistenti, celeri nuntio est delatum, ascendit equum, ut ad tantam praesumptionem compescendum ad Celtum veniret. Quo cum pervenit, jam ipsae metae ardebant. Beatus autem Remigius et aetate et vespertino frigore, sicut in autumno solet fieri, frigidus, de equo descendit, et a longe se calefacere coepit, tranquillo corde et ore dicens: [Col. 1170D] Semper bonus est focus si non super potest. Verumtamen omnes, qui hoc egerunt, et qui de eorum germine nati fuerint, viri ponderosi fiant, et feminae gutturosae sint. Quod ita completum est. Nam usque ad tempora Caroli Magni imperatoris, qui eosdem homines de Celto, quoniam Vicedominum in eadem villa morte erudelissima occiderunt, exterminavit, et auctoribus interfectis, consentientes per diversas provincias dispergi atque perpetuo exsilio condemnari fecit, et de caeteris villis episcopii Rhemensis eamdem villam restaurari praecepit: ita viri et feminae multati permanserunt, sicut sancti viri sententia promulgavit. Quosdam etiam de eorum progenie, qui tunc fuga lapsi, cum alii dispergebantur, remanserunt, et ad eamdem villam redierunt, nos [Col. 1171A] hanc vindictae sustinentes sententiam vidimus, sicut et Giezi, cum domo sua, maledictione Elisei, lepra multatus est (IV Reg. I).

LIX. Apte quidem sententia viri Dei, spiritu ejus repleti, quo sicut praesentes vidit, ita posteros eorum rebelles ac seditiosos praevidit: vindictam hujusmodi praesumptores non solum in se, verum et in genere contraxerunt: ut sicut peccato primi parentis, per traducem seminis, cuncti ex eo geniti peccatum ejus, et mortem corporis pro peccato illatam traxerunt, ita et genitalibus eorum praesumptorum generati, vindictam illatam generantibus sustinerent. Et quia in femineo sexu non erat, ubi vindicta similis in membris similibus monstraretur: sicut per guttur primae matris gustus illicitus [Col. 1171B] transiens, ad praevaricatricis sobolem derivavit culpam, sic et ad genitas de hac stirpe propagaretur, ignominiosa haereditas: veluti per Moysen Domino dicitur: Qui reddis iniquitatem patrum filiis ac nepotibus (Exod. XXXIV).

LX. Post praemissas autem et alias multas virtutes, quas Dominus per hunc sanctum suum operari dignatus est, gemitus et suspiria illius exaudiens, quibus dicebat: Quando veniam et apparebo ante faciem Dei (Psal. XLI); et: Satiabor, dum manifestabitur gloria tua (Psal. XVI); revelavit ei Dominus, consolans eum, imminere diem obitus sui: Qua de re, secundum sacros canones testamentum rerum suarum condidit, ad haereditatem illam festinans, de qua Propheta dicit: Cum dederit dilectis suis [Col. 1171C] somnum, haec est haereditas Domini (Psal. CXXVI). Omnis qui dormit in morte, perdit haereditatem. Sed cum dederit dilectis suis somnum, haec est haereditas Domini, quia electi Dei postquam pervenerint ad mortem, tunc inveniunt haereditatem. Sic sanctus Remigius terrenam derelinquens haereditatem, accepit aeternam, quia oliva fructifera per lucida misericordiae opera exstitit in domo, videlicet Ecclesia Dei. Unde speravit jure in misericordia Dei sui, veraciter dicens: Fuerunt mihi lacrymae meae panes die ac nocte (Psal. XLI); quia sicut corpus satiatur pane, ita de lacrymis reficitur anima, quoniam exinde sperat remissionem peccatorum habere. Dies vero et nox, pro saeculi diversitate ponuntur: quia sive in prosperis rebus, sive in adversis, [Col. 1171D] desiderii sui lacrymas Deum desiderans anima fundit, sciens scriptum: Vanum est vobis ante lucem surgere: surgite postquam sederitis, qui manducatis panem doloris (Psal. CXVI). Ante lucem quippe surgere est, priusquam claritas aeternae lucis et retributionis appareat, in praesentis vitae nocte gaudere. Sedendum prius est, ut post recte surgamus; quia quisquis nunc se sponte humiliat, hunc sequens gloria exaltat. Manducat autem panem doloris, qui gemit in hac peregrinatione, et coelesti [Col. 1172A] desiderio ad aeternam anhelat patriam. Condito siquidem testamento, et dispositis omnibus, quia ut scriptum est, verus agricola, omnem vitis verae palmitem fructum ferentem purgat, ut fructum plus afferat (Joan. XV): oculorum corporalium lumine aliquandiu est privatus, quatenus mentis oculis intentius quae superna sunt, ad quae toto desiderio anhelabat, contemplari valeret. Studebat autem in suae probationis tentatione semper gratias agere, hymnis Dei et laudibus diebus ac noctibus vacans, ac fideli mente intelligens, quoniam qui humiliter flagella suscipiunt, post flagella sublimiter ad requiem suscipiuntur. Quod et in eo Dominus in praesenti volens ostendere, quasi pignus aeternae lucis antequam decederet, visum ei restituit: unde, sicut [Col. 1172B] et de amissione luminis, nomen Domini benedixit. Et non post longum spatium sciens adesse diem sui transitus, per missarum celebrationem, ac sacrae communionis largitionem, valefaciens et dans pacem filiis suis, postquam per viginti et duos annos in clericali ordine, in episcopatu vero [74] septuaginta et quatuor continentissime ac religiosissime fidelis servus et prudens Domino ministravit, nonagesimo sexto [a 1Kb] aetatis suae anno, Idibus Januarii, sancti certaminis cursu consummato, fide servata, cum multiplici bonorum operum fructu et animarum lucro, ut diu desideravit, anima coelos penetrans, terrae corpus reddidit; accipiens stolam albam, animae scilicet beatitudinem sempiternam, donec in resurrectione alteram accipiat stolam, beatam, [Col. 1172C] videlicet una cum anima resumpta glorificandi corporis immortalitatem.

LXI. Beatus igitur athleta Dei, confessor officio, martyr quoque studio, invictus certamine palmam, quaerens sanguine. Quem quia diu contigit in corpore vivere, necesse fuit etiam longiora carnis et diaboli, et pravorum hominum tormenta tolerare. Quia enim adjuvante se Domino, virtutem patientiae fortiter servare contendit, et in pace Ecclesiae vixit, et tamen martyrii palmam tenuit. Consummato ergo feliciter cursu, ad sanctorum apostolorum ac martyrum consortium confessor Domini pretiosus Remigius post mortem corporis gloriose pervenit, sicut attestatur apostolica illi gratia collata, gens videlicet Francica, ad fidem Christi per eum conversa, [Col. 1172D] et baptismi gratia consecrata: martyrii palma, longanimitas patientiae in longaevitate ipsius vitae: confessoris gloriae, orthodoxae fidei praedicatio, et virtutum tam in vita ipsius corporis, quam et post obitum praeclara ostensio.

LXII. Caeterum cum funus sanctissimum deferretur ad sepulturam versus ecclesiam sanctorum martyrum Timothei et Appollinaris, secus ecclesiam sancti Christophori martyris, in loco ubi ex tunc et nunc crux est posita, et ubi multa miracula Deus [Col. 1173A] postea pro sancto Remigio ostendit: ita feretrum est aggravatum, ut nullo modo quocunque ingenio, vel a quantiscunque hominibus posset moveri. Et stupentibus omnibus, et petentibus Dei omnipotentiam, vel dignaretur ostendere, in quo loco ejusdem sancti sui corpus vellet reponi, designaverunt ad basilicam praefatorum martyrum, et feretrum moveri non potuit. Proposuerunt ut ferretur ad ecclesiam sancti Nicasii, et moveri non potuit. Proposuerunt, ut ferretur ad ecclesiam sanctorum Sixti et Sinicii, et nec sic moveri potuit: tandem coacti, quoniam parva ecclesiola erat, in honore beati martyris Christophori, sed nullum corpus nominati sancti in ea jacebat, et in qua eique circumjacentibus atriis ex antiquo erat coemeterium Rhemensis ecclesiae: petierunt [Col. 1173B] ut Dominus declararet si in eadem ecclesia vellet illud corpus sanctissimum poni. Et sic tanta facilitate motum est feretrum, ut nullum onus portantes sentirent: sepultum est autem illud venerabile corpus in eadem ecclesiola, ubi altare est in honore sanctae Genovefae, quae familiarissima exstitit beato Remigio. Quod manifestum est actum fuisse divina dispositione, atque ipsius voluntate, ut sicut res, suo nomine acquisitae, juxta sacras leges episcopio ecclesiae Rhemensis erant unitae: ita et quae ipsius meritis erant de caetero acquirendae Rhemensi Ecclesiae, in cujus jaceret territorio unirentur.

LXIII. Post cujus obitum cum lues inguinaria populum primae Germaniae devastaret, et omnes Rhemensis provinciae incolae hujus cladis terrerentur [Col. 1173C] auditu, concurrit Rhemensium populus ad sancti sepulcrum, congruum hujus causae flagitare remedium [a 1Kb] . Accensis quoque cereis, lychnisque non paucis, hymnis psalmisque coelestibus per totam excubat noctem. Mane autem facto, quid adhuc precatui desit, in tractatu rimatur. Repererunt etenim, revelante Deo, qui sanctum suum mirificari voluit apud homines, quem apud se mirificum habebat, qualiter oratione praemissa, adhuc majori propugnaculo urbis propugnacula munirentur. Assumpta igitur palla de beati sepulcro, componunt eam in modum feretri; accensisque super cruces cereis atque super ceroferariis, dant voces in canticis, circumeunt urbem cum vicis, nec praetereunt ullum hospitium, quod non hac circumitione concludant. Quid plura? [Col. 1173D] Non post multos dies, fines hujus civitatis Rhemensis lues aggreditur memorata. Verumtamen usque ad eum locum accedens, quo beati pignus accessit, ac si constitutum cerneret terminum, intro ingredi ullo modo non est ausa: sed etiam quae in principio pervaserat, hujus virtutis repulsu reliquit. Qui beatissimus pontifex, et in vita corporis, et post obitum, sicut infirmis sanitatum gratiam reddidit, sic et in pervasores saepissime ultor exstitit.

LXIV. Erat enim haud procul a basilica campus tellure fecundus (tales enim incolae oleas vocant), et hic datus sancti basilicae fuerat. Quem unus e civibus [Col. 1174A] pervadit, despiciens hominem, qui eum sancto loco contulerat. Qui cum ab episcopo ac loci praeposito crebro conventus fuisset, ut quae injuste pervaserat, redderet; parvipendens verba, quae audiebat, pertinaci direpta defensabat intentione. Denique causa exstitit, et non devotio, ut properaret ad sancti basilicam. Arguitur iterum a loci proposito pro pervasione campi, sed nihil dignum ratione respondit. Explicitisque negotiis, ascenso equo, ad domum redire disponit: sed obstat nisui ejus sacerdotis injuria. Nam sauciatus a sanguine, diruit in terram. Obligatur lingua, quae locuta fuerat campum tollere: clauduntur oculi, qui concupierant: manus contrahuntur, quae rapuerant.

LXV. Tunc balbutiens, et vix sermonem explicare [Col. 1174B] valens, ait: Deferte me ad basilicam sancti, et quantumcunque super me auri est, ad sepulcrum ejus projicite: peccavi enim, auferendo res ejus. Aspiciens autem dator campi hunc cum muneribus deferri, ait: Ne accipias, quaeso, sancte Dei, munera ejus, quae nunquam cupide accipere consuevisti. Ne sis, deprecor, adjutor ejus, qui inflammante concupiscentia, rerum tuarum nequam possessor exstitit. Nec distulit sanctus audire vocem pauperis sui. Nam homo ille licet jussisset dari munera, ostendit sanctus Domini se illa non acceptasse. Unde rediens pervasor domum, amisit spiritum, recepitque Ecclesia res suas.

LXVI. Sepulto siquidem, ut praediximus, corpore beati Remigii in ecclesia sancti Christophori, cum [Col. 1174C] multa et stupenda miracula in eadem ecclesia per merita ejus, Domini gratia fierent, ampliata et exaltata est ipsa ecclesia. Et facta crypta retro altare, in quam transferretur corpus sanctissimum, effossum est de loco in quo erat, ut in fossam factam in memorata crypta deponeretur, sed nullo modo moveri potuit. Superveniente autem nocte, et pernoctantibus fratribus in hymnis et canticis, multis accensis luminaribus, circa mediam noctem sopor in omnes irruit. Et evigilantibus eis, Calendis Octobris cum sanctissimo corpore sepulcrum inventum est, angelicis manibus positum, in fossa cryptae, retro altare factae. Tantaque evigilantes odoris suavitate repleti sunt omnes qui adfuerant, ut humana lingua hoc effari non valeat: et sic per totam diem et in [Col. 1174D] crastinum ipse odor in eadem ecclesia perseveraverit. Ipsaque die translationis ejus, cum divinis laudibus sumpta sunt reliquia a corpore illius, de capillis videlicet ejus, et casula, ac tunica ipsius; et involutum est corpus illius integrum, sed exsiccatum de brandeo rubeo.

LXVII. Processu denique temporis Pippinus rex, Caroli Magni pater, volens episcopii Laudunensis villam, quae Anisiacus dicitur, accipere quasi sub censu, sicut et alias quasdam fecerat, venit in ea manere. Ubi cum dormiret, venit ad eum sanctus Remigius, dicens: Tu quid hic facis? Quare intrasti [Col. 1175A] in hanc villam quam mihi te devotior homo dedit, quamque ego ecclesiae dominae meae sanctae Dei Genitricis donavi? Et flagellavit eum satis duriter, ita ut livores postea in corpore ejus parerent. Et cum disparuit beatus Remigius, Pippinus surrexit, ac valida correptus febre, quantocius ab ipsa villa recessit. De qua febre non parvo tempore laboravit. Et deinceps princeps regni, usque ad moderna tempora, ibi non mansit, sicut nec in Codiciaco vel Juliaco, nisi Ludovicus rex Germaniae, quando super fratrem suum Carolum regnum ejus invasit, in Juliaco mansit, et in die crastina, turpiter ante ipsum fratrem fugiens vix evasit.

LXVIII. Nostra aetate colonus quidam villae Rhemensis episcopii, quae plumbea Fontana dicitur, manebat [Col. 1175B] juxta fiscum regium, qui Rosetus vocatur, et nec peculium, nec messem, vel pratum propter fiscalinorum infestationem quiete habere valebat. Unde saepe justitiam apud regios ministeriales petiit, quam obtinere non potuit. Tandem invenit sibi salubre consilium. Nam coxit panes et carnes, et accepit cervisiam in vasculis, prout potuit. Quae omnia in vase, quod vulgo benna dicitur, collocavit, et carro superposuit: sicque junctis bobus, candelam in manu habens, ad basilicam sancti Remigii properavit. Quo perveniens, de pane et carne ac cervisia matricularios pavit, candelam ad sepulcrum sancti posuit, et ejus auxilium contra opprimentes se fiscalinos expetiit. Pulverem quoque de pavimento ecclesiae, quantum valuit, collegit, et in panno ligavit, [Col. 1175C] et in praedictam bennam misit, et desuper linteum, sicut supra corpus mortui affectari solet, composuit, et cum carro suo ad propria remeavit. Quicunque autem de obviantibus eum interrogabant, quid in illo carro duceret, respondit se sanctum Remigium ducere. Et admirabantur omnes in dicto et facto illius, putantes illum esse amentem. Perveniens autem cum eodem carro in pratum suum, in eo pastores pascentes diversi generis animalia de fisco Roseto invenit: et invocato sancto Remigio, ut eum contra oppressores suos adjuvaret, coeperunt boves et vaccae cum maximis mugitibus invicem se cornibus impetere; hirci hircos, caprae capras cornibus impugnare; porci cum porcis confligere; verveces cum vervecibus se collidere, pastores se fustibus [Col. 1175D] et pugnis mutuo percutere. Et levato maximo turbine pastores, ejulantes animalia secundum genus suum cum maximo sonitu et strepitu ita coeperunt versus Rosetum fugere, ac si maxima multitudo insequentium eos cum flagellis persequeretur. Quod videntes et audientes fiscalini, nimio terrore perculsi, non putaverunt se vel una hora vivere posse. Unde correcti a praesumptione sua, ab afflictione pauperis sancti Remigii adeo cessaverunt ut postmodum idem pauper homo pacifice et sine inquietudine possideret sua. Et quoniam juxta fluvium Saram in loco lutoso manebat, maximam molestiam in suis habitaculis a serpentibus sustinebat. Qui accipiens pulverem quem de pavimento ecclesiae sancti Remigii [Col. 1176A] colligens secum detulit, per sua habitacula sparsit, et postea serpens eis in locis, in quibus pulvis sparsus fuerat, non apparuit. Quibus ostensis miraculis, certo indicio colligere possumus, quia si non haesitantes in fide, in tribulationibus nostris auxilium sancti Remigii ex corde petierimus, et ab angelorum Satane, qui in serpente matrem humani generis allocutus deceperat (Gen. III), infestinationibus, et a pravorum hominum improbitatibus, ejus meritis et intercessionibus liberabimur.

LXIX. Tempore Ludovici imperatoris, duo fratres Franci forestarii ejus, invaserunt partem de silva, quam in saltu Vosagi, ut supra ostendimus, sanctus Remigius in vita sua pretio comparaverat, intra fines, dicentes quod plus pertineret silva illa ad [Col. 1176B] fiscum imperatoris, quam ad partem sancti Remigii. Contradicentibus autem hominibus de potestate Rhemensis ecclesiae unus eorum altercando venit ad porcos suos, quos in eamdem silvam ad pastionem miserat, inter quos lupum invenit. Quem ascendens equum, velociter est insecutus. Et volens eum percutere, equo expavescente collisit caput ad unum fustem de ipsa silva, ita ut cerebrum illius in terram defluxerit: et mortuus est. Frater vero ejus concite pergens in partem alteram, pervenit ad quamdam petram, et dixit: Omnibus notum sit, quia usque ad hanc petram est ista silva imperatoris. Et cum percuteret eamdem petram dolatoria quam in manu portabat, exsilierunt ab illa particulae in oculis ejus, et excaecatus est. Sicque ambo receperunt [Col. 1176C] mercedem praesumptionis et mendacii sui.

LXX. Quidam vir nobilis de territorio Nivernensi, obtentis reliquiis B. Remigii, oratorium in ejus honore in proprietate sua aedificavit: ubi Dominus multas virtutes per merita ipsius sancti sui ostendit. Cum autem defuncto Ludovico imperatore, Aquitani gentilitia mobilitate absque jugo principis, prout quisque poterat, se efferre, et ad invicem pugnare, ac per contiguos pagos debacchari coeperunt, pauperes homines substantiolas suas in ecclesiis reponere studuerunt. Unde confusi opinione virtutum, quae ibi fiebant, ad salvandum sua in eodem oratorio quique poterant, certatim reposuerant. Audientes autem praedones idem oratorium multis plurimorum opibus refertum aggressi sunt eas deripere. Quorum [Col. 1176D] unus obseratum ostium pede percussit, ut seram effringeret, et mox eidem ostio pes ejus adhaesit, et resupinus praesumptor in terram cecidit. Quod videntes alii, aufugerunt. Ipse autem miser cruciatu cogente, cum maximo ejulatu coepit culpam suam fateri, et cum lacrymis amarissimis profiteri quod si Deus per merita S. Remigii pedem illius ab ipso compede solveret, nunquam ulterius de ipsa vel de alia ecclesia quidquam tolleret, vel tolli, quantum in ipso esset, ullo modo consentiret. Caballum quoque suum cum sella et alia quae potuit, ad eamdem ecclesiam donavit: sicque post confessionem et lacrymas atque professionem et votum, pes ejus ab ostio, cui inhaeserat, est solutus. Verumtamen postea de ipso [Col. 1177A] arido pede claudus remansit, usque dum computrescente crure ac femore post diuturnum laborem mortuus fuit.

LXXI. Quando tres fratres reges, Clotarius, Ludovicus et Carolus, regnum post patris sui obitum inter se diviserunt, episcopium Rhemense, quod tenebat Folco presbyter, Carolus inter homines suos divisit, villam Juliacam Richuvino in beneficium dedit. Cum autem uxor illius, nomine Berta, in cubiculo villae ipsius jaceret, venit ad eam sanctus Remigius, dicens: Non est iste locus tuus ad jacendum. Alterius meriti et officii debet esse, qui hanc villam habere et in hoc cubiculo jacere debet. Surge quantocius, et hinc abscede. Quod illa parvipendit, putans se visum inane videre. Altera vice venit ad eam [Col. 1177B] sanctus Remigius, et dixit ei: Cur hinc non abscessisti, sicut tibi praecepi? Vide ne amplius te hic inveniam. Quod illa, ut prius, pro nihilo duxit. Tertio ut venit ad eam sanctus Remigius, dixit: Nonne jam semel et secundo tibi praecepi, ut hinc abscenderes. Sed quia contempsisti hinc pergere, aliorum deportatione abscedes. Et percussit illam virga, quam tenebat in manu. Quae, toto corpore in maximum tumorem converso, quod vidit, viro suo Richuvino et aliis quamplurimis dixit, et per aliquantos dies severrime cruciata, vitam finivit. Cujus corpus vir ejus in ecclesiam sancti Remigii deportari, eamque ibidem sepeliri fecit. Mirantur quidam, quod cum vindicta mortali illam de praedicta villa expulit, et corpus ejus in ecclesia sua sepeliendum recepit: quod nemo [Col. 1177C] mirabitur, si perpenderit qua intentione sancti vindictas in delinquentes exerunt; videlicet ut si se recognoverint, hic recipiant quod merentur, ne post mortem aeternis suppliciis crucientur, sicut in libro Regum legimus de propheta illo, qui inobediens ori Domini exstitit, et a leone percussus interiit; et post ultionem perceptam, a leone corpus illius intactum permansit (III Reg. XIII): si autem hi se non correxerint, in quos vindictae procedunt, ut alii de flagellis eorum emendentur, et metuentes corrigantur, sicut scriptum est: Mulctato pestilente, sapientior erit parvulus (Prov. XXI). Causantur etiam aliqui, quoniam sanctus Remigius nunc in rerum suarum invasores, et familiae suae oppressores non vindicat, sicut praecedentibus temporibus egerat, usurpantes [Col. 1177D] psalmi versum: Signa, inquiunt, non videmus, jam non est propheta, et nos non cognoscet amplius (Psal. LXXIII). Sed non hinc causandum, verum dolendum atque timendum est, quia impletur nostris, quod praedictum est antiquis temporibus. Scriptum est enim in Apocalypsi: Factus est sol ut saccus cilicinus (Apoc. VI). In extremo quippe nostro tempore sol quasi cilicinus saccus ostenditur: quia fulgens vita praedicantium, ante reproborum oculos aspera et despecta probatur, et sanctorum miracula per contemptum peccantibus, justo judicio subtrahuntur, sicut scriptum est: Nequando convertantur, [Col. 1178A] et sanem eos (Isa. XLI); quatenus plenius obruantur suppliciis, qui nunc gaudent etiam in delictis. Verumtamen hic sanctus imitator Domini sui, qui non omnia vindicat, ut ejus ostendatur patientia: nec omnia inulta dimittit, ut ejus probetur providentia: licet non tam frequenter exerat in perniciosos vindictam, non usquequaque inulta nostris temporibus deserit praesumptorum piacula.

LXXII. Nam Blithgarius quidam [a 1Kb] nuper mansum de thesauro ecclesiae in villa Tenoilo pretio apud Bernardum custodem obtinuit, unde famulos sancti Remigii cum flagellis ejecit. Conclamantibus autem eis sanctum Remigium, ut eos adjuvaret, idem Blithgarius cum irrisione illis respondit: Modo parebit qualiter vos sanctus Remigius adjuvabit. Videte [Col. 1178B] quomodo in adjutorium vestrum venit. Et inter haec verba cum maximo clamore ingemuit, et incredibiliter inflando intumuit, sicque medius crepuit, et mortuus est. Quibus auditis, divinam in nobis vindictam pertimescentes, blasphemiam in Deum et sanctos ejus magnopere caveamus, studentes ne ecclesiasticam familiam crudeliter tractemus, et ne contra mala proximi, pertrahamur ad retributionem mali vel ad livorem odii: ne per tentamenta diaboli, ad delectationem vel consensum peccandi: ne contra flagella summi opificis, proruamus in excessum murmurationis. Licet enim non fiant nobis tam frequentia ac reverenda per hunc servum suum miracula, tamen certi esse debemus, quia non subtrahit civitati suae ac nobis civibus suis continua [Col. 1178C] intercessionis suae auxilia, sicut de Jeremia legimus: Hic est, inquit, fratrum amator, et populi Israel: hic est, qui multum orat pro populo et universa sancta civitate Jerusalem (II Mach. XV)

LXXIII. Anno Incarnationis Dominicae octingentesimo quinquagesimo secundo, nuper adhuc ampliata ipsa ecclesia, cum de loco cryptae prioris sepulcrum una cum beati Remigii corpore translatum est in cryptam, majori et pulchriori opere factam, ipsum corpus sanctissimum, sicut et in anteriori translatione, ab episcopis Rhemorum dioeceseos integrum inventum est, et brandeo rubeo involutum. Et cum de ipso sepulcro in locello argenteo est transpositum, pars de ipso brandeo cum sudario quod fuerat super caput ejus, assumpta in scriniolo eburneo, [Col. 1178D] secus altare sanctae Mariae in civitate honore debito veneratur. Locellus autem argenteus, cum corpore ipsius sancti, sepulcro marmoreo, in quo ante jacuerat, superpositus fuit, et reliquiae, quae ad caput illius extra sepulcrum repertae fuerant, in sepulcro, in quo jacuerat, a praefatis episcopis fuerunt positae Kal. Octob, quo Kalendarum die et altera ejus translatio ante plures annos fuerat celebrata. Cum autem sanctissimum corpus ejus de sepulcro in praedictum locellum argenteum translatum fuit, Rado tunc subdiaconus Ecclesiae Suessionicae, qui cum episcopo suo Rothado illuc convenerat, jam per [Col. 1179A] annum integrum, dolore dentium, adeo die noctuque vexabatur, ut sensum prae nimio dolore metueret perdere. Qui dum episcopi in compositione sancti corporis intenderent, maxillam in qua dolore vexabatur, loco in quo corpus sanctum jacuerat, apposuit; et mox ab ipso dolore liberatus, deinceps dentium dolorem non sensit, sicut post viginti quinque annos idem referre curavit. Et ipso die in quodam oratorio, ubi memoria beati Remigii colitur, in pago Ribuario, duo contracti sanati fuerunt. Ex tempore quidem primae ac secundae translationis, sicuti et ante, multae et insignes virtutes in eodem loco per ipsius sancti merita ex diversis infirmitatibus sunt operatae. Quas quidem habemus descriptas, sed hic propter pluralitatem, et quia saepius ibidem ostenduntur, [Col. 1179B] omisimus ponere.

LXXIV. Quia ex digestis virtutibus abundantissime claret, quam insigni illum Dominus gloria et honore dignatus sit coronare, et ut erat in conspectu ejus, mirabilem hominibus demonstrare: de quibus, fratres charissimi, brevi epilogo quaedam commemoremus: ut contemplemur, qualiter hic beatissimus patronus ac protector noster, sanctorum tam Veteris quam Novi Testamenti, Patrum spiritu, scilicet diversitate operationum, unius ejusdemque spiritus a diversis accepta, vivens in corpore plenus fuerit, et post obitum consors miraculis claruit. In eo namque quod coelitus praenuntiatus, et ex nomine designatus exstitit, repraesentatos nobis Isaac patriarcham et Joannem Baptistam videmus (Gen. [Col. 1179C] XVII; Luc. I): in eo, quod sanctificatus necdum natus, et ab adolescentia in reclusione populi devitavit praesentiam, item Jeremiam et Joannem Baptistam (Jer. I; Luc. I): in eo, quod ab episcopis provinciae Rhemensis et clero ac populo electus, et signis super eum divinitus ostensis, est ordinatus episcopus, Matthiam, qui ab apostolis, et caeteris fidelibus electus et oblatus Domino, divina est sorte ordinatus apostolus (Act. I): in eo, quod inter amarissimos hujus saeculi fluctus, meritorum atque virtutum, orationum ac praedicationum remigio sanctam Ecclesiam ad portum aeternae lucis gubernavit, Noe, qui arcam praesignantem Ecclesiam, in diluvio erexit Gen. VII): in eo, quod splendida facta est ejus facies de praesentia Christi, Moysen (Exod. XXXIV): in eo, [Col. 1179D] quod inter flammas et residua, quae necdum ignis voraverat, stetit, et incendium se transire prohibuit, Aaron (Num. XVI): in eo, quod rebus insensibilibus maledicens, cultores earum damnavit sterilitate, David (II Reg. I): in eo, quod tria millia virorum, praedicatione sua conversorum, vigilia sancti Paschae baptizavit, et puellam a morte resuscitavit, beatum Petrum qui in sancta Pentecoste totidem millia Judaeorum ad fidem convertit, et baptizari fecit, et Dorcam a morte resuscitavit ((Act. II et IX): in eo, quod ferocissimos barbaros a feritate sua mitigavit et Rhemis ad baptizandum conclusit, quibus post sacrum baptisma panem coeli et spiritualem potum dedit, Eliseum, qui hostes venientes in Samaria [Col. 1180A] conclusit, quibus cibum et potum dari praecepit (IV Reg. VI): in eo, quod parvissimos liquores superabundare fecit, Eliam et item Eliseum (III Reg. XVII; IV Reg. IV): in eo, quod regi Ludovico praedixit prophetico spiritu quae sibi suisque posteris erant ventura. Isaiam, qui regi Ezechiae quae illi suisque erant futura praedixit (IV Reg. XX): in eo, quod longe positus corpore, praesens spiritu, obitum regis cognovit, itidem Eliseum, cujus cor praesens erat, quando Naaman in occursum Giezi de curru suo descendit (IV Reg. V): in eo, quod revelante sibi Spiritu sancto famem futuram praenoscens, providentiam quomodo laboraturo fame populo subveniret adhibuit, Joseph (Gen. XLI): in eo, quod ut justus justificaretur adhuc, corporalium lumen oculorum aliquandiu [Col. 1180B] amisit, et postea visum recepit, Tobiam (Tob. II et XI). Sed et quia vitis verae palmes fructum ferens, purgatus est, quo fructum plus afferret, cum oculorum mentis lumine, quod non amiserat, lumen corporalium oculorum, quod aliquandiu amiserat, in tentatione patiens, et laudes referens, post tentationem autem probatus, lumine corporalium oculorum recepto, ut in amissione Dominum benedixit, Job consideramus: qui patiens in tentatione, nomen Domini benedixit, et post tentationem probatus, duplicia sua possedit (Job II et XLII): in eo, quod die sui recessus cognito, per missarum celebrationem suis valefecit et obiit, beatum Joannem apostolum et evangelistam: in eo, quod palla sepulcri cladem ingainariam restrinxit ac repulit, [Col. 1180C] egregium Paulum, cujus sudario ac semicinctiis sanabantur aegroti (Act. XIX): in eo, quod zelo justitiae et vivens in corpore, et post obitum in delinquentes vindictas exercuit, item Moysen, Phineen, Josue et Eliam, Petrum Simonis Magi, Ananiae et Sapphirae percussorem, et Paulum Elimae magi excaecatorem: in eo, quod sanctissimum corpus ejus prius in designata nutu divino ecclesia sepultum, et postea angelico ministerio de loco ad locum est deportatum, Habacuc prophetam, qui manu angeli de Judaea super lacum Babylonis est deportatus, indeque in Judaeam revectus (Dan. XIV): et Moysen qui a Domino, angelico utique ministerio, fuit sepultus: cujus sepulcrum sicut nemo usque in praesens novit, [Col. 1180D] ita cujusmodi ordine sepulcrum istius sancti translatum fuerit, nemo cognoscit (Deut. XXXIV).


Versus inscripti sepulcro S. Remigii.

Hic famulus Hincmar Domini, sacra membra locavit
   Dulcis Remigii, ductus amore pio.
Qui prius est sanctus, mundo quam matre creatus
   Et magnus dictus coelitus ore Dei,
Bis denos binosque gerens feliciter annos,
   Sorte Dei sumpsit pontificale decus.
Sexaginta simul bis septem manserat annis
   Istius urbis honor, praesul et orbis amor.
Vitam defunctis reddens, quoque lumina caecis
   Egerat et vivens plurima mira satis.
[Col. 1181A] Nam domuit fera corda, animo pius, ore profusus.
   Sicambrae gentis regia sceptra sacrans.
Nonaginta quidem sex cum compleverat annos,
   Splendida lux nostras deseruit tenebras.
Idus jam plenas cum Janus mensis haberet,
   Emeritus miles proemia digna capit.
Isdem Hincmarus prius hac in sede sacerdos
   Post triginta loco constitit et numero:
Cui sextus decimus sub hac radiante lucerna
   Remigio Rhemis munia cara dedit.
Annis septenis, quinis ac mensibus egit
   Pastoris curam, haec recolenda patrans.
Octingenteno quinquagenoque secundo,
   Quo Deus est anno Virgine natus homo:
Tertius et Carolus regni componeret actus,
   [Col. 1181B] October primam cum daret atque diem,
Ac tercentenus octavus tangeret annus.
   Hic justus Domini quo petit astra poli,
Tercentum fuerant tres et deni quater anni,
   Quo vitae Francos gurgite lavit ovans.
Ipsius is precibus coelesti in sede locetur,
   Quem terris coluit verus amator. Amen.

LXXV. Accidit autem postea, peccatorum meritis exigentibus, ut Dominicae Incarnationis anno 882, Carlomanno regnante, praedicto domino Hincmaro archiepiscopo satagente, transferretur venerabile pignus corporis hujus sacratissimi Patris et domini nostri Remigii, propter infestationem paga norum, ad villam ipsius jam supra taxatam, nomine [Col. 1181C] Sparnacum, quia civitas Rhemorum tunc tem poris non habebat in ambitu sui murum. Cujus obtentu totius tunc pagi, ad quem delatum munus hoc habetur amantissimum, provisa probatur salus a pervasione barbarorum, vel incursu praedonum. Post Hincmari denique pontificis obitum, desiderabilis hic sacrorum thesaurus membrorum ad Orbacense perducitur monasterium. Hic quoque beatissimi hujus patroni nostri suffragiis omnis commoditas aeris circumquaque degentibus attribuitur incolis, cum insolita fertilitate telluris.

LXXVI. Post decessum vero saepe dicti praesulis Hincmari, cum pontificatus subiisset honorem Fulco, sui primo praesulatus anno reterre decrevit alma beatissimi Patris nostri ossa. Quod ubi aggreditur, [Col. 1181D] perveniente jam eo cum coepiscopis et cleri plurimis ad locum ubi pignus servabatur pretiosum, cum esset magna coeli serenitas, sed fervens admodum siccitas, subito se tantus effudit imber, ut totius hujus superficiem terrae videretur ubertim irrigasse. In crastinum vero, dum sacra referre promovent munera, cuncta clara, cuncta jucunda, cuncta mundanae speciei redduntur amoena. Prosperoque progressu, confluentibus undique populis, ad vicum deveniunt Calminiacum, in quo nonnulla Pater hic eximius, adhuc carne septus, virtutum dignoscitur exhibuisse magnalia. Hic membra veneranda in ecclesia deponentes ejus nomine dedicata, noctis quiete fessa levant corpora.

[Col. 1182A] LXXVII. Post requiei subsidium, jam terras solis illustrante jubare, voces undique Deum benedicentium concrepant, atque laudantium, quod eis pastorem, patronum, ac protectorem redderet corporaliter proprium, quem semper apud divinam clementiam intercessorem, et assiduum se habere confidant advocatum. Praefatus interea praesul, coelestium sacramentis mysteriorum rite celebratis, imminentis juga cum laudibus scandit montis, comitantibus undique secus populorum stipatus catervis. Hic ubi pro populi delictis, et ira mitigationis coelestis ad Dominum fudisset orationem, paululumque processissent, adhuc clarificare Christus, mirificare, atque glorificare disponens hunc beatissimum Patrem nostrum in terris, quem magnificare cum angelis [Col. 1182B] elegerat in coelis, quanti sit apud se meriti concurrenti propalare decernit multitudini.

LXXVIII. Accedit itaque mulier caeca, nomine Doda, manu sibi gressus regentis innixa: quae mox ut cominus approperaret, visum sibi restitui coram omnibus impetrat. Quod praesul audiens, hymnum laudis Dei cum populo, magno repletus gaudio, concelebrat. Necdum finierant odas exsultatione coelum replentes, et ecce frustratus quidam multis gressu diebus cum integra procedit incolumitate laetabundus.

LXXIX. Transiere cum laudibus inde paulisper: et mulier quaedam manuum potita sanitate succedit. Duplicant ergo, triplicantque comitantia gratiarum actiones agmina. Tremefacti proximi quique mirabilium magnitudine, tantisper a tanta deliberant [Col. 1182C] secedere sanctitatis sublimitate. Nec vox reciproca laudantium defecerat ab ore, dum puer quidam, Grimoldus nomine, diu lumine privatus, os quoque miserabiliter a rectitudinis loco distortus, invisaque deformitate turbatus, a parentibus obviam delatus, pristinum quem dudum amiserat visum est consecutus, et in propriam sanctissimi Patris hujus opitulatione mirabiliter est effigiem restitutus. Interjecto velut unius horae spatio, puer alius a contractione corporis ejusdem patroni suffragiis feliciter est erectus. Cohors igitur devota melodiis Davidica nequaquam sufficiens reboare carmina, maximo cordis affectu permota, inter laudum voces, eliciente gaudio lacrymis ora rigare profusis, et suspiria, singultusque formare pro canticis. Concurrentium quoque nimia [Col. 1182D] stipatio plebium, sacri muneris gerulum deosculari gestientium loculum, importunitate valida vehentium coepit figere gressum. Mirorum siquidem, quae gerebantur, percrebrescebat opinio: certatimque tam sani, quam diversis calamitatibus attriti, properare studebant, cupientes intueri magnalia quae Dominus omnipotens in sancti sui clarificatione multiplicare proposuerat. Pro magno namque sibi damno sibi quisque reputabat, imo delictum deputabat, non modo si non procederet, verum si postremus accederet. Approperantes autem cives obviam, dum grata deferri cernunt munera, terrae se prosternentes soli deosculantur terga. Suspicientesque, ubi contemplantur loculum pretiosae divini diadematis gemmae [Col. 1183A] bajulum, multas inter eximia gaudia lacrymas fundunt: obsecrantes ne amplius ejusdem Patris affici censeantur absentia; quin perpetua mereantur gratulari praesentia. Pater interea beatissimus filiorum devotioni praeclaris favens nutibus, addit adhuc divinis plebem suam multipliciter exhilarare mirabilibus. Etenim dum clerus cum sacerdotibus, psalmis, hymnis, et canticis intonant spiritualibus, populus etiam jubilationis immensae reboat vocibus, ut mirabilem Deum in sanctis suis jucundioribus adhuc praeconarentur animis, pristinam multitudo languentium sospitatem manifeste conspicitur recuperare, levatis pluribus varia peste corporibus. Adeoque per singula pene momenta, coelestia pandebantur miracula, ut ad haec locorum vel temporum [Col. 1183B] vix enumeranda censeri valerent interstitia.

LXXX. Tunc igitur Osanna quaedam mulier, cum admiratione gaudentium, celeri meruit prosperitate recipere visum: et post pusillum claudus quidam felici munere consequitur gressum. Deodata quaedam patefactis aurium januis adipiscitur auditum. Quidam nomine Teuto desiderabili potitur illuminationis dono. Item quaedam mulier eodem gavisa laetatur beneficio. Similiter Ansoldus quoque lumine, quod nimio flagrabat assequi desiderio, fido ceu credidit animo, Patris hujus piissimo perfruitur suffragio. Quidam Gerbertus paralysis est a dissolutione sanatus. Quidam quoque alius ejusdem muneris exsultat hic largitate perfunctus.

LXXXI. Cumque certatim quique studio piae devotionis [Col. 1183C] obviam studerent occurrere, ac non modo benigni cordis intentionem; quin etiam rerum temporalium exhibitionem, prout cuique facultas suppetebat afferrent, mulier quaedam paupercula de civitate properans in occursum, manu cereum ferebat, qui accensus nunquam fuerat. Mirabile dictu, subito coelitus nutu divino cereus in manu gerentis est illuminatus. Ipsum quoque dum per totam defert illa viam, Dei confitendo miraculum, nequaquam superni luminis amittit ille beneficium, donec mirifici pignora patris in stationis propriae perferrentur domum, sicque a pontifice solemnia celebrarentur missarum. Tunc femina cereum lumine flagrantem mirabili basilicae tradit custodi, qui ob supernae gratiae quod contigerat gaudium, luminaria quaecunque per ecclesiam [Col. 1183D] videbantur ardere mandat exstingui, lumineque divinitus hoc dato rursus accendi: hujus vero partem cerei coelo dati miraculi decernit in testimonium reservari.

LXXXII. Rotgardis quaedam femina de pago castricio gradiendi carens officio pristinae gaudet cum incolumitatis dono: ut quae plaustro devehente fuerat adducta, propriis postmodum pedibus remeare valeret ad sua. Praeterea mulier quaedam secum parvulam sex annorum fere defert filiam, nomine Wulfidem: quae dum quadam die cum coaevis luderet, ab aliqua transeunte forte muliere percussa fuerat in capite. Quo ictu laesa, ita ut ejus retro reflexum inhaerere cervici videretur occipitium, nec in aliam caput reclinare [Col. 1184A] partem valeret: cibi vero nullam nisi liquidam sumere sustentationem posset: quae integrum sub tali ferme labore duxerat anni curriculum. Quam mater affectu diligens tenero, deque salutis ipsius sollicita recuperatione, studuit obviam deducere, dumque cominus ob densitatem multitudinis non valet accedere, procurat aliquantulum vulgus antecedere. Mox in via, per quam iter erat agendum, sese prosternens simul cum sobole, fulta valida fide, preces ad Deum devota dirigit mente. Necdum ab oratione cessarat, et ecce ipsius coepit vociferari filia, quam genitrix, ut maternis consoletur blanditiis, surgens intuita, caput ejus ab inflexione videt ad propriam rectitudinis lineam remeasse. Tunc nimia hilaritate repleta, sed et de prolis sanitate confisa, [Col. 1184B] perlustrans vulneris locum, cernit sanguine madidum, nervosque diu contractos ac si funes extendi productos. Sic accepta misericordiae quam quaesierat benedictione, domum laeta cum gratiarum revertitur actione.

LXXXIII. Hac igitur dignitate clarificationis, et rerum gestarum admiratione cohors stipata, votoque gratulationis, arreptum toto fervoris iter annisu cum canticis hymnisque percurrere satagebat. Praecesserat equidem praesul, sed reversus cleri comitantibus choris pretiosissimum propriis thesaurum sumit humeris: et sic ad ipsius propriam beatissimi domum Patris cum magna perfert gloria jubilationis. Ast ubi pervenitur in ecclesiam, quae competere visa sunt rite dispositis, inchoata jam victimae spiritalis immolatione, mulier quaedam de pago Trecassino membrorum [Col. 1184C] omnium agitatione mulctata, veniens coram altari ruit in pavimento: ibique miserabiliter diu vexata, hujus piissimi consolatoris miseratione surgit incolumis effecta. Quae super eventu tantae consulta calamitatis, necem se propriae confitetur perpetrasse matris. Missarum denique solemnibus ex more peractis, sua quique repetunt reversuri mature in crastinum, ad hoc tutelae suae praesidium in civitatem perferendum. Mane jam facto, dum ad condictum studiose contenditur, Erluidis quaedam mulier haud procul ab urbe degens, ad tantae processionis spectaculum disponebat exire, quatenus optatae sospitatis uti mereretur munere, quae quia jam per quinquennium languore pressa partem corporis dextram praemortuam, peneque gestabat inutilem, [Col. 1184D] nisu quo poterat accedere, et ad visendum sacri muneris hujus loculum sese molitur promovere. Cumque tali conamine jam fere medium peragrasset itineris hujus spatium, non valens ultra procedere, gravi corruit confecta labore. Meditatur domum redire; sed nequit hoc ullatenus adimplere: quae postquam hac aliquandiu nutans jacuit haesitatione, demum resumpto moliminis ausu tentat an valeat adhuc aliquantulum propinquare. Moxque divina miserante clementia vigor aegris additur nisibus: viribusque cum salubritate receptis, libera festinans celeritate, nimiaque tripudians hilaritate, quo decreverat aegrota se trahere, agili coepit incessu gaudens approperare. Infirmitatis etiam suae solamen [Col. 1185A] manuferens baculum, iter peragit destinatum: non ut ejus amplius egeret auxilio, sed ut id in hujus datae sibi sanitatis responderet testimonio. Perveniensque quo desideraverat, laudabunda devotas interventori suo rependit gratias. Hicque prolatum dimittens bacillum, priscae calamitatis suae solatium, alacris jam, nec opis hujus indiga, repetit iter emensum, referens laeta quaesitum divinae consolationis suffragium.

LXXXIV. Adveniens itaque pontifex cleri magnatumque stipatus agmine, victima salutis oblata, vestibus albis indutus, cum choris psallentium, gratissimum deducit ad moenia civitatis thesaurum. Illis autem feliciter eo progredientibus, et gratanter ad destinatum locum tendentibus, omnipotens [Col. 1185B] Deus in hujus charissimi sui glorificatione fontem suae benignitatis ac largitatis abunde dignatus est effundere: ut vix lingua quaelibet effari valeat, quae hoc tunc itinere per ipsa pene momentanea gesta probantur horarum interstitia. Nam tantam Dominus hic operatus est hac die miraculorum magnitudinem: ut viri quatuor, feminae vero novem visum, viri quoque duo gressum recipere mererentur. Cum hujus itaque praeclarae gratulationis admiratione in civitatem ad ecclesiam Dei Genitricis prosperrima pervenitur exsultatione. Sicque lucerna haec lucens et ardens aeternaliter in altaris sistitur crepidine. Dum praesul igitur ad sacrandum vivifici munus accedit mysterii, quis tam ferreum pectus, tam lapideum cor gessit, qui [Col. 1185C] non gemitus ederet, pectus tunderet, lacrymas funderet, dum tam stupenda divinorum dona charismatum conspiceret? Quis etenim queat enumerare mirorum copiam coelitus hic ea die profusam? Nemo revera qui valeat expedire sermone, quot aegrotantes sanati, quot titubantes erecti, quot ipsa die diversis hic sunt cladibus absoluti.

LXXXV. Post expleta mysticorum discedentes sacra maturabant quique repetere sua. Sed inter abscedendum minax oriri territatio: nubes teterrimae, terribilesque consurgere, truculenta polum caligine claudere, micare fulgura, concrepare tonitrua, grandoque solum verberare coepit non minima, quo terrore percussi rediere plurimi, clementiam deprecantes Altissimi, quatenus hujus intercessione [Col. 1185D] Patris beatissimi mererentur ab his imminentibus periculis erui. Mirum in modum perturbatio, quae terrorem incusserat, immutari, nubium clarescere tenebrositas, cessare fulgura, mitigari tonitrua, cunctaque sedari coepit ac dissipari tempestas, et ex truci conversa in exoptabilem pluviam grandine, telluris ubertim superficies, quae nimio solis exusta fervebat ardore, perfusa fecundo salubriter refoveretur humore. Sicque manifeste dignosci datur indignationis ad horam concitata permotio salutis immutata subsidio. Denique benignissimi Patris hujus solatio totius dirae pestis nostris videtur finibus eliminata corruptio: salubris aer, pluvia data congruens: timor etiam, qui regnum pervaserat, [Col. 1186A] hostilis in spem paulatim securitatis tranquillitate vertitur pacis.

LXXXVI. Hac eadem praefata scilicet illationis sacri corporis in urbem die, tingui fervida jam solis oceano rota petente, quidam Nivolus nomine de villa quae vocatur Dominica, Rhemorum montis in latere sita, surdus et mutus, manibus quoque per annos novem debilis, ac pedibus, qualicunque per totam diem valuit conamine, ab ipsius surgentis aurorae lumine, per quinque ferme passuum repens millia, vix ad ipsius aedis sepulcri limina quasi decima tandem pervenit hora, qui dum veniens sacrum corpus ibidem non adesse comperisset, templique fores seris diligenter obfirmatis clausas perspiceret, cadens in faciem super terram, quadam [Col. 1186B] praesumptionis importunitate, sanctitatis aures clandestino coepit clamore pulsare, tam magno se conquerens labore fatigatum, nec sibi fore permissum videre saltem loculum sacri pignoris bajulum, qui tamen ejus sibi posse subvenire celsum nequaquam diffideret praesidium. Talia denique dum tacita secum volutat mente, salutis vigor ipsius per membra quoque sensim coepit irrepere, priscasque stupet simul omnium se vires sensuum recuperare. Cumque rumor operationis hujusce quibusdam nuntiantibus aures percelleret plurimorum, certatim quique procurrunt, admiranda Dei magnalia laetantes aspiciunt, ovanter hominem ad locum venerandi sepulcri perducunt, campanas pulsant, laetabundis Deo laudes vocibus intonant. Hujus miraculi [Col. 1186C] permoti fama quamplurimi, domum petunt ecclesiae, videre cupientes magnalia Dei, videntes ut audierant divinarum signa virtutum, manibus gratanter in coelum porrectis benedicunt Dominum. Quod divae benignitatis miraculum valde tunc profuisse dignoscitur ad eorum solatium, qui se corporaliter deseri tanto querebantur patrono; quibus tamen specialiter se non deesse, tali pietatis patratae declaravit indicio.

LXXXVII. In ecclesia quoque beatae Dei Genitricis, ubi venerabile Patris hujus servabatur pignus, nonnulli diversi aegroti sunt interim curati languoribus. Nam quidam nomine Natalis de Burdenaco, mulier etiam dicta Teutberga, item mulier altera nomine Guntildis, hujus patrocinio Patris [Col. 1186D] visum recipere meruerunt, alia quaedam quoque mulier unius oculi visum in eadem domo recuperavit amissum. Quaedam praeterea puella cognomine Florgildis, ex villa quae vocatur Caucella secus Libram rivulum sita, quatuor circiter aetatis annos gerens, lubricando prolapsa utrumque sibi genu debilitaverat: ita clauda facta, ut omnino nec gressum figere, nec pedibus valeret insistere; quam parentes ejus, quamvis pauperes, de sospitate tamen ipsius solliciti, per diversas deferre sanctorum curaverunt ecclesias. Ast ubi jam per duodecim fere annorum spatium tali vexaretur languoris acerbitate, nec remedium doloris posset invenire; comperiens de relatione sacri corporis, operumque [Col. 1187A] miraculis, quo valuit nisu repere coepit; nec se carpento permittit imponi, sed tractu prout valet illud agere gestit iter. Ad templum vero perveniens, quo pretiosum salutis audierat munus inesse, fusis Domini clementiam votis pro sui flagitat liberatione, sed et propriis fertur pavimenta lacrymis humectasse. Quae postquam per tres ita dies egisset, dum denuo precibus incumberet, divina sibi gratia superveniente, vim medicinae vix valens ferre, magnis coepit vocibus strepere, et ejulatus acerbos edere; sicque nodis nervorum resolutis, omniumque poplitum contractione relaxata, unius horae ferme spatio, viribus exhausta jacuit quasi mortua. Sed qui contulit absolutionis opem, roboris addidit quoque vigorem. Moxque ceu de gravi evigilans somno [Col. 1187B] ubi supernum sibi sentit obvenisse beneficium, pignoris almi petit loculum, cujus gratia sibi contigisse non haesitabat remedium. Dehinc gratias hic agens, ibidemque degere gratificata decernens, et precibus crebris insistens, debitas medicatori suo celebrat excubias, ac salutaris quotidie libaminis offert oblationes.

LXXXVIII. Fuit autem Rhemis in praefata Dei Genitricis ecclesia corpus illud sacratissimum beatissimi patroni nostri Remigii, dum praememoratus antistes dominus Fulco praesulatus fungitur officio, scilicet [Col. 1188A] usque ad episcopatum venerabilis Herivei archiepiscopi, qui cessante. Normannorum persecutione, per solam Dei clementiam pace recuperata, munus idem supernum propria sepulturae ipsius referre decrevit intra moenia: quod dum convocatis quibusdam regni proceribus agere maturaret, accumulare dominus ejus non distulit clarificationem suorum repetentis ossium sedem. Contigit enim, dum magna populi confluentis stiparetur caterva postquam sunt urbe egressi, quidam claudus et ariditate nervorum poplitumque contractus, Abraham nomine, qui scabellulis haerens per terram se tantummodo trahebat, ut poterat, ubi secus urbem veniens iter ad sancti basilicam inchoasset intendere, divina tactus potentia, compagum duritia resoluta, coepit [Col. 1188B] ad salutis extendi remedia. Quem sospitate recepta pluribus vidimus annis incolumen erectum, gradientem, collataque sibi prosperitate gaudentem. In eo vero loco, ubi hoc salutis accidit donum, posita deinceps exstat columna, cruce praefixa glorificationis hujus continens monimenta. Sed et tam prius creberrime, quam postea, clarissimis saepe multiplicibusque miraculis ejus sepulcri decoratur ecclesia, quae nequaquam litteris habentur comprehensa: sunt namque multimoda.




[Col. 1187]
XXII. ENCOMIUM EJUSDEM SANCTI REMIGII, ER HINCMARUM ARCHIEPISCOPUM RHEMENSEM.
(Apud Surium, ibid.)

[Col. 1187C] I. Videamus etiam quomodo hic beatus Pater et pastor noster benedictionibus sibi a legislatore Deo datis, ipsius auxilio in saeculi hujus convalle lacrymarum ascensiones in corde suo disposuit, et de virtute in virtutem gratia Dei provectus excrevit, usquequo eum, quem semper desideravit spiritu, facie ad faciem videre promeruit. Idem namque Dominus in Evangelio dicit: In domo Patris mei mansiones multae sunt (Joan. XIV). Quod quasi exponens Apostolus dicit: Alia claritas solis, alia claritas lunae, alia claritas stellarum. Stella enim a stella differt in claritate; sic et resurrectio mortuorum (I Cor. III). Quia in illa aeternae beatitudinis vita non dispari, unusquisque juxta dispar meritum locum disparem percipit. Sed ejusdem disparilitatis damna non sentit, quia tantum sibi, quantum perceperit, sufficit. Et catholica [Col. 1187D] doctrina didicimus, quia distinctae conversationes hominum singulorum, agminum coelestium ordinibus congruunt, et in eorum sortem per conversationis similitudinem deputantur.

II. Nam sunt plerique, qui parva capiunt, sed tamen haec eadem parva pie annuntiare fratribus non [Col. 1188C] desistunt. Isti itaque in angelorum numerum currunt. Et beatus Remigius, licet multiplex scientia Dei dono in eo esset, ut fidelis servus et prudens, conservis suis in tempore mensuram tritici, id est pro captu audientium, ministravit (Luc. XII): et secutus Apostolum, prius barbaris lac potum dedit, non escam (I Cor. III). Et teste Malachia, quia sacerdos angelus Domini est (Mal. II): unde et sanctus Remigius sacerdos magnus angelorum consortium meruit.

III. Et sunt nonnulli, qui divinae largitatis munere referti sacramentorum coelestium summa et capere praevalent, et nuntiare. Quo ergo isti, nisi inter archangelorum numerum deputantur? Et beatus Remigius sapientiam loquens inter perfectos, quando male sentientem haereticum de vero Dei Filio in synodo catholicorum episcoporum convertit, in archangelorum [Col. 1188D] numero meruit deputari.

IV. Et sunt nonnulli qui mira faciunt, signa valenter operantur. Quo igitur isti, nisi ad supernarum virtutum et numerum et sortem congruunt? Et beatus Remigius, et in corpore positus, et post obitum, ut supra ostendimus, mira fecit, signa valenter operatus [Col. 1189A] est: ad supernarum igitur virtutum sortem et numerum congruit.

V. Et sunt nonnulli, qui etiam de obsessis corporibus malignos spiritus fugant, eosque virtute orationis et vi acceptae potestatis ejiciunt. Quo itaque isti meritum suum, nisi inter potestatum coelestium numerum sortiuntur? Et sanctus Remigius virtute orationis, et vi acceptae potestatis, ut supra ostendimus, de obsessis corporibus malignos spiritus effugavit. Ergo inter potestatum coelestium numerum sortem accepit.

VI. Et sunt nonnulli qui acceptis virtutibus etiam electorum hominum merita transcendunt. Cumque et bonis meliores sunt, electis quoque fratribus principantur. Quo ergo isti sortem suam, nisi inter principatuum [Col. 1189B] numeros acceperunt? Et beatus Remigius, hujus Rhemorum civitatis archiepiscopus, sanctis fratribus Vedasto scilicet a se ordinato in Attrebato, Medardo in Viromandis, Lupo Suessonis, Genebaldo in Lauduno et reliquis in subjectis sibi civitatibus electis fratribus principatus, sortem suam inter principatuum numeros accepit.

VII. Et sunt nonnulli, qui sic in sibimetipsis cunctis vitiis, omnibusque desideriis dominantur, ut ipso jure munditiae dei inter homines vocentur. Unde et ad Moysen dicitur: Ecce constitui te deum Pharaonis (Exod. VII). Quo ergo isti, quorum comparatione caeteri homines, ut ita dixerim, servi sunt, nisi inter numeros dominationum currunt? Et beatus Remigius cunctis vitiis, omnibusque desideriis in semetipso [Col. 1189C] dominatus, jure munditiae solus faciem Christi videre potuit, quando ad eum, et ad regem Ludovicum ac reginam, caeterosque astantes in oratorio sancti Petri, ut supra est demonstratum, advenit, et ut servo sibi subjecto baptizando regi potestative praecepit, dicens: Depone colla, Sicamber: et Pippinum regem, villam Anisianum de Ecclesia Laudunensi auferre molientem flagellavit. Inter principatuum ergo numeros sortem suam accepit.

VIII. Et sunt nonnulli, qui dum sibimetipsis vigilanti cura dominantur, dum se sollicita intentione discutiunt, divino timori semper inhaerentes, hoc in munere virtutis accipiunt, ut judicare recte et alios possint. Quorum profecto mentibus dum divina contemplatio praesto est, in his velut in throno suo [Col. 1189D] Dominus praesidens aliorum facta examinat, et cuncta mirabiliter de sede sua dispensat. Quid ergo isti nisi throni sui conditores sunt, vel quo, nisi ad supernarum sedium numeros ascribuntur? Per quos dum sancta Ecclesia regitur, plerumque de quibusdam suis infirmis actibus etiam electi judicantur. Quod et per sanctum Remigium actum fuisse legimus, quando electum Dei Genebaldum episcopum de suis infirmis actibus judicavit, et post judicium cordi suo Domino praesidente, ipsius jussione in ordine episcopatus illum restituit. Constat igitur beatum Remigium ad supernarum sedium numerum esse ascriptum.

IX. Et sunt nonnulli, qui tanta Dei ac proximi dilectione [Col. 1190A] pleni sunt, ut Cherubim jure nominentur. Quia enim Cherubim plenitudo scientiae dicitur, et Paulo docente didicimus, quia plenitudo legis charitas (Rom. XIII): omnes qui Dei et proximi charitate caeteris amplius pleni sunt, meritorum suorum sortem inter Cherubim numeros perceperunt. Et qui ea, quae superius de eo lecta sunt, sollicita mente intendit, quam plenus charitate fuerit, patenter intelligit: quantaque scientia repletus exstiterit, dictis et factis suis, et testimonio sancti papae Hormisdae, ex praemissis advertit. Igitur sanctus Remigius meritorum suorum sortem inter Cherubim numeros percipere studuit.

X. Et sunt nonnulli, qui supernae contemplationis amoris facibus accensi Conditoris sui desiderio anhelant, [Col. 1190B] nil jam in hunc mundo cupiunt, solo aeternitatis amore pascuntur. Terrena quaeque abjiciunt, cuncta temporalia mente transcendunt. Amant et ardent, atque in ipso suo ardore requiescunt. Amando ardent, loquendo et alios accendunt. Et quos verbo tangunt, ardere protinus in Dei amore faciunt. Quid ergo istos nisi Seraphim dixerim? Quorum cor in ignem conversum, lucet et urit: quia et mentium oculos ad superna illuminant, et compungendo in fletibus, vitiorum rubiginem purgant. Quia ergo ad amorem sui Conditoris inflammati sunt, quo nisi inter Seraphim numerum sortem suae vocationis acceperunt? Qualiter autem beatus Remigius in amorem sui Conditoris arserit, loquendo et alios accenderit, gens integra Francorum, cum rege ad fidem catholicam [Col. 1190C] praedicatione illius converso, testatur. Qualititer vero terrena quaeque abjecerit, cuncta temporalia mente transcenderit, solo aeternitatis amore pastus ad amorem sui Conditoris inflammatus exstiterit, fidem faciunt verba, quibus Conditoris desiderio succensus, pene continue ore, semper autem corde dicebat: Fuerunt mihi lacrymae meae panes die ac nocte. Sitivit anima mea ad Deum vivum, quando veniam et apparebo ante faciem Dei, satiabor dum manifestabitur gloria ejus (Psal. XLI et XVI). Inter Seraphim ergo numerum sortem suae vocationis accepit. Cum quibus sancta ejusdem viri apostolici anima una cum suis consortibus in coelesti laetatur gloria.

XI. Sed tunc nimirum multo perfectius idem et sui [Col. 1190D] comparticipes laetabuntur, cum recepta carne immortali, receptis in eadem beatitudine conservis suis et fratribus cunctis, quos adhuc in terris certare conspiciunt, non habebunt ultra quo intuitum cogitationis suae foras vel ad modicum mittant, habentes secum intus Deum, de cujus visione superna gaudeant. Ubi illud primum et maximum Domini mandatum integrum perficietur, ad cujus perfectionem in hac vita justi pro suis quique viribus accinguntur: Diliges Dominum Deum tuum ex toto corde tuo, et ex tota anima tua, et in tota mente tua, et diliges proximum tuum sicut teipsum (Matth. XXII; Marc. XII). Quia quo vicinius praesentem Domini vultum cernunt, eo se ardentius ejus dilectioni totos impendunt, quo [Col. 1191A] proximos suos omnes esse electos, ac Deo dilectos agnoscunt. Quo corda illorum non minus quam sua, sincero amore referta respiciunt, eo illos ipsi non minus quam seipsos amare delectantur. Nam pro fideliter laborantibus in hujus vitae agone sancti Deum orant, eisque compatiuntur. Sed et pro eis, ut supra dictum est, qui propter bona quidem opera ad electorum sortem sunt praeordinati, sed propter mala aliqua, quibus polluti de corpore exeunt, post mortem castigandi pro qualitate operum poenis excipiuntur, et purgati ad beatorum perveniunt requiem. Pro his vero, qui jam corporibus exuti sunt, aeternis suppliciis traditi, quamvis in suae naturae bonitate misericordiam habeant, jam auctoris suae justitiae conjuncti, tanta rectitudine constringuntur: ipsi quippe judici [Col. 1191B] concordant, cui inhaerent: et eis quos eripere non possunt, nec ex misericordia condescendunt, quia tanto illos a se vident extraneos, quanto et ab eo, quem diligunt, auctore suo conspiciunt repulsos: et erecti jam per justitiam judicii, eis nullo modo ex aliqua compassione miserentur. Verum et ante retributionem extremi judicii, injusti in requie quosdam justos aspiciunt, ut eos videntes in gaudio, non solum de suo supplicio, sed etiam de illorum bono crucientur. Justi vero in tormentis semper intuentur injustos, ut hinc eorum gaudium crescat, quia mala conspiciunt, quae misericorditer evaserunt. Tantoque majores ereptori suo gratias referunt, quanto vident in aliis quid ipsi perpeti, si essent relicti, potuerint. Nec illam tantae beatitudinis claritatem [Col. 1191C] apud justorum animum fuscabit aspecta poena reproborum: quia ubi jam compassio miseriae non erit, minuere procul dubio beatorum laetitiam non valebit. Et quamvis eis sua gaudia ad perfruendum plene sufficiant, mala tamen reproborum absque dubio semper aspiciunt. Quia qui creatoris sui claritatem vident, nihil in creatura agitur, quo videre non possint.

XII. Sicut igitur audita sanctorum gloria, audita reproborum miseria, auditis hujus sanctissimi patroni nostri meritis, auditis beneficiis, quae in miraculorum patratione ac sanitatum largitione, credentes et devoti homines ipsius patrociniis per donum gratiae meruerunt, ut nobis talia ejus intercessione impertiri desideramus, ita et auditis ultionum vindictis, [Col. 1191D] quae peccantes ac rebelles, ipsius meritis per retributionem justitiae sustinuerunt, in peccatis, et quod adhuc est gravius, in peccatorum pertinacia rebelles persistere timeamus, ne similibus aut gravioribus suppliciis obruamur, si tantis ac talibus exemplis cognitis, nec beneficiis ad bene agendum provocamur, nec territi vindictis a malis nos cohibemus. Flagellorum enim vindictae nobis illatae, si nos a peccando revocant, et ad poenitentiam provocant, et post poenitentiam nos crimina non remaculant, finis sunt nostrorum praecedentium peccatorum. Sin aliter, sunt initium sequentium tormentorum. Cognoscentes ergo hunc patronum ac protectorem nostrum esse unum de illis de quibus scriptum est: [Col. 1192A] Hi sequuntur Agnum quocunque ierit (Apocal. XIV), timeamus in conspectu Dei et in oculis ejus peccare: peccantes autem non erubescamus peccata nostra, quae novit, Deo, et illi corde contrito et humiliato per lacrymas confiteri, et indulgentiam cum dignis poenitentiae fructibus postulare. Nemo aliqua suorum numerositate vel enormitate scelerum confusus, de salute impetranda diffidat, et barathrum desperationis incidat, juxta illud Salomonis: Impius cum venerit in profundum malorum, contemnit (Prov. XVIII). Habemus enim confitentes peccata nostra, et petentes veniam, de impetranda indulgentia anchoram fidei ac spei, per Joannem apostolum nobis depromptam: Si confiteamur, inquit, peccata nostra, fidelis et justus est Deus ut remittat nobis peccata [Col. 1192B] nostra (I Joan. II). Et quia sine peccato in hac vita esse non possumus, prima salutis spes est confessio, ne quisquam se justum putet, et ante oculos Dei, erigat cervicem: deinde dilectio, quia charitas operit multitudinem peccatorum (I Petr. IV). Pulchre autem utrumque Apostolus simul nobis insinuat, quod et rogare pro peccatis debeamus et impetremus de Deo indulgentiam cum rogamus. Ideo et fidelem dixit Dominum ad remittenda peccata, fidem pollicitationis suae servantem: quia qui orare nos pro debitis et peccatis docuit, paterna misericordia promisit et veniam secuturam. Justum quoque eum asseverat, quia verae confessioni juste dimittit. Peccata nostra praeterita in baptismatis perceptione nobis donata sunt, attamen post baptisma multa commisimus, [Col. 1192C] sed lavari iterum baptismatis aqua non possumus. Quia ergo et post baptisma inquinavimus vitam, baptizemus lacrymis conscientiam, et quasi quotidiano Jordanis baptismate lacrymis conscientiam nostrae compunctionis ab omni vitiorum subripientium contagione purgemus, juxta eum qui dicit: Lavabo per singulas noctes lectum meum, lacrymis meis stratum meum rigabo (Psal. VI). Unde recte Jordanis rivus judicii interpretatur. Quia nimirum electi quique quo sollicitius suam conscientiam discutiendo examinant, eo latiores ex intimo cordis fonte lacrymarum fluvios fundunt. Et quia minus perfectos se esse deprehendunt, sordes suae fragilitatis undis poenitentiae diluunt, et parvulos cogitatus suos ad petram, videlicet Christum, allidunt, omnesque [Col. 1192D] sensus mentis ac corporis petra spiritalis exercitus circumcidere student. Petra, inquit, erat Christus (I Cor. X). Cujus fide, spe et charitate non solum in baptismate, sed et in omni prorsus actione, devota purificantur corda bonorum. In quo pietatis exercitio si nos viderit hic dominus et patronus noster fideliter laborare, data intercessionis manu cursum nostrum juvabit, qualiter ad portum aeternae salutis pervenire possimus. Legit enim in lumine incircumscripto cum beatissimis spiritibus gloriae Conditoris sui assistens, quia libenter obliviscitur omnipotens Deus quod nocentes fuimus, paratus est poenitentiam nostram nobis ad innocentiam deputare. In die quippe baptismatis omnibus nos antiqui [Col. 1193A] hostis operibus, atque omnibus pompis abrenuntiare promisimus, sed quod promisimus minime servamus. Ad exercenda prava opera, ad concupiscendas mundi pompas dilapsi sumus. Inquinati ergo post aquam salutis, renascamur ex lacrymis. Apud misericordem namque judicem, nec ille fallax habebitur, qui ad veritatem revertitur etiam postquam mentitur. Quia omnipotens Deus dum libenter nostram poenitentiam suscipit, ipse suo judicio hoc quod erravimus abscondit . . .

XIII. Caeterum nemo fidelium de hujus patroni nostri meritorum in coelis virtute dubitet, cui adhuc mortali carne in terra degenti Dominus potestatem dedit ligandi et absolvendi, mortuos suscitandi, omnem languorem et omnem infirmitatem curandi [Col. 1193B] (Matth. XVIII). Ad cujus corporis sepulcrum, sicut multis indiciis frequenter est demonstratum, viventes aegri veniunt et sanantur. Perjuri veniunt, et a daemonio vexantur. Daemoniaci veniunt, et liberantur. Quomodo ergo vivit illic, ubi vivit, si in tot miraculis vivit hic, ubi corpus ejus mortuum jacet? Hunc ergo in causa nostri examinis quam cum districto judice habemus, patronum faciamus. Hunc in die tanti terroris illius, defensorem adhibeamus. Certe si apud quemquam magnum judicem causa quaelibet nostra esset die crastina ventilanda, totus hodiernus dies in cogitatione duceretur, aliquem patronum quaereremus, magnisque precibus ageremus, ut apud tantum judicem nobis defensor veniret. Ecce districtus judex Christus venturus est, tanti [Col. 1193C] illius angelorum archangelorumque concilii terror adhibetur. In illo conventu causa nostra discutitur, et tamen nos patronum modo quem praesto habemus, non quaerimus, quem tunc defensorem habeamus. Adest defensor noster beatus Remigius, rogari vult atque, ut ita dixerim, quaerit ut quaeratur. Hunc ergo adjutorem nostrae orationis quaeramus, ut tunc protectorem nostri reatus inveniamus. Quia ne punire peccatores debeat, rogari vult, et ipse qui judicat. Unde et tam longo tempore comminatur iram, et tamen misericorditer exspectat. Sic autem nos et misericordia ejus refoveat, ut nullo modo negligenter reddat. Sic peccata nostra perturbent, ut mens in desperationem non proruat. Quia etsi praesumentes metuimus, et metuentes speramus, [Col. 1193D] aeternum regnum citius adepturi sumus, istius patris et patroni nostri meritis et Deo dignis orationibus. Curramus ergo velocissimis fide pedibus, extensis mentium manibus, ad protectionem illius, atque ad sacratissimum corpus cum fletibus insistamus. Promereri nos veniam ejus intercedentibus meritis deprecemur, ut quia nostris non possumus, ejus meritis apud Dominum veniam impetremus. Et qui velamen bonorum operum, quo peccata nostra tegamus, non habemus, ejus meritis, et intercessionibus, puris confessionibus et profusis lacrymis, ante ejus sanctam memoriam procidentes nostra crimina diluamus, et bonis operibus abstergamus. Sed et ubicunque in adjutorium nostrae salutis [Col. 1194A] fideliter eum invocaverimus, non deerit ab exauditione, inhaerens Christo, sicut et alia eminentiora membra ipsius qui ubique praesens est majestate, quique dum districtus judex sustinet, et adhuc manum non exerit in percussione, dum a retributione ultionis intimae; esse quaedam temporis securitas indicetur, debemus malum quod sequitur, flammarum scilicet poenas aeternas, intolerabiles atque continuas pensare, pensantes gemere, gementes vitare ea quae commisimus peccata indesinenter aspicere, aspicientes flere, flentes abstergere. Crimina in quibus delectabiliter diu jacuimus, non perfunctorie, sed quotidie atque si fieri potest, continue amarissimis lacrymis studeamus abluere, eleemosynis abstergere, sacris hostiis expiare. Haec est pacis petendae [Col. 1194B] nostrae legatio, quae regem ad discutiendum et judicandum nos venientem placat. Nulla prosperitatis transitorie laetitia dissolvat, nec mentis nostrae oculos ea quae sunt transitoria obstruant, ne caecos ad ignem ducant.

XIV. Curandum quoque magnopere nobis est, et cum magnis quotidie fletibus cogitandum, quam saevus, quam terribilis sua in nos opera requirens in die exitus nostri princeps hujus mundi veniet, si etiam ad Deum carne morientem venit, et in illo aliquid quaesivit, in quo invenire nil potuit? Quid ita nos miseri dicturi, quid acturi sumus, qui innumera mala commisimus? Quid requirenti adversario et multa suae in nobis invenienti dicemus, nisi solum quod nobis est certum refugium, solida spes: quoniam [Col. 1194C] a peccatis quae post baptismum commisimus, lacrymis abluti per confessionem et dignos poenitentiae fructus expiati et meritis ac orationibus sanctorum Christo reconciliati atque per acceptionem corporis et sanguinis ejus, in fide recte permanentes, unum cum illo facti sumus ipsi incorporati, in quo princeps hujus mundi et suum aliquid requisivit et invenire minime potuit? Quoniam solus est inter mortuos liber (Psal. LXXXVII), a quo nos et a peccati jam servitio veraci libertate solvimur, quia ei qui vere liber est, per corporis et sanguinis cujus acceptionem unimur. Sicut enim vere carnem corporis nostri Christus assumpsit, et vere homo ille qui ex Maria Virgine natus est Jesus, Dei Filius est, non quemadmodum alii homines per gratiam, sed [Col. 1194D] natura Filius ex substantia Patris: ita vera est caro, et verus est sanguis ejus, quae ad manducandum et potandum in mysterio sumimus, sicut ipse testatur. Et nos qui vere sub mysterio carnem et sanguinem corporis sui sumimus, per ea naturaliter unum cum illo efficimur. In quibus manet post consecrationem similitudo panis et vini, ne quidam sit horror cruoris, sed manet in eis gratia redemptionis. De naturali enim in nobis Christi veritate, ipse ait: Caro mea vere est esca, et sanguis meus vere est potus. Qui edit carnem meam, et bibit meum sanguinem in me manet et ego in eo (Joan. VI). De veritate carnis et sanguinis ejus non relictus est ambigendi locus. Nunc enim et ipsius Domini professione et fide nostra [Col. 1195A] vere caro est, et vere sanguis est. Et haec accepta atque hausta, id efficiunt, ut et nos in Christo, et Christus in nobis sit. Est ergo in nobis ipse per carnem, et sumus in eo dum secum hoc quod nos sumus in Deum est. Quoniam autem in eo per sacramentum communicatae carnis et sanguinis ejus simus, ipse testatur dicens: Et hic mundus me jam non videt; vos autem me videbitis, quoniam ego vivo, et vos vivetis, quoniam ego in Patre meo, et vos in me, et ego in vobis (Joan. XIV): ut cum ille in Patre per naturam divinitatis est, nos contra in eo per corporale ejus nativitatem, et ille rursum in nobis per sacramentorum inesse mysterium creditur. Quam autem naturalis in nobis hoc unitas sit, ipse ita testatus est: Qui edit carnem meam, et bibit sanguinem [Col. 1195B] meum, in me manet et ego in eo. Non enim qui in eo erit, nisi in quo ipse fuerit ejus tantum in se assumptam habens carnem, qui suam sumpserit. Perfectae autem hujus unitatis sacramentum, ipse docet dicens: Sicut misit me vivens Pater, et ego vivo per Patrem, et qui manducaverit me, id est carnem meam, et ipse vivet per me (Joan. VI). Vivit ergo per Patrem, et quomodo vivit per Patrem, eodem modo nos per carnem ejus vivimus. Omnis enim comparatio ad intelligentiae formam praesumitur, ut, id de quo agitur, secundum propositum exemplum assequatur.

XV. Haec ergo vitae nostrae causa est, quod in nobis carnalibus, manentem per carnem Christum habemus, victuris nobis per eum, ea conditione, quia vivit ille per Patrem. Si ergo nos naturaliter secundum [Col. 1195C] carnem per eum vivimus, id est naturam carnis suae adepti, quomodo non naturaliter secundum spiritum in se Patrem, habeat cum vivat ipse per Patrem? Per Patrem autem vivit, dum nativitas non alienam intulit diversamque naturam, dum quod est et ab eo est, nec tamen ab eo per aliquam incidentem naturae dissimilitudinem separatur, dum in se per nativitatem habet Patrem in virtute naturae, cui veraciter unimur per incarnationis suae mysterium. Quod quotidie in catholica celebratur Ecclesia, sicut praefiguratum legitur in sacra historia: Venit Elias ad Jordanem, et exutus pallio suo percussit aquas ac divisit (IV Reg. II): venit Dominus ad fluvium mortis, quo genus humanum mergi consueverat, et exuens se ad tempus habitu carnis quem sumpserat, [Col. 1195D] mortem moriendo percussit ac vitae nobis iter resurgendo patefecit. Recte enim per Jordanem fluxus nostrae mortalitatis ac defectus exprimitur, quia et Jordanis Latine descensus eorum dicitur, et ipse fluvius in mare Mortuum influens, laudabiles suas ibi perdit aquas. Transit autem Elias diviso Jordane per siccum, transit et Eliseus: quia resurgens a mortuis Salvator, fidelibus quoque suis spem resurgendi tribuit. Transito Jordane Elias dedit optionem Eliseo postulandi quae vellet. Et Dominus impleta resurrectione gloria, plenius discipulorum sensibus, inseruit, quod et antea promisit: Quia quodcunque petieritis in nomine meo hoc faciam (Joan. XIII et XV). Petiit Eliseus ut fieret spiritus Eliae duplex in se. et [Col. 1196A] edocti a Domino discipuli promissam spiritus gratiam accipere desiderabant qua non uni tantum genti Judaeae, quam ipse praesens in carne docuit, sed et cunctis per orbem nationibus praedicare sufficerent. An non duplicem spiritus sui gratiam pollicebatur, cum ait: Qui credit in me, opera quae ego facio et ipse faciet, et majora horum faciet (Joan. XIV).

XVI. Sermocinantibus Elia et Eliseo, subito currus et equi ignei rapuerunt Eliam quasi usque in coelum. Qui profecto currus et equi, angelicae sunt intelligendae virtutes. De quibus scriptum est: Currus Dei decem millibus, multiplex, millia laetantium Dominus in illis (Psal. LXVII); et iterum: Qui facit angelos suos spiritus, et ministros suos ignem urentem (Psal. CIII). Horum namque Elias subsidio, utpote [Col. 1196B] homo purus, quo a terra tolli posset agebat. Et Dominus cum apostolis loquens, subito videntibus illis elevatus est, et si non angelico fultus auxilio, angelico tamen comitatus obsequio. Vereque est assumptus in coelum, angelis quoque idipsum attestantibus, qui illis dixerunt: Hic Jesus qui assumptus est a vobis in coelum, sic veniet (Act. I). Sublevatus ad coelum Elias, dimisit Eliseo pallium quo erat indutus. Ascendens in coelum Dominus, sacramenta humanitatis assumptae discipulis, imo Ecclesiae, quibus sanctificaretur in virtute dilectionis, ac calefieret, reliquit. Assumens Eliseus pallium Eliae percussit eo aquas Jordanis, et ubi invocavit Deum Eliae, divisae sunt et transiit. Assumpserunt apostoli, assumpsit instituta per eos omnis Ecclesia sacramenta [Col. 1196C] sui Redemptoris. Quibus spiritaliter erudita, abluta et consecrata, ipsa quoque invocato nomine Dei Patris, impetum mortis superare, ejusque obstaculo contempto, ad vitam transire didicit sempiternam, juxta quod Dominus in Evangelio dicit, inquiens: Sicut Moyses exaltavit serpentem in deserto, ita exaltari oportet Filium hominis, ut omnis qui credit in ipsum non pereat, sed habeat vitam aeternam (Joan. III). Quoniam qui credens in Christo, passionis suae sacramenta credendo, confitendo, sinceriter imitando, fideliter sumit, salvatur in perpetuum ab omni morte quam peccando in anima pariter et carne contraxit, et non solum perditionem evadet poenarum, sed et vitam percipiet sempiternam.

XVII. Ad quam beatae et gloriosae semper virginis [Col. 1196D] et genitricis suae Mariae dominae nostrae ac istius patroni nostri beati Remigii meritis et intercessionibus, in fide recta et bonis operibus nos perseverantes, et per acceptionem corporis et sanguinis sui unum secum effectos perducere dignetur, et per eadem humilitatis ejus sacramenta usque ad contemplandam divinitatis ejusdem gloriam, quam ipse fidelibus servis suis fideli pietate pollicetur, dicens: Qui diligit me, diligetur a Patre meo, et ego diligam eum, et manifestabo ei meipsum (Joan. XIV). Meipsum manifestabo, inquit, id est non qualem me omnes conspicere, qualem etiam invidi crucifigere, sed qualem in decore suo regem saeculorum soli videre possunt oculi mundi sanctorum: talem me ad rependendam [Col. 1197A] vicem dilectionis his qui me diligunt, ostendam. Pertingere faciat Christus Jesus Deus, et Dominus, conditor et Redemptor atque ab omni morte ac corruptione Salvator noster in qua cum Deo Patre, [Col. 1198A] Spiritu sancto coaeternus et consubstantialis ac coaequalis, vivit et regnat per omnia saecula saeculorum. Amen.




[Col. 1197]
XXIII. RESPONSIO DOMINI HINCMARI AD QUORUMDAM QUAESTIONES, Cur in quodam suae humilitatis scripto posuerit mysticam Nicaenam synodum.
(Apud Sirmond., ex codice S. Laurentii Leodiensis.)

[Col. 1197B] Quaesitum est, ut a quibusdam mihi dictum est, cur in quodam meae humilitatis scripto posuerim mysticam Nicaenam synodum. Unde sicut doctrina catholicorum nobis est traditum, reddimus rationem: videlicet quia et veteri historia praefigurata, et per numerum signi passionis ac nominis Domini nostri Jesu Christi est designata, et praescientia consecrata. Nomen enim mediatoris Dei ac hominum hominis Jesu Christi, qui divinitate nos condidit, et humanitate in unitate personae suae divinitatis assumpta redemit, cum sit Hebraeum, apud Graecos, qui ut Hebraei in nominum interpretatione, ita in numero litterarum gloriari dicuntur, litteris Graecis ita scribitur , quod Graece dicitur , Latine interpretatur SALVATOR, sive salutaris. Et hujus [Col. 1197C] Hebraei nominis litterarum numerus apud Graecos iste est: , 10, , 8; , 200; , 70; , 200. Collecto autem in unum hoc numero, fiunt quadringenti octoginta octo. Unus namque, qui dividi non potest, decies ductus denarium perficit, et denarius quater ductus in quadragenarium surgit, et quadraginta decies ducti quadringentos efficiunt; quia juxta Pauli vocem: Unus est Deus, unus mediator Dei et hominum homo Christus Jesus, qui dedit redemptionem semetipsum pro omnibus (I Tim. II, 5). Cujus gratia ad aeternam vitam, quae centenario numero et hoc quater ducto figuratur, electi omnes, non solum de incorruptione animae simul et corporis, verum et de visione divinae majestatis, cum gloria ejusdem mediatoris Dei et hominum clarificatae humanitatis [Col. 1197D] gaudebunt. Octavo autem et octogenario numero qui octo decadis constat, patenter innuitur quia quomodo Christus octava die resurrexit a mortuis per gloriam Patris, ita et nos in novitate vitae ambulemus, et ipsa quotidiana nostra circumcisio, quae in Veteri Testamento octavo die fieri solebat, id est, quotidiana cordis nostri mundatio, semper octavae diei sacramentum celebrare non desinat, donec accipiamus binas stolas, immortalitatem scilicet et incorruptionem corporis simul et animae, quod octavo et octogenario, ut diximus, numero designatur. Sed sicut majorum traditione didicimus, [Col. 1198B] in libris Graecorum, verum et in Latinorum, uti comperimus, per notas scribuntur nomina, quae interdum prima et novissima et virgula superposita in dexteram aeque veniente a sinistra, ut DS. N&Rbar;. V&Rbar;. Interdum autem prima et media et novissima notantur littera, et virgula superposita in dexteram aeque veniente a sinistra, ut S. DNS. Et sicuti in hoc nomine, cum scribitur casu nominativo, quarum litterarum numerus iste est: , 10; , 8; , 200, in unum autem collectus hic numerus complet ducentos decem et octo. Centenarius namque numerus, qui decem decadis constat, et de laeva transit in dexteram, perfectus est numerus. simma, littera ultima in nota nominis Jesu in nominativo casu ducentos exprimit, quia perfectus Deus ante [Col. 1198C] saecula, perfectus homo factus est in fine saeculorum. Denarius vero in decalogo perfectus est numerus, continens in se mysterium quadrigae evangelicae. Computa enim ab uno per ordinem usque ad quatuor, et inveniens decem. Octonarius quoque numerus docetur esse perfectus in Jesu octavae diei resurrectione: qui etsi mortuus est ex infirmitate nostra, sed vivit ex virtute Dei, qui per signum suae passionis, quod T tau littera signat, continens numerum tricentenum, elisit diabolum, occidit mortem, triumphavit infernum; cui si super transversa linea id quod in cruce est adderetur, non jam crucis species, sed ipsa crux esset. Collige autem in unum signi Dominicae passionis et nominis numerum, invenies quadringentos decem et octo. Quingenti [Col. 1198D] denique quinquagenario numero decies ducto complentur, quia gratia Domini Jesu crucifixi, et a mortuis suscitati, et in dextera Dei sedentis, non solum legis decalogum, sed et quatuor sancti Evangelii libros implemus, et octava resurrectionis die resuscitati, ad requiem sempiternam, quae jubileo, in est quinquagenario numero, designatur, in aeternam vitam, quae centenario numero monstratur, fide recta et operibus bonis perveniemus. Et recte sacra Nicaena synodus mystica dicitur, quia non humana industria, non compositione aliqua, trecenti decem et octo episcopi ad idem concilium pervenerunt, [Col. 1199A] primogenitum Satanae, Arium videlicet, alterum Judam, et proditionis infidelitate, et traditionis iniquitate, et ultionis supplicio, devicturi. De quibus etsi quidam ad tempus titubasse leguntur, non tamen, sicut nec duodenarius apostolorum numerus in Judae proditione, ita nec in titubantium haesitatione hic a Christo electus episcoporum numerus periit. Hic enim numerus trecentorum decem et octo sanctus est, in quo Abraham victor regum impiorum ab eo qui aeterni sacerdotis est forma benedicitur. Huic autem mystice synodo isdem, cui singulariter ac specialiter dicitur: Ex utero ante luciferum genui te (Psal. CIX, 3); et: Tu es sacerdos in aeternum secundum ordinem Melchisedech (ibid., 4), per signum suae passionis et nominis, ut praemisimus, in litterarum numero Dominus [Col. 1199B] Jesus suo se probavit adesse concilio. Crux enim in trecentis. Unde Gedeon cum trecentis perrexit ad praelium, de quo dicit praevidens per crucem triumphaturum potestates aerias Dominum Jesum propheta: Superasti sicut in die Madian (Isa. IX, 4). . nomen in decem et octo est sacerdotibus. Et nota quia hic nomen Jesu genitivo casu et non nominativo effertur; et ideo hic littera C simma non additur, sed cum , superposita linea scribitur, quibus numerus decem et octo completur. Utrum autem in hoc genitivo hujus sacratissimi nominis casu, alia aliqua littera his duabus praepositis litteris apud Graecos superaddatur, nec ne, an (sicut in crucis specie, quam littera tau praetendit, insuper transversa [Col. 1199C] linea id quod in cruce est non superadditur, ut figura crucis non solum ipsa crux effigietur), eisdem [Col. 1200A] duabus tantum litteris cum linea superposita nomen Domini Jesu, ad designandum decem et octo episcoporum numerum Graecorum consuetudine imaginetur, non est nobis necesse conjicere, cum ad scientiam et auctoritatem nobis sufficere debeat beatus Ambrosius, utriusque linguae Graece videlicet et Latinae peritissimus, dicens: »Crux in trecentis, Jesu nomen in decem et octo est sacerdotibus.« Et mihi quidem, Hilarius inquit in libro de Synodis, loquens de trecentis decem et octo sacerdotibus, »ipse ille hic numerus sanctus est, in quo Abraham victor regum impiorum ab eo qui aeterni sacerdotii est forma benedicitur.« Et Ambrosius in libro primo de Fide, ubi et ea quae de illius verbis posuimus dicit (in prolog.): »Abraham, inquiens, trecentos decem et octo duxit ad bellum, et ex innumeris tropaea [Col. 1200B] hostibus reportavit, signoque Dominicae crucis et nominis, quinque regum victriciumque turmarum subacto robore, et ultus est proximum, et filium meruit et triumphum.« Et (lib. I, c, 9): »Non humana industria, non compositione aliqua, trecenti decem et octo ad concilium, quin Nicaenum, convenerunt; sed ut in numero eorum, per signum suae passionis et nominis, Dominus Jesus suo se probaret adesse concilio, crux in trecentis Jesu nomen in decem et octo est sacerdotibus.« Haec tantorum doctorum verba ex integro, cum his quae traditione magistrorum didici, hic ponere dignum duxi, quia Dominus dicit: Quia a semetipso loquitur, gloriam propriam quaerit (Joan. VII, 18), ne viderer fraudem in Dei dono facere, si aliena quasi propria vellem [Col. 1200C] efferre.




[Col. 1199]
XXIV. HINCMARI PROFESSIO FIDEI Ad pontificem Romanum missa.
(Apud Marlot., Hist. metropol. Rhemens., p. 388.)

[Col. 1199D] Ego Hincmarus hujus sedis ordinandus archiepiscopus, et sacro ministerio vestro, sancti Patres, praedicationis officium suscepturus:

Confiteor sanctam atque ineffabilem Trinitatem Patrem, et Filium, et Spiritum sanctum, unum Deum naturaliter esse, unius substantiae, unius naturae, unius majestatis, atque virtutis. Dominum quoque nostrum Jesum Christum de Deo Patre ante tempora genitum, eumdemque sub tempore de Spiritu sancto conceptum, et de Maria Virgine natum credo. Qui passus pro redemptione humani generis, ad inferna descendit, indeque victor resurgens, et in coelos ascendens, venturus est in fine saeculi, ut reddat singulis prout gesserunt in corpore positi, [Col. 1200D] sive bonum, sive malum. Praeterea constitutiones quatuor principalium conciliorum, Nicaeni, Constantinopolitani, Ephesini et Chalcedonensis: canones quoque synodorum, et decreta quae orthodoxa fides suscipit et complectitur, me suscipere, tenere et praedicare velle confiteor. Haereses vero et schismata, quae catholica Ecclesia anathematizat, et quidquid sanae fidei adversatur, condemno, respuo et anathematizo. Beato vero Petro et vicario ejus debitam subjectionem et obedientiam, suffraganeis vero nostris adjutorium me exhibiturum profiteor; et huic professioni meae coram Deo et angelis ejus, sub testimonio quoque praesentis Ecclesiae subscribo.




[Col. 1201]
XXV. HINCMARI CARMINA ALIQUOT.


I. Epitaphium in honorem Tilpini Praesulis.
[Apud Flodoard., Hist. Eccl. Rhem., lib. III.]
[Col. 1201A]
Hac requiescit humo Tilpinus praesul honoris
   Vivere cui Christus Vita et obire fuit.
Hunc Rhemi populo martyr Dionysius almus
   Pastorem vigilem misit, et esse patrem.
Quem pascens quadragenis ast amplius annis,
   Veste senectutis despoliatus abit.
Quartas cum Nonas mensis September haberet,
   Mortua quando fuit mors sibi vita manet.
Et quoniam locus atque gradus hoc junxerat, Hincmar
   Huic fecit tumulum, composuit titulum.


II. Epitaphium sancti Remigii.
(Require supra in Vita ejusdem.)




III. In sepulcrum sancti Remigii.
[Apud Flodoard. ibid.]

Hoc tibi, Remigi, fabricavit magne sepulcrum,
   Hincmarus praesul, ductus amore tuo,
Ut requiem Dominus tribuat mihi, sancte, precatu,
   Et dignis meritis, mi venerande, tuis.


IV. In altari beatae Virginis restaurato.
[Apud Marlot., Metrop. Rhem. Hist. lib. III.]

[Col. 1201B] Hanc oram Domini genetricis honore dicatam,
Cultor ubique suus decoravit episcopus Hincmar
Muneribus sacris, functus hac sede sacerdos
[Col. 1202A] Jam bene completis centenis octies annis,
Quadraginta simul quinto volvente sub ipsis,
Cum juvenis Carolus regeret diademata regni,
Hunc sibi pastorem poscentibus urbis alumnis.


V. Ad imaginem Dei genitricis in ipso altari positam.

Virgo Maria tenet hominem, regemque, Deumque,
Visceribus propriis natum de Flamine sancto.


VI. Carmen inscriptum in libro Evangelii quem Hincmarus donavit ad usum altaris beatae Mariae.

Sancta Dei genitrix, et semper virgo Maria,
   Hincmarus praesul defero dona tibi,
Haec pia quae gessit, docuit nos Christus Iesus
   Editus ex utero, casta puella, tuo.


VII. Ex Ferculo y [a 1Kb] , Salomonis.
[Apud Sirmund.]

Agnus, lux mundi, proprio nos corpore pascens,
   In nobis maneat, mansio nostra fiat,
Agnus, fons vitae, proprio nos sanguine potans,
   Semper more suo debriet atque regat
Hic Deus omnipotens, per quem Pater omnia fecit,
   Naturas rerum mutat ut ipse volet,
Hic cruce nostra creat propriis et munera Verbis
   Fitque caro et sanguis pane liquore suus.
In cruce nam corpus fixum est, sanguis quoque fusus
   [Col. 1202B] Chrysti, quem in coena jam dedit ante suis,
Cum nos indigni haec memoramus jussa, Redemptor
   Emptorum pretium munera nostra facit.



AD OPERA HINCMARI RHEMENSIS APPENDIX.




[Col. 1203]
HINCMARI ANNALES, SIVE ANNALIUM BERTINIANORUM PARS TERTIA Ab anno 861 usque ad annum 882.
(Apud Pertzium, Monum. Germ. hist., tom. I.)



DCCCLXI.
[Col. 1203A]

Galindo cognomento Prudentius, Tricassinae civitatis episcopus, natione Hispanus, adprime litteris eruditus, qui ante aliquot annos Getescalco praedestinatiano restiterat, post felle commotus contra quosdam episcopos secum heretico resistentes, ipsius haeresis defensor acerrimus, indeque non modica inter se diversa et fidei adversa scriptitans moritur; sicque, licet diutino languore fatigaretur, ut vivendi ita et scribendi finem fecit.

Carolomannus, Hludowici Germaniae regis filius, cum Resticio Winidorum regulo foederatur, a patre deficit, et Resticii auxilio magnam sibi partem usque ad Hin [a 1Kb] fluvium paterni regni praesumit. Hludowicus socerum Karlomanni filii sui, Arnustum, honoribus [Col. 1203B] privat, et nepotes ipsius a regno suo expellit; qui cum Adalardo, Irmintrudis reginae avunculo, suo autem propinquo, quem Lotharius patrui sui Hludowici factione insequebatur, Karolum adeunt; a quo benigne suscipiuntur et honoribus consolantur. Sed et pene omnes qui nuper a Karolo ad Hludowicum defecerant, ad Karolum revertuntur, et ab eo familiaritate et honoribus redonantur.

Dani [b 1Kb] qui pridem Morinum [c 1Kb] civitatem incenderant, de Anglis revertentes, duce Welando cum ducentis et eo amplius navibus per Sequanam ascendunt, et castellum in insula quae Oscellus dicitur a [Col. 1204A] Nortmannis constructum, et eosdem Nortmannos obsident. Ad quorum obsidentium videlicet locarium [d 1Kb] quinque millia libras argenti cum animalium atque annonae summa non modica de regno suo, ne depraedaretur, exigi Karolus praecepit, et Sequanam transiens, Meidunum [e 1Kb] super Ligerim adit, Rodbertum [f 1Kb] cum placitis honoribus recipit. Qua occasione Guntfridus et Gozfridus, quorum consilio Karolus praefatum Rodbertum receperat, cum suis complicibus gentilitia mobilitate et inolita consuetudine a Karolo ad Salomonem, Britonum [1 1Kb] ducem, deficiunt. Interea Danorum pars altera cum sexaginta navibus per Sequanam in fluvium Tellas [g 1Kb] ascendunt, indeque ad obsidentes castellum perveniunt, et eorum societate junguntur. Obsessi autem famis inedia et [Col. 1204B] miseriae omnis [2 1Kb] squallore compulsi, sex millia libras inter aurum et argentum obsidentibus donant eisque sociantur, et sic per Sequanam usque ad mare descendunt. Quos imminens hiems ingredi mare prohibuit, unde se per singulos portus ab ipso loco Parisius usque secundum suas sodalitates dividunt. Welandus autem per Sequanam usque ad castrum Milidunum cum sociis suis ascendit. Castellani vero cum Welandi [3 1Kb] filio Fossatis [h 1Kb] monasterium occupant. Hincmarus [i 1Kb] , Durocortori Remorum archiepiscopus, synodo comprovinciali apud monasterium [4 1Kb] sanctorum Crispini et Crispiniani secus civitatem [Col. 1205A] Suessionis Rothadum [1 1Kb] , ipsius urbis episcopum, regulis ecclesiasticis obedire nolentem episcopali privat communione secundum decreta canonum, donec obediat.

Karolus, dimisso filio suo Hludowico sub Adalardi, Irmintrudis reginae avunculi, bajulatione ad custodiam regni contra Nortmannos, a quibusdam invitatus quasi regnum Provinciae adepturus, quoniam Karolus, Lotharii quondam imperatoris filius, inutilis atque inconveniens regio honori et nomini ferebatur, cum uxore Burgundiam usque ad civitatem Matescensium [a 1Kb] peragrat. Ubi rebus parum prospere gestis, et depraedationibus plurimis populo terrae ingestis, Pontigonem palatium redit, ibique missaticum ex parte Hludowici fratris sui, et Lotharii nepotis [Col. 1205B] sui, ab Adventio, Mettensium civitatis episcopo, et Leutardo comite delatum audit, eosque absolvit, et diem natalis dominicae festive, ut moris est, celebrat.



DCCCLXII.

Karolus per Remis [2 1Kb] civitatem Suessionis venit, ubi non incerto nuncio comperit, quia filia ejus Judith, relicta scilicet Edelboldi regis Anglorum, quae possessionibus venditis quas in Anglorum regno obtinuerat, ad patrem rediit, et in Silvanectis [b 1Kb] civitatem debito reginae honore sub tuitione paterna et regia atque episcopali custodia servabatur, donec, si se continere non posset, secundum apostolum, scilicet competenter ac legaliter, nuberet, Balduinum comitem [c 1Kb] ipso lenocinante, et fratre suo [d 1Kb] Hludowico [Col. 1205C] consentiente, mutato habitu est secuta; sed et quia Hludowicus, filius ejus, a praefatis Guntfrido et Gozfrido sollicitatus, relictis fidelibus patris, cum paucis noctu aufugit, et transfuga ad se sollicitantes pervenit. Unde rex Karolus episcopos et caeteros regni sui primores consulens, post mundanae legis judicium canonicam [3 1Kb] in jamdictum Balduinum et Judith, quae cum fure cucurrit et adulteri portionem se fecit, secundum edicta beati Gregorii »ut si quis viduam in uxorem furatus fuerit, et consentientes ei, anathema sint,« depromi sententiam ab episcopis petiit. Abbatiam quoque sancti Martini, quam inconsulte praescripto filio suo Hludowico donaverat, non satis consulte Hucberto, clerico conjugato, donavit. Indeque Silvanectum perrexit, ubi dum moraretur, [Col. 1205D] exspectans ut ad eum populus conveniret, quatenus aciebus dispositis ex utrisque suis ripis [Col. 1206A] singulae aquae, Isara [e 1Kb] scilicet, Matrona et Sequana custodirentur, ne Nortmanni in praedam ire valerent, nuncium accepit, quia Danorum electi de his qui in Fossatis resederant, cum parvis navibus Meldensium [f 1Kb] civitatem adirent. Ipse autem cum eis quos secum habuit illo pergere maturavit; et quoniam, pontibus a Nortmannis destructis et navibus occupatis, eos adire non poterat, necessario usus consilio, pontem ad insulam secus Trejectum [g 1Kb] reficit, et Nortmannis descendendi aditum intercludit; scaras nihilominus ex utraque ripa Matronae ad custodiam deputat. Qua de re Nortmanni valde constricti, obsides electos et Carolo missos ea conditione donant, ut omnes captivos quos ceperant postquam Matronam intraverant, sine mora aliqua redderent, et aut [Col. 1206B] cum aliis Nortmannis constituto die placiti a Sequana recedentes mare peterent, aut si alii cum eis redire non vellent, una cum exercitu Caroli retractantes ire bello appeterent; sicque, datis decem obsidibus, sunt ad suos redire permissi. Et post viginti circiter dies ipse Welandus ad Carolum veniens, illi se commendavit, et sacramenta cum eis quos secum habuit statim praebuit. Indeque ad naves regressus, cum omni Danorum navigio usque ad Gemeticum [h 1Kb] , ubi illorum naves statuerunt reficere et vernale aequinoctium exspectare, descendit. Refectis navibus, Dani mare petentes per plures classes se dividunt, et prout cuique visum est, in diversa velificant, major autem pars Britannos, qui Salomone duce habitant in Niustria, petit; quibus et illi [Col. 1206C] junguntur, qui in Hispania fuerant. De quibus Rodbertus duodecim naves, quas Salomon in contrarietatem ejus locario jure conduxerat, in fluvio Ligeri capit, omnesque qui in illo fuere navigio interfecit, praeter paucos, qui fuga lapsi delituerunt. Rodbertus autem Salomonem sustinere non valens, cum praefatis Nortmannis qui de Sequana exierunt, antequam illos Salomon sibi adversus eum adscisceret, datis utrimque obsidibus, in sex millibus argenti contra eumdem Salomonem convenit. Welandus cum uxore et filiis ad Carolum venit et Christianus cum suis efficitur.

Carlomannus, Hludowici regis Germaniae filius, concessa sibi a patre regni portione quam pridem invaserat, et dato sacramento, ne amplius inde sine [Col. 1206D] patris voluntate invaderet [4 1Kb] , cum patre pacificatur. Hludowicus denique, filius Caroli regis, consilio [Col. 1207A] Guntfridi atque Gozfridi Salomonem adit, validam Brittonum manum obtinet, et cum eis Rotbertum patris fidelem impetit, Andegavum et alios quos adire potuit pagos caede, igni, depraedatione devastat. Rotbertus siquidem Britones redeuntes cum maxima depraedatione aggreditur, et plusquam ducentos Britonum primores occidit, et praedam excutit. Quem iterum Hludowicus bello querit, in fugam ab eo vertitur, et dispersis sociis vix evasit. Carolus rex Aquitanorum, Caroli regis filius, necdum quindecim annos complens, persuasione Stephani [a 1Kb] relictam Humberti comitis sine voluntate et conscientia patris in conjugem ducit. Sed et saepefatus Hludowicus, frater ipsius Caroli, e vestigio in ipso quadragesimae sanctae initio filiam Harduini quondam comitis, sororem [Col. 1207B] scilicet Odonis sui multum complaciti sibi conjugem copulat. Carolus, horum pater, omnes primores regni sui ad locum qui Pistis [b 1Kb] dicitur, ubi ex una parte Andella et ex altera Audura Sequanam influunt, circa Junii Kalendas cum multis operariis et carris convenire facit, et in [1 1Kb] Sequana munitiones construens, ascendendi vel descendendi navibus propter Nortmannos aditum intercludit. Ipse cum uxore super Ligerim, in loco qui Maidunus [c 1Kb] dicitur, datis per suos sacramentis, cum Carolo filio loquitur, et eo quasi subito sed voce submissa, et animo contumaci erecto, in Aquitaniam remeante, ipse ad Pistis, quo placitum simul et synodum [d 1Kb] ante condixerat, redit, et inter operandum de sanctae ecclesiae ac regni negotiis cum fidelibus suis tractat. Ubi [Col. 1207C] Rothadus, Suessorum episcopus, homo singularis amentiae [e 1Kb] , in synodo provinciali regulariter episcoporum communione privatus, cum sua se contumacia quatuor provinciarum concilio praesentavit; quem fraternus conventus, ne deponeretur, penitus sub appellatione sedis apostolicae servare disposuit. Sed [Col. 1208A] isdem post ejusdem concilii judicium unde [2 1Kb] appellaverat expetens, constitutis 12 ab eadem synodo judicii exequendi judicibus, novus Pharao propter sui cordis duritiam, et vetera saecula repraesentans homo mutatus in belluam [3 1Kb] , propter designatos excessus qui in [4 1Kb] gestorum serie [5 1Kb] continentur, quoniam corrigi noluit, in suburbio Suessorum civitatis deponitur [f 2Kb] .

Interea contigit miraculum in civitate Morinensi [g 1Kb] . Nam cujusdam civis ipsius urbis mancipium mane in die assumptionis sanctae Mariae vestitum lineum, quod camisium vulgo vocatur, levigare incipiens, ut illud dominus suus ad missam procedens paratum portare quivisset, ad primum initium quo levigam imprimens traxit, vestimentum sanguineum [Col. 1208B] est effectum; sicque quotiens idem mancipium levigam traxit, sanguis est subsecutus, usque quo vestimentum illud totum rejacenti sanguine est infectum. Quod vestimentum Hunfridus, ipsius civitatis episcopus, ad se fecit deferri, et in eadem ecclesia ad testimonium reservari. Et quoniam eadem festivitas ab incolis parochiae illius non feriabatur, et celebrari et feriari debito honore ab omnibus eamdem solemnitatem praecepit.

Hludowicus, qui a patre dudum defecerat, ad eum redit, et veniam ab eo sed et ab episcopis pro suis excessibus postulans, patri de cetero fore fidelem districtissimis sacramentis se obligat; cui pater comitatum Meldensem et abbatiam sancti Crispini donans, cum uxore de Niustria ad se venire praecepit. [Col. 1208C] Hunfrido, super quem Warengaudus infidelitatem miserat [h 1Kb] , petentibus suis fidelibus, ne confligat bello, concessit, ipsumque et Warengaudum pacificat.

Hludowicus, rex Germaniae, Lotharium nepotem suum apud Moguntiam accersiens, petit ut cum eo [Col. 1209A] contra Winidos [1 1Kb] qui appellantur . . . . [a 1Kb] , adversus eorum [2 1Kb] regulum . . . . [b 1Kb] cum apparatu hostili pergat; qui se primum iturum promisit, post vero a promissione sua defecit. Hludowicus autem, relicto in patria filio Carolo, quoniam nuper uxorem Ercangarii comitis filiam duxerat, Hludowicum filium suum secum ducens, aggreditur Winidos [3 1Kb] ; unde amissis quibusdam primoribus et nihil prospere gestis, sub obtentu obsidum ad Francofurd palatium super Moenum fluvium revertitur [4 1Kb] . Dani magnam regni ejus partem caede et igni vastantes praedantur; sed et hostes antea illis populis inexperti, qui Ungri [c 1Kb] vocantur, regnum ejusdem populantur.

Lotharius Waldradam concubinam, maleficis, ut ferebatur, artibus dementatus, et ipsius pellicis, pro [Col. 1209B] qua uxorem suam Theotbergam abjecerat, caeco amore illectus, faventibus sibi Liutfrido, avunculo suo, et Vultario, qui vel ob hoc maxime illi erant familiares, quod nefas est dictu, quibusdam etiam regni sui episcopis consentientibus [d 2Kb] , coronat, et quasi in conjugem et reginam sibi, amicis dolentibus atque contradicentibus, copulat.

Hincmarus, Remorum episcopus, veniente Carolo rege in eamdem civitatem, accitis comprovincialibus suis episcopis, matrem ecclesiam ipsius provinciae in honore sanctae Mariae. sicut et antiqua fuerat sacrata, venerabiliter dedicat.

Hludowicus, rex Germaniae, directis missis blandiloquis ad fratrem suum Carolum, obviam sibi in territorium Tullense [5 1Kb] venire petit; et quia Carolus [Col. 1209C] cum Lothario ante colloqui [6 1Kb] noluit, quam fratri suo causas diceret quae ei in Lothario displicebant, non mediocri querela inde sermonibus est conflictum. Tandem Carolus cum episcopis qui secum erant, Hludowico et episcopis qui erant cum eo, scripto capitulatim ostendit, pro quibus Lothario communicare nolebat, nisi profiteretur, quod inde aut certam redderet rationem, aut secundum auctoritatem dignam ostenderet emendationem. Post quam professionem sub hac convenientia Carolus et episcopi qui cum eo erant, in communionem Lotharium receperunt, et scriptas ac consiliariis recitatas adnunciationes, [Col. 1210A] quas de illorum conventu debuerunt populo nunciare, usi consilio praecipue Hludowicus et Lotharius Chuonradi, sui consiliarii, Caroli autem avunculi, qui superciliosa, sed frivola et nec sibi adeo nec pluribus proficua, more sueto [7 1Kb] , scientia nitebatur, ne innotescerentur populo causae, quas Carolus Lothario reputabat, penitus rejecerunt. Verum Carolus contra eorum vota omnibus pleniter notum fecit, quia pro uxore, contra evangelicam et apostolicam auctoritatem relicta, altera ducta est, et quia uxori Bosonis [e 1Kb] et Balduino qui filiam ejus furatus fuerat in uxorem, excommunicatis communicaverunt, Lothario ante praedictam professionem communicare nolebat; sicque condicentes placitum sui conventus in futuro mense Octobrio in confinio [Col. 1210B] Mosomagensis [f 1Kb] et Vonzensis [g 1Kb] comitatus, ab invicem secesserunt. Hludowicus ad reconciliandum vel ad resistendum filio suo Carlomanno, qui auxiliante Resticio [8 1Kb] , Winidorum regulo, contra patrem rebellaverat, Bajoariam petiit. Carolus de Tullensi territorio per Pontigonem, inde secus littora Matronae fluminis Carisiacum revertitur, ibique Dominici natalis diem reverentissime celebrat.



DCCCLXIII.

Dani [h 1Kb] mense Januario per Rhenum versus Coloniam navigio ascendunt, et depopulato emporio quod Dorestatus dicitur, sed et villam non modicam [9 1Kb] ad quam Frisii confugerant, occisis multis Frisiorum negotiatoribus [10 1Kb] et capta non modica populi multitudine, [Col. 1210C] usque ad quamdam insulam secus castellum Novesium [i 1Kb] perveniunt. Quibus Lotharius ex una parte Rheni cum suis et Saxones ex alia parte aggrediuntur, et usque circa Kalendas Aprilis consident; unde iidem Dani consilio Rorici, sicut accesserant, et recedunt.

Carolus, Lotharii imperatoris filius et rex Provinciae, diu epelevtica infirmitate vexatus moritur. Hludovicus, frater ejus, Italiae vocatus imperator, Provinciam venit, et quos potuit ipsius regni primores sibi conciliavit. Hoc audito, Lotharius illuc pergit, et mediantibus inter eos domesticis et amicis illorum [Col. 1211A] placitum, quo simul redeant et de ipso regno apud se tractent, Hludowicus Italiam, Hlotharius in regnum suum revertitur.

Carolus rex Cenomannis [1 1Kb] civitatem adit, indeque usque ad monasterium quod Interamnis [a 1Kb] dicitur procedit; ubi Salomon, dux Britonum, cum primoribus suae gentis illi obviam venit, seque illi commendat et fidelitatem jurat, omnesque primores Britanniae jurare facit, et censum illius terrae secundum antiquam consuetudinem illi exsolvit. Cui Carolus ob fidelitatis suae meritum partem terrae quae Inter-duas-aquas dicitur, et abbatiam sancti Albini [b 1Kb] in beneficium donat. Gozfridum et Roricum atque Heriveum, caeterosque qui ab eo nuper sicut et saepe defecerant, recipit, et cum indulgentia honoribus [Col. 1211B] donat: indeque Cenomannis revertitur, et pascha Domini celebrat.

Hunfridus [c 1Kb] , Gothiae marchio, sine conscientia Caroli regis, factione solito more Tolosanorum, qui comitibus suis eamdem civitatem supplantare sunt soliti, Tolosam Reimundo subripit, et sibi usurpat. Carolus rex de partibus trans-Sequanis regrediens, Lutardum, Papiae episcopum, de parte Hludowici imperatoris Italiae, et Gebahardum, Spirensem episcopum, de parte Hludowici fratris sui, regis Germaniae, et Nantharium comitem de parte Lotharii, nepotis sui, accipit pro pace petentes; quam idem Carolus semper servare voluit, quantum infestatio contrariorum sibi permisit. Sed et alium missum fratris sui Hludowici, nomine Blitgarium, accipit, [Col. 1211C] petentem ut Carlomannum, filium ejus, a Restitio Winido desertum et a se fugatum, si ad illum venerit, non recipiat: quem non longo post tempore deceptum atque desertum a suis, sub conditione sacramenti pater suus Hludowicus recepit, et secum in libera custodia tenuit.

Carolus missos domni apostolici Nicolai, Rodoaldum [2 1Kb] scilicet, Portuensem episcopum, et Johannem, Ficodensem [3 1Kb] [d 1Kb] episcopum, satis honorifice Suessionis in monasterio sancti Medardi recipit. Quos aliquandiu secum retinuit, et concessa Balduino [e 1Kb] , qui ad limina apostolorum confugium fecerat, indulgentia, pro cujus obtentu venerant, cum epistolis ad apostolicam sedem redire muneratos absolvit. Iidem autem apostolicae sedis legati Mettis adeunt, [Col. 1211D] synodum habituri ex delegatione apostolica circa medium mensem Junium pro divortio, quod inter [Col. 1212A] Lotharium et uxorem suam Theotbergam acciderat, et pro superinductione concubinae Waldradae, quam contra leges ecclesiasticas et mundanas in uxorem sibi asciverat. In qua synodo praefati missi corrupti muneribus, epistolas domni apostolici occultantes, nihil de his quae sibi commendata fuerunt, secundum sacram auctoritatem egerunt. Ut autem aliquid viderentur egisse, Guntharium, Coloniensem archiepiscopum, et Theutgaudum, Treverensem aeque archiepiscopum, cum veniis [4 1Kb] quas in eadem synodo subscripserunt episcopi regni Hlotharii, factione Haganonis, versuti et cupidissimi Italicae regionis episcopi [5 1Kb] , Romam ire jusserunt, ut judicio domni apostolici ipsa causa diffiniretur. Domnus apostolicus quae acta fuerant plene cognoscens, et Rodoaldum [Col. 1212B] similiter [6 1Kb] cupiditate in Constantinopoli cum Zacharia, socio suo, episcopo nuper corruptum damnare volens, synodum convocavit; quod sentiens Rodoaldus, noctu fuga lapsus disparuit. Guntharius vero et Theutgaudus Romam pervenientes, primum in synodo et postea in ecclesia sancti Petri, sicut habetur in subditis [f 1Kb] , ab apostolico sunt damnati.

»Nicolaus episcopus, servus servorum Dei, reverentissimis et sanctissimis confratribus nostris, Hincmaro Rhemensi, et Waniloni Rothomagensi, seu omnibus confratribus nostris, archiepiscopis et episcopis in regno Caroli, gloriosi regis, consistentibus.

»Scelus quod Lotharius rex, si tamen rex veraciter dici possit, qui nullo salubri regimine corporis appetitus refrenat, sed lubrica enervatione magis [Col. 1212C] ipsius illicitis motibus cedit, in duabus feminis, Theotberga scilicet et Waldrada, commisit, omnibus manifestum est. Sed et dudum episcopos Theotgaudum et Guntharium in tali facto eum habuisse auctores atque factores, pene totus nobis orbis undique ad limina seu sedem confluens apostolicam referebat, absentibus quoque id ipsum nostro scribentibus apostolatui. Quod nos tanto credere renuimus, quanto de episcopis tale quid audire nullatenus sperabamus; donec ipsi Romam tempore concilii venientes, coram nobis et sancta synodo tales inventi sunt, quales fuerant a multis saepissime praedicati; ita ut scriptura, quam suis stipulaverant manibus, quamque volebant ut nostro roboraremus chirographo, caperentur, et dum muscipulam innocentibus [Col. 1212D] opponere satagerent, insidiis suis illaqueati sint. Sicque completum est Deo auctore, quod in Proverbiis [Col. 1213A] legitur: Frustra jacitur rete ante oculos pennatorum (Prov. I, 17). Siquidem ipsi obligati sunt et ceciderunt; nos vero qui in hoc flagitium falso cecidisse dicebamur, faciente Domino cum justitiae propugnatoribus resurreximus et erecti sumus. Igitur decernente nobiscum sancta synodo, in praesentia depositi et ab officio sacerdotali excommunicati atque a regimine episcopatus alienati indubitanter existunt. Unde vestra fraternitas canonum normam custodiens et decretorum sanctiones observans, caveat ne hos quos nos [1 1Kb] abjecimus, recipere in sacerdotum catalogo praesumat. Depositionis autem sententia, quam in praedictos Theotgaudum et Guntharium protulimus, cum caeteris capitulis quae sancto concilio nobiscum sanciente promulgavimus, [Col. 1213B] inferius annexa monstrabitur



»CAP. I. De synodo in Mettensium urbe a Theotgaudo et Gunthario archiepiscopis congregata, penitus abolenda.

»Synodum quae nuper, id est sub piissimo impeperatore Hludowico, per indictionem undecimam mense Junio in Mettensium urbe ab episcopis qui nostrum praevenerant judicium collecta est, quique apostolicae sedis instituta temere violarunt, ex tunc et nunc et in aeternum judicamus esse cassatam, et cum Ephesino latrocinio reputatam, apostolica auctoritate in perpetuum sancimus esse damnandam, nec vocari synodum, sed tanquam adulteris faventem, prostibulum appellari decernimus.



»CAP. II. Depositio [2 1Kb] Theotgaudi et Guntharii archiepiscoporum.
[Col. 1213C]

»Theotgaudum Trevirensem, primatem Belgicae provinciae, et Guntharium, Agripinae [3 1Kb] Coloniae episcopos, nunc coram nobis et sancta synodo sub gestorum insinuatione, qualiter causam Lotharii regis et duarum mulierum ejus, Theotbergae scilicet et Waldradae, recognoverint et judicaverint, scriptum super hoc propriis roboratum manibus offerentes, nihilque se plus vel minus aut aliter egisse, ore proprio multis coram positis affirmantes, et sententiam, quam a sede apostolica in Ingildrudem, uxorem Bozonis, sanctissimus frater noster, Mediolanensis archiepiscopus, Tado et caeteri coepiscopi nostri petiverant emittendam, et nos divino succensi zelo sub [Col. 1213D] anathematis obtestatione canonice protuleramus, publice viva voce se violasse confitentes; in quibus omnibus invenimus eos apostolicas atque canonicas sanctiones in pluribus excessisse, et aequitatis normam nequiter temerasse; omni judicamus sacerdotii officio manere penitus alienos, Spiritus sancti judicio et beati Petri per nos auctoritate omni episcopatus exutos regimine consistere diffinientes. Quod si juxta praecedentem consuetudinem tanquam episcopi ausi [Col. 1214A] fuerint aliquid de sacro ministerio contingere, nullo modo liceat eis, nec in alia synodo restitutionis spem aut locum habere satisfactionis, sed et communicantes eis omnes abici [4 1Kb] de ecclesia, et maxime, si postea quam didicerint [5 1Kb] adversus memoratos prolatam fuisse sententiam, eisdem communicare tentaverint [6 1Kb] .



»CAP. III. De caeteris episcopis [7 1Kb] .

»Caeteri autem episcopi, qui complices horum, Theotgaudi scilicet et Guntharii, vel sectatores esse feruntur, si cum his conjuncti seditiones, conjurationes, vel conspirationes fecerint, vel si a capite, id est a sede beati [8 1Kb] Petri, illis haerendo dissenserint, pari cum eis damnatione teneantur obstricti. Quod [Col. 1214B] si cum sede apostolica, unde eos principium episcopatus sumpsisse manifestum est, sapere de caetero per semetipsos, vel missis ad nos legatis cum scriptis suis, se profe si extiterint, noverint sibi a nobis veniam non negandam, nec [9 1Kb] amissionem honorum suorum pro retroactis praesumptionibus aut subscriptionibus, quas in profanis fecerunt gestis, per nos ullo modo formidandam.



»CAP. IV. De Ingiltrude.

»Ingildrudem, filiam quondam Mactifredi comitis, quae, Bozone proprio viro relicto, ecce jam per septem circiter annos hac atque illac vagabunda discurrit, nuper cum fautoribus [10 1Kb] suis regulariter anathematizavimus, sed propter contumaciam [11 1Kb] iterato anathematis duximus vinculis innodandam. [Col. 1214C] Sit igitur a Patre et Filio et Spiritu sancto, uno et vero Deo, et ab omnibus sanctis Patribus, et ab universa sancta Dei catholica et apostolica Ecclesia, et a nobis penitus anathema, cum omnibus complicibus, communicatoribus atque auxiliatoribus suis, ita ut, sicut jam decrevimus [12 1Kb] , si quis ei communicare vel favere in aliquo praesumpserit, siquidem clericus fuerit, eodem vinculo constrictus officium clericatus amittat, monachi vero et laici, si inobedientes decreto praesenti fuerint, similiter anathematizentur. Sane si eadem mulier ad virum suum reversa fuerit, vel apostolicam beati Petri sedem Romam properans accesserit, veniam ei post dignam satisfactionem procul dubio non denegabimus, verum tamen sub priori vinculo anathematis, quo illam [Col. 1214D] prius et nunc obligavimus, interim constricta permaneat. Si quis autem eidem Ingildrudi [13 1Kb] ad apostolicam beati Petri sedem Romam specialiter properanti vel occurrenti nescius communicaverit, aut sciens opem in veniendo praestiterit, nullo pro hoc vinculo teneatur annexus.



»CAP. V. De sententiis atque interdictis sedis apostolicae.

»Si quis dogmata, mandata, interdicta, sanctiones [Col. 1215A] vel decreta pro catholica fide, pro ecclesiastica disciplina, pro correctione fidelium, pro emendatione sceleratorum vel interdictione imminentium vel futurorum malorum a sedis apostolicae praesule salubriter promulgata contempserit, anathema sit.

»Optamus sanctitatem vestram in Christo bene valere.«

Carolus 8. Kalend. Novembris synodum in Vermeria palatio habuit, ibique abbatiam sancti Carilephi [a 1Kb] super Rotbertum, episcopum Cinnomannicae urbis, qui eam per apostolicam commendationem juri sui episcopatus mancipatam tenere volebat, legaliter evindicavit, et Rothadum nuper depositum, sicut domnus papa ei mandaverat, cum suis et episcoporum litteris atque vicariis Roman misit. Judith, [Col. 1215B] filiam suam, per deprecationem domni apostolici ad pacem, et legatum Mahomet, regis Sarracenorum, cum magnis et multis muneribus ac litteris [1 1Kb] de pace et foedere amicali loquentibus solemni more suscepit; quem cum honore et debito salvamento ac subsidio necessario in Silvanectis civitate opportunum tempus, quo remitti honorifice ad regem suum posset, opperiri [2 1Kb] disposuit. Indeque cum valida manu ad recipiendum virtute filium suum Carolum, si aliter nollet venire, hostiliter versus Aquitaniam pergit, et ad Autisiodorum civitatem usque pervenit; ibique filiam suam Judith, sicut domnus apostolicus eum petierat, consilio fidelium suorum Balduino, quem secuta fuerat, legaliter conjugio sociari permisit. Inde Nivernum civitatem perrexit, ubi filium [Col. 1215C] suum Carolum ad se venientem recepit, et sibi fidelitatem et debitam subjectionem promitti sacramento praecepit, et omnes primores Aquitaniae iterum sibi jurare fecit. Duo quoque Nortmanni, qui nuper cum Welando christianitatem dolo, ut tunc dicebatur et post claruit, postulantes de navibus exierunt, super eum [b 1Kb] infidelitatem miserunt; quorum unus secundum gentis suae morem cum eo negante armis coram rege contendens, illum in certamine interfecit. Interea tristi nuntio comperit, quod Nortmanni Pictavis venerant, et sub redemptione civitate servata, ecclesiam sancti Hilarii, magni confessoris, incenderant [3 1Kb] . Natale autem Domini in eodem loco secus Nivernum civitatem, ubi filium suum receperat, celebravit.



DCCCLXIV.
[Col. 1215D]

Carolus Aquitanos hostiliter contra Nortmannos, qui ecclesiam sancti Hilarii incenderant [4 1Kb] , disposito exercitu ire praecipiens, filium et aequivocum suum Carolum secum ducens, Compendium rediit, missos suos ad recipiendas civitates et castella in Gothiam misit. Nortmanni Arvernum civitatem petunt, ubi Stephanum, Hugonis filium, cum paucis suorum interfectum, [Col. 1216A] impune ad suas naves redeunt. Pippinus, Pippini filius, ex monacho laicus et apostata factus, se Nortmannis conjungit, et ritum eorum servat. Carolus juvenis, quem pater nuper ab Aquitania receptum Compendium secum duxerat, noctu rediens de venatione in silva Cotia jocari cum aliis juvenibus et coaevis suis putans, operante diabolo ab Albuino juvene in capite spatha percutitur pene usque ad cerebrum; quae plaga a tempore sinistro usque ad malam [5 1Kb] dextrae maxillae pervenit.

Lotharius, Lotharii filius, de omni regno suo quatuor denarios ex omni manso colligens, summam denariorum cum multa pensione farinae atque pecorum necnon vini ac sicerae Rodulfo Nortmanno, Herioldi filio, ac suis locarii nomine tribuit.

[Col. 1216B] Hludowicus, imperator Italiae nominatus, incentore Gunthario ad suam injuriam referens, quoniam legatos sui fratris Lotharii per ipsius fiduciam et interventionem Romam directos apostolicus, ut supra monstravimus, degradavit, seque ipsum furore non capiens, comitantibus secum eisdem legatis Theutgaudo atque Gunthario, cum conjuge Romam ea intentione pergit, quatenus aut papa Romanus [c 1Kb] eosdem restitueret episcopos, aut hoc facere non volenti noxie quodammodo manum mitteret. Quod audiens apostolicus, cum litaniis generale jejunium sibi et Romanis indixit, ut Deus apostolorum suffragiis praefato imperatori mentem bonam et reverentiam erga divinum cultum et apostolicae sedis auctoritatem donaret. Imperatore autem [Col. 1216C] perveniente Romam et secus basilicam beati Petri degente, clerus et populus Romanus cum crucibus et litaniis, jejunium celebrantes, beati Petri memoriam adeunt, et ab hominibus imperatoris, cum gradus ante basilicam beati Petri coeperunt ascendere, in terram prostrati, et variis ictibus flagellati, et crucibus ac vexillis confractis, qui evadere potuerunt fugati sunt; in quo tumultu et crux mirabilis et veneranda a sanctae memoriae Helena decentissime fabricata, in qua lignum mirificae crucis posuit et sancto Petro munere maximo contulit, confracta et in lutum projecta est, unde a quibusdam, ut fertur Anglorum gentis hominibus, collecta et custodibus reddita est. Quae flagitia ut apostolicus in Lateranensi palatio degens comperit, et paulo post illum [Col. 1216D] capiendum non incerto nuntio didicit, latenter navem intravit, et per Tiberim ad ecclesiam sancti Petri se contulit, ubi duobus diebus ac noctibus sine cibo ac potu mansit. Interea homo cujus praesumptione praefata crux veneranda confracta fuerat, moritur, et imperator febre corripitur. Quapropter conjugem ad apostolicum mittit, cujus fidei jussione apostolicus ad imperatorem venit; et habita mutua [Col. 1217A] sermocinatione, sicut inter eos convenit, apostolicus Romam ad Lateranense palatium rediit. Tunc imperator Guntharium et Theutgaudum degradatos, ut secum venerant, Franciam redire praecipit. Tunc Guntharius haec diabolica capitula et hactenus inaudita, quae cum hac praefatione, quando Romam ut praemisimus, in Hludowici obsequio rediit, episcopis regni Lotharii misit, per Hilduinum fratrem suum clericum, adjunctis ei suis hominibus, apostolico misit, dans illi in mandatis ut si apostolicus illa nollet recipere, super corpus beati Petri ea jactaret.


(De quibus his agitur, Capitula Guntharii jam dedimus inter scripta ejus, Patrologiae tom. CXXI, quem adeat lector.)

Apostolicus autem praecognitus haec recipere noluit. [Col. 1217B] Suprascriptus autem Hilduinus armatus cum hominibus Guntharii ecclesiam beati Petri apostoli sine ulla reverentia intrans, diabolicum scriptum, sicut suus frater Guntharius ei praeceperat, si apostolicus illud nollet recipere, super corpus beati Petri jactare voluit, et a custodibus prohibitus, eosdem custodes cum fustibus tam ipse quam et sui complices verberare coeperunt, adeo ut unus ibidem occisus fuerit. Tunc ipsum scriptum super corpus beati Petri jactavit, seque isdem et qui cum eo venerunt evaginatis gladiis protegentes, de ecclesia exierunt, et ad Guntharium peracto lugendo negotio redierunt. Imperator post paucos dies, patratis a comitatu suo multis depraedationibus et mansionum destructionibus ac sanctimonialium caeterarumque [Col. 1217C] feminarum constuprationibus atque hominum caedibus necnon et ecclesiarum infractionibus, Roma exiens, Ravennam venit, ibique pascha Dominicum cum tali sicut meruit Dei et apostolorum gratia celebravit. Guntharius autem in ipsa coena Domini Coloniam veniens, missas celebrare et sacrum chrisma conficere, ut homo sine Deo, praesumpsit; Theutgaudus vero a ministerio, sicut ei fuerat praeceptum, se reverenter abstinuit. Caeteris denique episcopis apud Lotharium id satagentibus, episcopatum a Gunthario Lotharius tulit, et suo tantum consilio Hugoni, Conradi, Caroli regis avunculi, et materterae suae filio, tonsura clerico et ordinatione tantummodo subdiacono, moribus autem et vita a fideli laico discrepanti donavit; unde motus Guntharius, [Col. 1217D] quidquid de thesauro ecclesiastico in eadem civitate fuit residuum auferens, Romam iterum, ut omnia Lotharii et sua figmenta de Theutberga et Waldrada apostolico ex ordine pandat, regreditur. Sed et episcopi regni Lotharii legatos suos cum libellis [Col. 1218A] poenitentiae et professionibus canonicis, quoniam ab evangelica veritate et apostolica auctoritate sacrisque regulis in causa Theutbergae ac Waldradae non mediocriter deviaverant, ad apostolicum dirigunt. Lotharius vero, Ratoldo, Argentoratensis urbis episcopo, cum scriptis falsa more suo de sua excusatione et voluntaria correctione loquentibus praemisso, ad apostolicum ipse per Gundulphi villam [a 1Kb] et Romerici montem [b 1Kb] obviam fratri suo ad locum qui Urba [c 1Kb] dicitur vadit. Carolus cum epistolis per Rodbertum, Cinnomannicae urbis episcopum, Romam, sicut apostolicus jusserat, Rothadum [1 1Kb] dirigit; sed te episcopi regni ejus vicarios suos cum synodicis litteris de causa ipsius Rothadi ad apostolicam sedem mittunt; quibus Hludowicus transitum denegat. Ipsi autem legati tam [Col. 1218B] regis quam episcoporum impossibilitatis suae causas Romam veniendi clanculo papae cognitas faciunt. Rothadus simulata infirmitate Vesontio [2 1Kb] , caeteris patriam repedantibus, remanet, et post aliorum regressum, per Curiam, suffragantibus sibi Lotharii et Hludowici, Germaniae regis, fautoribus, Hludowicum [d 1Kb] imperatorem Italiae adiit, quatenus ipsius solatio Romam valeat pervenire. Missi regis Caroli parum pro quibus missi fuerant utilitatis agentes, a negotio [3 1Kb] revertuntur, et Huntfrido, dimissa [4 1Kb] Tolosa ac Gotia, per Provinciam in partes Italiae transeunte, iterum alios missos ad recipiendas civitates et castella Carolus ad Tolosam et in Gotiam mittit.

Hludowicus, rex Germaniae, hostiliter obviam Bulgarum Cagano . . . [5 1Kb] nomine, qui christianum se [Col. 1218C] fieri velle promiserat, pergit; inde ad componendam Winidorum marcam, si se prosperari viderit, perrecturus. Nortmanni qui cum plurimo navigio in Flandris appulerunt, resistentibus sibi pagensibus per Rhenum ascendunt, et vicina regnorum Lotharii ac Hludowici ex utraque ripa ipsius fluminis vastant. Carolus [e 1Kb] Kalendas Junii in loco qui Pistis dicitur generale placitum habet, in quo annua dona sed et censum de Britannia a Salomone, Britannorum duce, sibi directum more praedecessorum suorum, quinquaginta scilicet libras argenti, recipit, et firmitates in Sequana, ne Nortmanni per eumdem fluvium possint ascendere, ibidem fieri jubet. Capitula etiam ad triginta et septem consilio fidelium suorum more praedecessorum ac progenitorum suorum [Col. 1218D] regum constituit, et ut legalia per omne regnum suum observari praecepit.

Pippinus [f 3Kb] apostata a Nortmannorum collegio ab Aquitanis ingenio capitur, et in eodem placito praesentatur, et a regni primoribus, et patriae et christianitatis [Col. 1219A] proditor, et demum generaliter ab omnibus ad mortem dijudicatur, et in Silvanectis arctissima custodia religatur. Bernardus, Bernardi quondam tyranni carne et moribus filius, licentia regis accepta de eodem placito quasi ad honores suos perrecturus, super noctem armata manu regreditur, et in silva [1 1Kb] se occulens, ut quidem dicebant, regem qui patrem suum Francorum judicio occidi jusserat, et ut quidam dicebant, Rodbertum et Ramnulfum, regis fideles, malitiis [2 1Kb] occidere locum et horam exspectat. Quod regi innotuit, et mittens qui eum caperent et ad praesentiam illius adducerent, fuga sibi consuluit; unde judicio suorum fidelium honores quos ei dederat rex recepit, et Rodberto, fideli suo, donavit.

[Col. 1219B] Egfridus [a 1Kb] qui transactis temporibus cum Stephano filium et aequivocum regis ab obedientia paterna subtraxerat, a Rodberto capitur, et regi in eodem placito praesentatur; cui rex deprecatione ipsius. Rodberti caeterorumque suorum fidelium quod in eum commiserat perdonavit [b 1Kb] , et sacramento firmatum ac sua gratia muneratum illaesum abire permissit. Carolus a loco qui Pistis dicitur revertens, intrat Compendium circa Kalendas Julii, missum Mahometh, regis Sarrocenorum, qui ante hyemen ad se venerat, muneratum cum plurimis et maximis donis per suos missos ad eumdem regem satis honorifice remittit. Carolomannus, filius Hludowici regis Germaniae, qui in libera custodia cum patre suo morabatur, simulans se venatum ire, a patre [Col. 1219C] fuga labitur, et marcas sibi a genitore ablatas cum consensu marchionum qui eum tradiderant reoccupat. Quem pater e vestigio insequens, sub firmitatum conditione [3 1Kb] ad se venire facit, et ei honores donat. Indeque revertens versus palatium Franconoford, in quodam broilo [c 1Kb] cervum venans de caballo [Col. 1220A] cadit, et costis laesus in vicino monasterio jacet, filiumque suum Hludowicum ad praedictum palatium, ubi uxor ejus erat, praemittit, ipseque in brevi convalescens subsequitur.

Nicolaus papa denuo epistolas per omnes archiepiscopos et episcopos Galliarum, Germaniarum et Belgicae provinciae mittit pro confirmatione depositionis Theutgaudi Treverorum, et Guntharii Coloniensis archiepiscoporum. Sed et aliis episcopis, qui ex regno Lotharii in divortio [4 1Kb] Theutbergae et superinductione concubinae Waldradae consenserunt, et ad eum cum professione sua miserunt epistolas suas, indulgentiam largiendo, sicut in scripto superius continente promiserat, dedit. Synodum Romae convocat circa Kalendas Novembris, indicans se in ea [Col. 1220B] eorumdem olim archiepiscoporum depositionem denuo confirmaturum, et tractaturum de causa Lotharii et Ignatii, Constantinopolitani episcopi praecedenti [d 1Kb] anno depositi, in cujus loco quidam laicus attonsus et mox episcopus est ordinatus. Ad quam synodum praedicti Theutgaudus et Guntharius sponte perrexerunt, putantes Hludowici imperatoris interventu ab apostolico posse restitui.

Hludowicus, Italiae imperator nominatus, a cervo quem in rugitu [e 1Kb] positum sagittare voluit, gravissime vulneratur. A Nicolao, Romanae sedis pontifice, per Arsenium apocrisiarum petitur, ut eidem papae legatos suos liceat pro quibusdam causis ecclesiasticis ad Carolum mittere; sed credens, quia non sincera intentione adversus eum velit in Franciam [Col. 1220C] missos suos dirigere, contradicit.

Hugbertus, clericus conjugatus et abbas monasterii sancti Martini, qui sancti Mauricii abbatiam et alios honores Hludowici, imperatoris Italiae, contra voluntatem ipsius tenebat, ab hominibus ejus occiditur, et Theotberga soror ejus, abjecta Lotharii, ad [Col. 1221A] fidem Caroli venit, cui Carolus Avenniacum [a 1Kb] monasterium donat, et abbatiam sancti Martini Ingelwino, diacono palatii sui, committit. Rodbertus, comes Andegavensis, aggrediens [1 1Kb] duos cuneos de Nortmannis qui in Ligeri fluvio residebant, unum quidem exceptis paucis evadentibus interfecit, et altero majore retro superveniente vulneratur; unde paucis suorum amissis, sibi secessu consuluit, et post paucos dies convaluit.



DCCCLXV.

Carolus rex nativitatem Domini in Carisiaco palatio celebrat. Vernum villam veniens circa medium Februarium mensem, fratrem suum Hludowicum in villa Tusiaco [b 1Kb] cum filiis venientem satis honorifice suscepit, ibique omnibus cum [2 1Kb] illorum fidelibus consideratis, missaticum per episcopos, Altfridum [c 1Kb] [Col. 1221B] videlicet et Erchanratum [d 1Kb] , Lothario nepoti suo transmittunt, mandantes ut quia saepe dicebat se Romam iturum, prius secundum domni apostolici et eorum hortamentum emendaret, quod contra leges divinas et humanas commiserat in Ecclesia, quam sua temeritate scandalizaverat, et tunc ordinato regno suo, si vellet, pro indulgentia petenda et obtinenda ad apostolorum limina properaret. Lotharius vero putans, quod sibi regnum subripere et inter se vellent dividere, Liutfridum, avunculum suum, ad fratrem et Italiae imperatorem transmittit, petens illum apud apostolicum obtinere, quatenus pro eo patruis suis [3 1Kb] epistolas mitteret, ut pacem servantes de regno suo nullum ei impedimentum facerent; [Col. 1221C] quod et Hludowicus imperator obtinuit.

Interea [e 1Kb] Nortmanni residentes in Ligeri, cum maximo impetu, faciente divino judicio, secundo vento per eumdem fluvium usque ad monasterium sancti Benedicti quod Floriacus dicitur navigant, et idem monasterium incendunt, et in redeundo Aurelianis civitatem et monasteria ibidem et circumcirca consistentia igne cremant, praeter ecclesiam sanctae Crucis, quam flamma, cum inde multum laboratum a Nortmannis fuerit, vorare non potuit. Sicque per amnis alveum descendentes et vicina [Col. 1222A] quaeque depopulantes, ad stationem suam reversi sunt. De Tusiaco Hludowicus Bajoariam pergens, Carolomanno filio sibi familiariter reconciliato, marcas quas ab eo tulerat reddidit, et ad Franconoford palatium rediit. Carolus autem per Attiniacum ad Silviacum [f 1Kb] veniens, ibidem sacram quadragesimam [4 1Kb] et pascha Domini celebrat, et Bernardum ex quodam Bernardo [g 1Kb] et filia Rorigonis comitis natum, in Gothiam mittens, partem ipsius marchiae [h 1Kb] illi committit; et sic demum Vernum villam veniens, episcopos ac ceteros Aquitaniae primores ibidem obvius suscepit. Ad quorum multam petitionem filium suum Carolum necdum bene spassatum [i 1Kb] in Aquitaniam cum regio nomine ac potestate redire permittit.

[Col. 1222B] Nicolaus papa Arsenium, Ortensem episcopum et consiliarium suum, cum epistolis ad Hludowicum et Carolum fratres, sed et ad episcopos ac primores regnorum illorum, ea quae Lotharius per fratrem petierat, continentibus [5 1Kb] , non cum apostolica mansuetudine et solita honorabilitate, sicut episcopi Romani reges consueverant in suis epistolis honorare, sed cum malitiosa interminatione transmittit. Isdem autem Arsenius per Curiam et Alamanniam ad Hludowicum, Germaniae regem, in Franconofurd palatium veniens, epistolas apostolici ei tradidit, et inde in Gundulfi villam ad Hlotharium venit. Cui et episcopis ac primoribus regni sui epistolas papae dedit, continentes, quia, nisi uxorem suam Theotbergam reciperet et Waldradam abjiceret, renuntiante [Col. 1222C] sibi Arsenio illum ab omni christianorum societate debuisset reicere, quem in pluribus epistolis has praecedentibus excommunicatum et a consortio christianorum ejectum multoties praedicaverat. Et sic de Lothario ad Carolum circa medium Julium mensem in Attiniacum palatium Arsenius veniens, uniformes sicuti Hludowico et Lothario regibus epistolas suas satis honorifice tradidit, et Rothadum, canonice a quinque provinciarum episcopis dejectum et a Nicolao papa non regulariter sed potentialiter restitutum, secum reducens, Carolo praesentavit. Et [Col. 1223A] cum sacri canones dicant, ut si episcopus a gradu dejectus ab episcopis provinciae, ad episcopum Romanum confugerit, scribat Romanus episcopus finitimae et propinquae provinciae episcopis, ut ipsi omnino diligenter causam inquirant, et juxta fidem veritatis diffiniant, et [1 1Kb] si is qui dejectus est iterum ab eis, moverit Romanum episcopum, aut mittat a latere suo, qui auctoritatem ejus a quo destinati sunt habentes, cum episcopis judicent, aut credat episcopos sufficere, ut negotio terminum imponant: nihil horum idem apostolicus agere voluit, sed posthabito episcoporum judicio, qui juxta sacras regulas post judicium sub gestorum specie omnia judicatae ad sedem apostolicam retulerunt, ipse sua potestate illum restituit. Restitutum ergo Karolo misit cum [Col. 1223B] epistolis, in quibus continebatur, ut sine ulla exceptione, si quis eidem Rothado quiddam aut de gradu aut de rebus episcopii contradiceret, anathema foret. Sicque sine interrogatione vel consensu episcoporum qui eum deposuerunt, per missum Arsenium Rothadus est in sede sua remissus.

Post haec Arsenius ad Duciacum obviam Hlothario pergit, ducens Theotbergam quae aliquandiu honorabiliter in regno Karoli deguit, et accepto sacramento a duodecim hominibus ex parte Hlotharii, eamdem Theotbergam, nulla ecclesiastica satisfactione pro adulterio publico ab eo secundum canones sacros patrata, illi in matrimonium reddidit. Sacramentum autem pro Theotberga praestitum ex parte Hlotharii ita se habet, veluti dictatum et Roma delatum [Col. 1223C] ab ipso Arsenio: »Jurans promitto ego talis per haec quatuor sancta Christi Evangelia, quae manibus meis tango, atque istas sanctorum reliquias, quia senior meus Hlotharius rex, filius quondam piae recordationis Hlotharii serenissimi imperatoris, amodo et deinceps accipiet Theotbergam uxorem suam pro legitima matrona, et eam sic habebit in omnibus, sicut decet regem habere reginam uxorem. Et propter jam fatas dissensiones neque in vita, neque in membris, neque a praedicto seniore meo Hlothario, neque a nullo hominum ipso instigante aut auxiliante vel etiam consentiente aliquod malum habebit; sed eam sic habebit, sicut regem decet habere uxorem legitimam: ea tamen ratione, ut sic [Col. 1223D] se amodo custodiat, sicut decet uxorem suo seniori in omnibus observare honorem. Haec sunt nomina eorum qui hoc juraverunt: De comitibus Milo, Ratharius, [Col. 1224A] Erlandus, Theutmarus, Weremboldus, Rocolfus comes. De vassallis Erleboldus, Vulfridus, Eidulfus, Bertmundus, Nithardus, Arnostus. Hoc juratum est super quatuor Dei Evangelia atque pretiosissimum lignum sanctae Dominicae crucis et alias sanctorum reliquias in loco qui dicitur Vindonissa [a 1Kb] , die tertia mensis Augusti, indictione 13. Hoc factum est temporibus domni ter beatissimi et coangelici Nicolai apostolici, mediante et constituente Arsenio venerabili episcopo, misso et apocrisiario summae sanctae catholicae atque apostolicae sedis, apostolicam habente auctoritatem et legato ejusdem domni Nicolai apostolici. Nomina episcoporum in quorum praesentia et qui interfuerunt, haec sunt: Harduicus archiepiscopus Besintionensis [b 1Kb] , Remedius archiepiscopus Laudunensis [c 1Kb] , [Col. 1224B] Ado archiepiscopus Biennensis [d 1Kb] , Rodlandus archiepiscopus Arelatensis, Adventius episcopus Mettensis, Atto episcopus Bardunensis [e 1Kb] , Franco episcopus sancti Landberti [f 1Kb] , Rotaldus episcopus Stratiburgensis, Fulcricus capellanus et missus imperialis. De regno autem Karoli Isaac episcopus Linguinensis [g 1Kb] , Erkanraus episcopus Catalaunensis, de quorum manibus ex parte Karoli regis suscepta est Theodberga regina ab Arsenio, venerabili episcopo et legato apostolicae sedis, una cum praenominatis archiepiscopis et episcopi; adstantibus vero in eodem loco de diversis regnis nobilibus viris cum multitudine populi publice haec videntibus et audientibus, quorum nomina per omnia non valuimus huic inferre [2 1Kb] paginae.«

[Col. 1224C] Eodem die ipsam Theotbergam reginam Arsenius, episcopus et legatus apostolicae sedis, cum praenominatis omnibus archiepiscopis [3 1Kb] in manibus Lotharii regis reddiderunt atque dederunt, non solum sub eadem obtestatione ut supra, verum etiam sub adjuratione et excommunicatione, ut si in omnibus ut superius legitur non observaverit atque impleverit, non solum in praesenti vita, sed etiam in aeterno Dei terribili judicio cum beato Petro principe apostolorum redditurum rationem, et ab ipso aeternaliter in eodem judicio damnandum, et igne perpetuo concremandum.

Interea Lotharius missos suos ad Carolum dirigit, volens et petens, ut mutua firmitate inter eos amicitia [Col. 1224D] foederarentur. Quod et Irmentrude regina interveniente obtinuit, et veniens in Attiniacum, amicabiliter et honorifice a Carolo est susceptus et in foedere [Col. 1225A] postulato receptus. Quo et Arsenius rediens, epistolam Nicolai papae plenam terribilibus et a modestia sedis apostolicae antea inauditis maledictionibus detulit super eos, qui ante hos annos eidem Arsenio multam thesauri summam praedantes abstulerant, nisi satisfaciendo quae tulerant ei reddere procurarent. Et relecta [1 1Kb] eadem epistola, sed et altera de Ingiltrudis excommunicatione, quae virum suum Bozonem reliquerat et cum quodam adultero in Lotharii regnum aufugerat, ac recepta sub defensione Caroli villa quae Vendopera [a 1Kb] dicebatur, quam piae memoriae Hludowicus imperator sancto Petro tradiderat, et Wido quidam comes per plures annos tenuerat, Arsenius episcopus, impetratis apud Carolum pro quibus ad eum venerat, ad Gundulfi [Col. 1225B] villam cum Lothario, quo Theotberga eum praecesserat, pergit. Ibi quoque per aliquot dies morans propter Waldradam, quae illuc ad eum adduci [2 1Kb] et ab eo in Italiam deduci debebat, Lothario et Theotberga regio cultu paratis et coronatis, in die assumptionis sanctae Mariae missas celebrat, et inde cum praefata Waldrada versus Urbam, quo dicebatur Hludowicus, Italiae imperator, obviam Lothario venturus, pergit; inde per Alamanniam et Bajoariam pro recipiendis patrimoniis ecclesiae sancti Petri in eisdem regionibus conjacentibus Romam redit.

Carolus ab Attiniaco contra Nortmannos, qui cum navibus quinquaginta in Sequanam venerant, hostiliter pergit; in quo itinere custodum negligentia tres coronas optimas et armillas nobilissimas, et quaeque [Col. 1225C] alia pretiosa [3 1Kb] perdidit; et post non paucos dies omnia reinvenit, exceptis paucis gemmis, quae tumultuaria direptione amissae fuerunt. Nortmanni [b 1Kb] vero residentes in Ligeri, libere Pictavum civitatem pedestri ordine pergunt, eamdemque civitatem incendunt, et impune ad naves suas reveniunt. Rodbertus autem de eisdem Nortmannis qui sedebant in Ligeri, amplius quam quingentos sine damno suorum occidens, vexilla et arma Nortmannica Carolo mittit. Carolus autem perveniens usque ad locum qui dicitur Pistis, ubi immorabantur Nortmanni, fidelium suorum consilio pontes super Isaram et Matronam refici curat, in locis quae dicuntur Alvernis [c 1Kb] et Carenton [d 1Kb] , quoniam ab incolis qui ex antiquo ipsos pontes fecerant, propter infestationem Nortmannorum [Col. 1225D] refici non valebant. Ab eis ergo, qui ex longinquioribus partibus ad operandum deputati erant, ut perficerent firmitates in Sequana, ea conditione refici [Col. 1226A] jubet propter imminentem necessitatem ipsos pontes, ne unquam per ventura tempora inde qui nunc eosdem pontes refecerint, in operando ad hoc opus dispendium patiantur: et deputatis custodibus qui utrasque ripas custodirent, ad Odriacam villam [e 1Kb] medio mense Septembrio venandi gratia pergit. Ipsi autem Nortmanni, quoniam adhuc citra Sequanam custodes non venerant, ex se circiter ducentos Parisius mittunt, ubi quod quaesierant vinum non invenientes, ad suos qui eos miserant sine indemnitate sui reveniunt; indeque amplius quam quingenti ultra Sequanam usque ad Carnotum praedatum ire disponentes, a custodibus ripae ipsius fluminis impetuntur, et quibusdam suorum amissis, quibusdam etiam vulneratis, ad naves regrediuntur.

[Col. 1226B] Carolus Hludowicum, filium suum, in Neustriam dirigit, nec reddito nec interdicto sibi nomine regio, sed tantum comitatum Andegavensem et abbatiam Majoris-monasterii [f 1Kb] et quasdam villas illi donavit. Rodberto, qui marchio in Andegavo fuerat, cum aliis honoribus quos habebat comitatum Autissiodorensem et comitatum Nivernensem donavit. Hludowicus, Germanorum rex, hostem suam contra Winidos [4 1Kb] directam et prospere agentem recepit; cujus filius et aequivocus contra patris voluntatem filiam Adalardi despondit, unde satis animum patris offendit. Carolus obviam fratri suo Hludowico, ejus conloquio fruiturus, Coloniam pergit, et inter alia [5 1Kb] conlocutionum suarum verba patrem et filium de jam dicta praesumptione pacificat, ea conditione, ut jam [Col. 1226C] ultra Adalardi filiae non copuletur. Hludowicus ad Wormatiam et Carolus ad Carisiacum revertitur; cui nuntiatur in via, quia Nortmanni 13 Kalendas Novembris monasterium sancti Dionysii intraverunt, ubi viginti circiter diebus immorantes, et quotidie praedam exinde ad suas naves ducentes, post multam depraedationem sine contradictione cujusquam ad castra sua non longe ab eodem monasterio sunt reversi. Interea Nortmanni residentes in Ligeri, commixti cum Britonibus Cinomannis civitatem petunt, et impune depraedantes eam, ad suas naves revertuntur. Aquitani confligentes cum Nortmannis qui in Carento [g 1Kb] Sigefrido duce resident, quadringentos circiter ex eis occiderunt; caeteri autem fugientes, ad naves suas redierunt.

[Col. 1226D] Carolus missos suos, quos praecedenti anno Cordubam ad Mahomet direxerat, cum multis donis, camelis videlicet, lecta [h 1Kb] et papiliones gestantibus, [Col. 1227A] cum diversi generis pannis et multis odoramentis in Compendio recipit; inde ad Rofiacum [a 1Kb] villam veniens, Adalardo, cui custodiam contra Nortmannos commiserat, sed et suis propinquis Hugoni et Berengario, quia nihil utilitatis contra Nortmannos egerant, collatos honores tollit, et per diversos eosdem honores disponit. Nortmanni qui praefatum monasterium depraedati sunt, vario modo infirmantur, et quidam in rabiem versi, quidam autem scabie correpti, quidam intestina cum aqualiculo [b 1Kb] per anum emittentes, moriuntur. Carolus, dimissis custodibus contra eosdem Nortmannos, Silvanectis revertitur Nativitatis dominicae solemnia celebraturus; ubi ei Lotharius, filius suus et abbas monasterii sancti Germani, mortuus nuntiatur.



DCCCLXVI
[Col. 1227B]

Quarto Kalendas Januarias de Nortmannis in Ligeri residentibus quaedam pars praedatum exiens in Neustriam, Gauzfridum, et Heriveum atque Rorigum [c 1Kb] comites congredientes offendit; in qua congressione Rorigus, frater Gauzfridi, occubuit, et quamplurimis Nortmanni suorum amissis, fugiendo ad naves reveniunt. Rodulfus, Caroli regis avunculus, passione colica moritur. Nortmanni per alveum Sequanae ascendentes usque ad castrum Milidunum, et scarae Karoli ex utraque parte ipsius fluminis pergunt, et egressis eisdem Nortmannis a navibus super scaram quae major et fortior videbatur, cujus praefecti erant Rodbertus et Odo, sine conflictu eam in fugam mittunt, et onustis praeda navibus ad suos [Col. 1227C] redeunt. Karolus [d 1Kb] cum eisdem Nortmannis in quatuor millium libris argenti ad pensam eorum paciscitur, et indicta per regnum suum conlatione ad idem exsolvendum tributum, de unoquoque manso ingenuili exiguntur sex denarii, et de servili tres, et de accola unus, et de duobus hospitiis [1 1Kb] [e 1Kb] unus denarius, et decima de omnibus quae negotiatores [2 1Kb] videbantur habere, sed et a presbyteris secundum quod unusquisque habuit vectigal exigitur, et heribanni de omnibus Francis accipiuntur. Inde de unoquoque manso, tam ingenuili quam et servili, unus denarius sumitur, et demum per duas vices, juxta quod unusquisque regni primorum de honoribus [Col. 1228A] habuit, conjectum, tam in argento quam et in vino, ad pensum quod ipsis Nortmannis pactum fuerat persolvendum contulit. Praeterea quoque et mancipia a Nortmannis praedata, quae post pactum ab eis fugerant, aut reddita aut secundum eorum placitum redempta fuerunt; et si aliquis de Nortmannis occisus fuit, quaesitum pretium [3 1Kb] pro eo est exsolutum. Hludowicus, Italiae imperator, una cum uxore sua Ingelberga in Beneventum contra Sarracenos movit. Hlotarius---interventu, ut quidam autumant, Hludowici imperatoris et fratris sui---episcopium Coloniense ab Hugone receptum Hilduino, fratri Guntharii, sub provisionis obtentu committit; sed revera dispositio illius excepto episcopali ministerio penes Guntharium manet, ipsaque metropolis, sed [Col. 1228B] et ecclesia Treverensis, diutino tempore contra sacras regulas cum magno et multorum periculo pastore vacant. Carolus Rodberto comiti abbatiam sancti Martini ab Engilwino ablatam donat, et ejus consilio honores qui ultra Sequanam erant, per illius complices dividit; comitatum quoque Augustidunensem, a Bernardo filio Bernardi super Rodbertum occupatum, Hludowico, filio suo, ipsius Rodberti consilio ad eum ditandum committit.

Nortmanni mense Julio ab insula secus monasterium sancti Dionysii movent, et descendentes per Sequanam usque ad locum sibi aptum ad reficiendas suas et novas faciendas naves perveniunt, ibique [4 1Kb] quod eis persolvendum erat exspectant. Carolus hostiliter ad locum qui dicitur Pistis cum operariis [Col. 1228C] et carris ad perficienda opera, ne iterum Nortmanni sursum ascendere valeant, pergit. Hludowicus, Germaniae rex, contra quosdam suorum in marca adversus Winidos rebellionem molientes hostem movit, quam praecedens, in brevi rebellantes sine conflictu domat, et hostem nondum pene promotum domi residere mandavit.

Nortmanni [f 1Kb] mense Julio mare intrant, et pars quaedam ex ipsis aliquandiu in pago Italiae [5 1Kb] [g 1Kb] resedit, et libitibus suis, excepta publica Lotharii conjunctione, perfruitur. Carolus ad villam abbatiae sancti Quintini, quae Orti-vineas dicitur, cum uxore obviam Lothario pergit, et pro quibusdam convenientiis, [Col. 1229A] ut dicebatur, firmitatibus inter se factis, abbatiam sancti Vedasti donante sibi Lothario suscipit. Carolus mense Augusto Suessionis [a 1Kb] civitatem adit, et synodo a papa Nicolao convocatae considet; ubi secundum praedicti apostolici commendationem quaestione dirempta de Vulfado et collegis ejus, ab Ebone, quondam Remorum archiepiscopo, post depositionem suam ordinatis, quoniam regulae sacrae non poterant aperte convelli pro sui reverentia et quorumdam respectu, et rege ac quibusdam pro Vulfado nimium satagentibus schisma [1 1Kb] et scandalum aliter vitari non potuit, inventum est, ut quia synodi episcoporum quinque provinciarum regularis definitio de [2 1Kb] praefatorum dejectione Benedicti papae et Nicolai subscriptionibus fuerat confirmata, secundum [Col. 1229B] indulgentiam Nicenae synodi de his quos damnatus ordinavit Meletius, et juxta traditionem Africani concilii de Donatistis, in gradibus reciperentur, si tamen Nicolao papae placeret suam immutare, quam confirmavit, sententiam. Indeque synodus congregata per Egilonem, Senensem archiepiscopum, cum aliis pro quibus perrexerat praescripta conditione Nicolao papae litteras mittens [b 1Kb] , sine sacerdotum discordia est soluta, et licet juxta Innocentii decreta quod de hujusmodi necessitas temporis quondam reperit, cessante necessitate debuisset utique cessare pariter quod urgebat, quia alius est ordo legitimus, alia usurpatio quam ad praesens fieri tempus impellit; quoniam nil aliud sed [3 1Kb] hoc summopere quaerebatur, ut quocumque modo Vulfadus fieri [Col. 1229C] posset episcopus, tolerabilius quibusdam est visum, propter vitandam seditionem hanc necessitatem, quae nunc sicut et tunc urgebat, iterum in medium devocare, ac consilio [4 1Kb] Jacobi et seniorum Hierusalem, etiam post legis abolitionem circumciso Timotheo, cum Paulo legis cerimonias exercere, quam tumultus in ecclesia et in potestate regia concitare. His ita dispositis, Carolus jam dicto Vulfado Bituricensem metropolim, nuper defuncto Rodulpho archiepiscopo, ante causae diffinitionem arbitratu suo committit; sed antequam iidem episcopi ab ipsa recederent urbe, Carolus eos petit, ut uxorem suam [Col. 1230A] Hirmintrudem in reginam sacrarent; quod et ipso attestante in basilica sancti Medardi fecerunt, et una cum eo illi coronam imposuerunt. De quo loco idem rex cum regina Attiniacum palatium obviam Lothario adit. Quo Teutbergam, nomine tantum reginam Lotharii, quae Romam pergendi licentiam habuit, revocant, et missaticum communiter ordinantes, Carolus per Egilonem, Senensem archiepiscopum, et Hlotharius per Adonem, Viennensem archiepiscopum, ac per Waltarium, suum a secretis domesticum, papae Nicolao quae sibi visa sunt secretius mandant.

Post haec Carolus ad consignandam Bituricensem metropolim Vulfado filium suum Carolomannum, abbatem sancti Medardi, transmittit. Quo pervenientes [Col. 1230B] post solutam, ut praemissum est, synodum, atque post litteras ex eadem synodo per Egilonem archiepiscopum Nicolao papae directas, statim in mense Septembrio a quibusdam episcopis legibus ecclesiasticis minus necessario peritis, factione praedicti Vulfadi emendicatis et minis a Carolomanno ex auctoritate patris sui flexis, contra omnes leges ecclesiasticas saepe fatus Vulfadus [c 2Kb] pro ordinatione episcopali maledictione indutus est sicut vestimento; cujus exordinator potius quam ordinator Aldo, Lemovicensis episcopus, in ipsa ordinatione febre correptus, in brevi moritur.

Caroli filius nomine Carolus et Aquitanorum rex, plaga quam in capite ante aliquot annos acceperat cerebro commoto, diutius epelemtica [d 1Kb] passione [Col. 1230C] vexatus, 3 Kalendas Octobris in quadam villa secus Bosentiacas [e 1Kb] moritur, et a Carolomanno, fratre suo, atque a Vulfado in ecclesia sancti Sulpitii apud Biturigum sepelitur.

Carolus Wilhelmum sobrinum suum, Odonis quondam comitis Aurelianensis filium, a quibusdam suorum in Burgundia captum, quasi contra rem publicam agentem secus Silvanectum civitatem decollari fecit.

Nortmanni [f 1Kb] commixti Britonibus, circiter quadringenti de Ligeri cum caballis egressi, Cinomannis civitatem adeunt. Qua depraedata, in regressu [Col. 1231A] suo usque ad locum qui dicitur Brieserta [a 1Kb] veniunt, ubi Rotbertum et Ramnulfum, Godtfridum quoque et Heriveum [1 1Kb] comites, cum valida manu armatorum, si Deus cum eis esset, offendunt. Et conserto praelio, Rotbertus occiditur, Ramnulfus plagatus, cujus vulnere postea mortuus est, fugatur; et Heriveo vulnerato et aliis quibusdam occisis, caeteri ad sua quique discendunt. Et quoniam Ramnulfus et Rodbertus de praecedentium sese vindicta, qui contra suum ordinem alter abbatiam sancti Hilarii, alter abbatiam sancti Martini praesumpserat, castigari noluerunt, in se ultionem experiri meruerunt.

Hludowicus, Hludowici Germaniae regis filius, consilio Warnarii ac caeterorum, a quibus pater ejus propter infidelitatem suam honores tulit, rixam [Col. 1231B] contra patrem suum movit, concitato Resticio [2 1Kb] Winido, ut usque ad Bajowariam praedatum veniat, quatenus in illis partibus occupato patre vel ejus fidelibus, ipse liberius quod coepit prosequi posset. Sed Karolomanno, cui pater ipsam marcham dederat, satagente, Resticius intra sua se cohibet. Hludowicus autem senior in talibus experientia prudens, concite ad palatium quod Franconofurd dicitur properat, et datis mutuo dextris, eumdem filium suum ad se venire facit, ipsaeque dexterae usque 5 Kalendas Novembris manere invicem promittunt; sicque Hludowicus ad confirmandam marcham suam contra Resticium velociter repedat, reversurus octavo die ante missam sancti Martini obviam fratri suo Karolo et nepoti suo Lothario secus civitatem [Col. 1231C] Metensium. Quo Carolus hostiliter, cum tali hoste---confecta maxime de episcopis---sicut tunc conjectare potuit, se perrecturum suis denuncians, Hugoni clerico, avunculi sui Chonradi filio, comitatum Turonicum et comitatum [3 1Kb] Andegavensem cum abbatia sancti Martini et cum aliis etiam abbatiis donat, eumque in Neustriam loco Rotberti dirigit; de abbatia sancti Vedasti, sicut et pridem de abbatia sancti Quintini fecerat, caput cum electioribus villis sibi retinens, caetera quaeque per quoscumque suos non cum tanto illorum profectu, quam cum animae suae detrimento dividit; sicque hostiliter quod denuntiaverat conficiens, per Remorum civitatem Metensium partes cum sua uxore aggreditur, et usque ad Viridunum pervenit. Ibique obvios fratris [Col. 1231D] sui Hludowici missos habuit, nuntiantes quia non erat ei necesse ad fratrem [4 1Kb] suum pro quacumque necessitate cum hoste ire, quoniam suum filium, [Col. 1232A] sicut ipse disposuit, receptum habebat, et seditionem quae contra eum commoto fuit usquequaque sedatam: et illi tunc non erat commodum obviam illi usque ad Mettis venire, quoniam pro quibusdam regni sui necessitatibus in Bajowariam festinabat. Carolus autem residens in Viriduno per viginti circiter dies, eamdem civitatem atque illius vicina hostili more depraedans, praestolatus est adventum Lotharii, qui apud Treverim cum sui regni episcopis satagebat, ut iterum Theotberga se falso crimine insimularet, et velamentum reciperet; quod obtinere non potuit. Tandem Carolus per viam qua perrexerat, depredantibus suis loca per quae redierunt, iterum Remanam [5 1Kb] [b 1Kb] civitatem adit, indeque Compendium venit, ubi Nativitatem Domini celebravit.

[Col. 1232B] Rex Bulgarorum [c 1Kb] , qui praecedente anno, Deo inspirante et signis atque afflictionibus in populo regni sui monente, Christianus fieri meditatus fuerat, sacrum baptisma suscepit; quod proceres sui moleste ferentes, concitaverunt populum adversus eum, ut illum interficerent. Quotquot igitur fuerunt intra decem comitatus, adunaverunt se circa palatium ejus; ille vero, invocato Christi nomine, cum quadraginta tantum octo hominibus, qui erga Christianam devotionem ferventes sibi remanserant, profectus est contra omnem illam multitudinem; et mox ut portas civitatis exiit, apparuerunt eis et his qui cum eo erant septem clerici, et unusquisque eorum tenebat cereum ardentem in manu sua, sicque praecedebant regem et illos qui cum eo erant. Eis [Col. 1232C] vero qui contra eum surrexerant, visum erat, quod magna villa ardens super eos caderet, et equi eorum qui cum rege erant, sicut contrariis videbatur, erecti incedebant, et cum anterioribus pedibus eos percutiebant; tantusque timor eos apprehendit, ut nec ad fugiendum nec ad defendendum se praepararent, sed prostrati solo se movere nequibant. Rex autem ex proceribus, qui populum maxime adversus eum incitaverunt, interfecit numero quinquaginta duos, reliquum autem populum inlaesum abire permisit; et mittens ad Hludowicum, regem Germaniae, qui ei foedere pacis conjunctus erat, episcopum et presbyteros postulavit, et ab eo missos cum debita veneratione suscepit. Hludowicus autem ad Carolum fratrem suum mittens, in ministerium clericorum apud [Col. 1232D] fratrem suum vasa sacrata sacrasque vestes ac libros petiit, unde Carolus ab episcopis regni sui non parvam summam accipiens, ei ad dirigendum regi. [6 1Kb] [Col. 1233A] Bulgarorum rex filium suum et plures ex proceribus regni sui Romam direxit, et arma quibus indutus fuerat, quando in Christi nomine de suis adversariis triumphavit, cum aliis donis sancto Petro transmisit, et plures quaestiones de sacramentis fidei consulendo Nicolao papae direxit, et episcopos atque presbyteros mitti ab eo sibi poposcit, quod et obtinuit. Hludowicus vero, Italiae imperator, hoc audiens, ad Nicolaum papam misit, jubens ut arma et alia quae rex Bulgarorum sancto Petro miserat, ei dirigeret; de quibus quaedam Nicolaus papa per Arsenium ei consistenti in partibus Beneventanis transmisit, et de quibusdam excusationem mandavit.



DCCCLXVII.

[Col. 1233B] Anno Domini 867, Hludowicus, abbas monasterii sancti Dionysii et nepos Caroli imperatoris ex filia majore natu Rotrude, 5 Idus Januarii obiit, et Carolus rex abbatiam ipsius monasterii sibi retinuit, causas monasterii et conlaborationem [a 1Kb] per praepositum et decanum atque thesaurarium, militiae quoque curam per majorem domus sua commendatione geri disponens. Et circa mediam quadragesimam super Ligerim fluvium ad villam quae Bellus-Pauliacus dicitur perrexit, ubi primores Aquitanorum sibi obviam accersivit, et filium suum Hludowicum [b 1Kb] , ordinatis illi ministerialibus de palatio suo, eisdem Aquitanis regem praefecit. Inde reversus, Pascha Domini in monasterio sancti Dionysii celebravit; deinde pergens Mettis ad conloquium fratris sui, [Col. 1233C] Hludowici regis Germaniae, 13 Kalendas Junii obvium habuit in palatio Salmuntiaco Egilonem, Sennensem archiepiscopum, cum epistolis Nicolai papae de restitutione clericorum Remensis ecclesiae, Vulfadi scilicet et collegarum ejus. Pro quibus valde satagens, ut in suis habeantur gradibus restituti, multa Hincmaro, Remorum archiepiscopo, imposuit in eisdem epistolis, quae non esse vera manifesta ratione constabant. Attulit etiam praefatus archiepiscopus eidem domno Carolo epistolas praedicti papae ad Lotharium et episcopos regni ejus de causa uxorum illius, Theotbergae videlicet atque Waldradae, eamdem Waldradam mitti Romam praecipiens; quas Carolus Lothario obviam sibi ad Attiniacum palatium venienti ex parte ipsius apostolici dedit. Indeque [Col. 1233D] ad conloquium fratris sui perrexit, et ab eo revertens, per Lotharium in saltu Arduennae consistentem rediit. Et generaliter per omne regnum suum hoste denuntiata, placitum suum Kalendis [Col. 1234A] Augusti in Carnutum civitate condixit, in Britanniam super Salomonem, ducem Britonum, perrecturus. Interea missis intercurrentibus, eo usque paciscendae pacis est perducta conditio, ut a Carolo datis obsidibus, Paswithen gener Salomonis, cujus consilio plurimum utitur, ad Carolum in Compendium circa praefatas Kalendas Augusti veniat, et quod tunc ibi inventum et confirmatum utrimque fuerit, teneatur; populus autem in hostem denuntiatam [1 1Kb] interim paratus domi resideat, usque quo, si necesse fuerit et rex demandaverit, 8 Kalendas Septembris Carnutum hostiliter veniat. Hludowicus, rex Germaniae, Hludowicum filium suum cum Saxonibus et Toringis adversus Abodritos hostiliter dirigit, et reliquum populum regni sui paratum esse praecipit, quatenus [Col. 1234B] mox, ut ipse jusserit, praeparati movere hostiliter possint.

Lotharius suspectum habens Carotum a Hludowico [2 1Kb] revertentem, a Mettis civitate versus Franconofurd pergit, et cum eo pridem sibi satis adverso se pacificat, filioque suo de Waldrada Hugoni ducatum Elizatium donat, eumque Hludowico commendat, ac caeterum regnum suum quasi Romam perrecturus et Waldradam praemissurus committit. Inde revertens, hostem ad patriae defensionem per regnum suum indicit quasi contra Nortmannos, putans Rorigum, quem incolae qui Conkingi novo nomine dicuntur, a Fresia expulerant, cum auxiliatoribus Danis reverti. Carolus, datis obsidibus, Paswithen, Salomonis legatum, Kalendis Augusti in Compendio [Col. 1234C] suscipit, et ei, vicario scilicet Salomonis, comitatum Constantinum [3 1Kb] [c 1Kb] cum omnibus fiscis et villis regiis et abbatiis in eodem comitatu consistentibus ac rebus ubicumque ad se pertinentibus excepto episcopatu donat, et sacramento primorum suorum confirmat, et ex parte Salomonis a praefato ipsius vicario fidelitatis et pacis atque praestandi adjutorium contra inimicos suos sacramentum ea conditione suscipit, ut Salomon et filius ejus cum his quae antea habebat, hoc donum etiam habeant, et Carolo ac filio ejus fideles existant. Quo patrato negotio [4 1Kb] , Carolus synodum apud Trecas 8 Kalend. Novembris auctoritate Nicolai papae indicit, et causa venandi ac expendendi autumnale tempus in abbatia sancti Vedasti et in Audriaca villa ac circumcirca [Col. 1234D] morari [5 1Kb] disponit.

Synodus [6 1Kb] provinciarum Remensis, Rothomagensis, Turonensis, Senonum [7 1Kb] , Burdegalensium atque Bituricensium apud Trecas 8 Kalend. Novembris [Col. 1235A] convenit. Ubi quidam episcopi, ut assolet, gratia regis Caroli Wulfado faventes, quaedam contra veritatem ac [1 1Kb] canonum sacram auctoritatem adversus Hincmarum moliri coeperunt; sed isdem Hincmarus eorum molitionibus ratione et auctoritate obvians, plurimorum sententia praevalente, rerum gestarum ordinem de quibus agebatur, communi consensu epistola scriptum per Actardum, venerabilem Namnetensem episcopum, papae Nicolao episcopi qui convenerant transmiserunt; cujus epistolae tenor idem extitit, qui fuit in epistola Hincmari, Remorum episcopi, quam per clericos suos sub peregrinorum habitu propter contrariorum vitandas insidias praecedente Julio mense Romam miserat. Epistolam autem in praescripta synodo factam et archiepiscoporum [Col. 1235B] qui convenerant sigillis signatam Actardus perferendam suscipiens, cum quibusdam episcopis ad Carolum, sicut ipse praeceperat, rediit. Carolus autem immemor fidelitatis atque laborum, quos pro ejus honore et regni obtentu saepe fatus Hincmarus per plures annos subierat, eamdem epistolam sibi ab Actardo [2 1Kb] dari exegit, et archiepiscoporum sigilla confringens, gesta synodi relegit. Et quia, sicut voluerat, in eadem synodo Hincmarus non extitit confutatus, epistolam suo nomine ad Nicolaum papam dictari in contrarietatem Hincmari fecit, quam et bulla sui nominis sigillavit, et cum epistola synodali per ipsum Actardum Romam direxit. Praefati autem Hincmari clerici in mense Augusto Romam venientes, Nicolaum papam jam valde infirmatum et in [Col. 1235C] contentione quam contra Graecorum imperatores [3 1Kb] Michaelem et Basilium, sed et contra orientales episcopos habebat, magnopere laborantem invenerunt; quapropter usque ad mensem Octobrium ibidem sunt immorati. Nicolaus vero papa gratanter suscipiens quae Hincmarus scripserat, ei [4 1Kb] de omnibus sibi satisfactum esse rescripsit; sed et alteram epistolam eidem et caeteris archiepiscopis in regno Caroli constitutis transmisit, innotescens praefatos Graecorum imperatores, sed et orientales episcopos, calumniari sanctam Romanam ecclesiam, immo omnem ecclesiam quae latina utitur lingua, quia jejunamus in sabbatis, quod Spiritum sanctum ex Patre Filioque procedere dicimus, quia presbyteros sortiri conjuges prohibemus, et [5 1Kb] quoniam eosdem presbyteros chrismate [Col. 1235D] linire baptizatorum frontes inhibemus; dicentes ipsi Graeci, quod chrisma ex aqua fluminis Latini conficiamus, reprehendentes nos Latinos, quod octo hebdomadibus ante Pascha a carnium et septem hebdomadibus a casei et ovorum esu more [Col. 1236A] suo non cessamus; dicentes etiam, quod in Pascha more Judaeorum super altare pariter cum dominico corpore agnum benedicamus et offeramus, succensentes etiam nos, quia clerici apud nos barbas suas radunt, dicentes [6 1Kb] quia diaconus, non suscepto presbyteratus officio, apud nos episcopus ordinatur. De quibus omnibus per singulas provincias a metropolitanis cum eorum coepiscopis sibi rescribi praecepit, alloquens eumdem Hincmarum in epistolae [a 1Kb] fine hoc modo: »Tua, inquit, frater [7 1Kb] Hincmare, charitas cum hanc epistolam legerit, mox ut etiam ad [8 1Kb] archiepiscopos, qui in regno filii nostri Caroli, gloriosi regis, consistunt, deferatur, summopere agere studeat, et ut de his singuli in diocesibus propriis una cum suffraganeis suis, in cujuscumque regno sint [Col. 1236B] constituti, convenienter tractare et nobis quae repererint suggerere curent, eos incitare non negligant; ita ut eorum omnium, quae praesentis epistolae nostri circumstantiae continent [9 1Kb] , tu et strenuus executor illic existas, et apud nos verax et prudens scriptorum tuorum serie relator inveniaris. Data [10 1Kb] 10 Calend. Novembris, indictione 1.« Quam epistolam Hincmarus Idus [11 1Kb] Decembrias primae indictionis suscipiens, in Corbonaco [b 1Kb] palatio consistenti regi Carolo cum pluribus episcopis relegit, et per alios archiepiscopos, sicut in mandato acceperat, dirigere studuit. Nicolaus papa Idus proxime praecedentis mensis Decembris obiit, cui [12 1Kb] successit Adrianus papa electione clericorum et consensu Hludowici imperatoris in pontificatu. Quem Actardus Romam [Col. 1236C] veniens cum supra scriptis epistolis, in apostolica sede jam ordinatum invenit [13 1Kb] .

Arsenius autem, magnae calliditatis et nimiae cupiditatis homo, spe falsa seducens Theutgaudum et Guntharium de restitutione ipsorum, ut ab eis exenia acciperet, Romam venire fecit; qui diutius ibi manentes, pene omnes suos amiserunt, tandem autem Theutgaudus ibidem mortuus est, et Guntharius vix corporis mortem evasit.

Lotharius Theutbergam uxorem suam Romam misit, ut seipsam criminaretur, quatenus ab ejus conjugio separari valeret. Sed Adrianus papa atque Romani talibus naeniis non credentes, jussa est ad virum suum reverti.

Carolus consensu fratris sui Hludowici quosdam [Col. 1236D] episcopos ad Autissiodorum in futuris Kalendis Februarii convenire praecepit, ut de causa Lotharii quaedam tractarent. Carolus denique, quoniam ab Acfrido abbatiam sancti Hilarii cum aliis plurimis honorabilibus beneficiis habente, sicut quidam dixerunt, [Col. 1237A] exenia non modica suscipiens, comitatum Bituricum sine praesentia illius vel culpae alicujus reputatione a Gerardo comite abstulit, et praefato Acfrido dedit. Sed isdem Acfridus super Gerardum eumdem comitatum evindicare non valuit; quapropter Carolus per civitatem Remorum transiens Trecas venit, indeque Autissiodorum adiit, ubi Nativitatem Domini celebravit.



DCCCLXVIII

Anno 868 Carolus ab Autissiodoro super Ligerim fluvium ad villam quae Bellus-Pauliacus dicitur pervenit. Interea homines Gerardi comitis Acfridum in quadam villa bello conveniunt, et quia de casa firmissima Acfridus exire noluit, in qua se recluserat, [Col. 1237B] igne ipsi casae admoto, Acfridum ex ipsa expellunt, et truncato illi capite, corpus in ignem rejiciunt. Tunc Carolus quasi ad hoc vindicandum flagitium pagum Bituricum adiit, in quo tanta mala et in ecclesiarum confractione, et in pauperum oppressione, atque in omnium flagitiorum commissione, atque terrae devastatione commissa sunt, ut dici ore non possint, sicut multorum millium hominum fame mortuorum pro ipsa depopulatione attestatio demonstravit. Vindicta autem in Gerardum et ejus comites non solum ulla non extitit, verum nec ipsi de pago Biturico a quoquam expulsi sunt. Ablatis denique a Rotberti filio his, quae post mortem patris de honoribus ipsius ei concesserat, et per alios divisis, sed et a filiis Ramnulfi tultis [a 1Kb] paternis [Col. 1237C] honoribus, et data sancti Hilarii abbatia, quam isdem habuit, Frotario Burdegalensium archiepiscopo, caput jejunii ante [1 1Kb] sanctum quadregesima ad monasterium sancti Dionysii rediit, et inde Silvanectis pervenit [2 1Kb] . Nortmanni vero per Ligerim ascendentes Aurelianis perveniunt, et accepta praeda, impune ad suum diversorium redeunt. Carolus vero sabbato ante palmas ad monasterium sancti Dionysii rediit, ibique pascha celebravit. Et inde ante quam Silvacum adiret, secunda die rogationum Adventio, Metensium episcopo, et Grimlando [b 1Kb] , Lotharii cancellario, deferentibus epistolas Adriani papae, accepit unam [c 1Kb] sibi directam, in qua isdem apostolicus praecepit, ut regno Hludowici imperatoris ac regno Lotharii nullam molestiam ingerat; alteram autem [Col. 1237D] epistolam de absolutione Waldradae ad episcopos regni [Col. 1238A] ipsius Caroli detulerunt, similes dicentes missas episcopis regni Hludowici atque Hlotharii. Absolutio autem ipsius Waldradae ea conditione est facta, ut Hlothario nullo pacto cohaereat. Silvacum autem Carolus perveniens, Actardum, Namnetensem episcopum, Roma venientem suscepit sibi deferentem epistolas, quarum una responsum reddidit de his, quae Nicolao in contrarietate Hincmari mandavit, inter caetera ei inculcans, ut de caetero ac perpetuo talis inutilis quaestio sopita maneret; alteram [d 1Kb] autem epistolam Hincmaro detulit laudibus et fidelitatis dilectionibus [3 1Kb] repletam, et ut ejus vice in istis partibus de Lothario fungeretur: tertiam [e 1Kb] autem archiepiscopis aliisque episcopis cisalpinis detulit, ut quia isdem [f 1Kb] Actardus pro paganorum infestatione [Col. 1238B] et Brittonum oppressione in sua civitate manere non poterat, si locus eveniret, etiam de metropoli, isdem Actardus in vacante civitate pastore auctoritate apostolica ab episcopis provinciae ipsius incardinetur.

Quarta autem feria post initium quadragesimae, factione Arsenii filius ejus, Eleutherius, filiam Adriani papae ab alio desponsatam dolo decepit et rapuit, sibique conjunxit; unde idem papa nimium est contristatus. Arsenius ad Hludowicum imperatorem pergens in Beneventum, infirmitate corripitur, et thesaurum suum in manus Ingelbergae imperatricis committens, et ut dicebatur cum daemonibus confabulans, sine communione abiit in locum suum [g 1Kb] . Quo mortuo, Adrianus papa apud imperatorem missos [Col. 1238C] obtinuit, qui praefatum Eleutherium secundum leges Romanas judicarent. Isdem vero Eleutherius, consilio ut fertur fratris sui Anastasii, quem bibliothecarium [h 1Kb] Romanae ecclesiae in exordio ordinationis suae Adrianus constituerat, Stephaniam, uxorem ipsius pontificis, et ejus filiam quam sibi rapuit interfecit, et isdem Eleutherius a missis imperatoris occisus est. Adrianus vero papa congregans synodum, supradictum Anastasium hoc modo, sicut subsequitur, post damnationes in eum latas iterum condemnavit:


Haec in imagine in dextra parte scripta sunt.

»Imperantibus dominis nostris, Lothario et Ludovico Augustis, mensis Decembris die decima sexta, [Col. 1238D] indictione 14.«


[Col. 1239A] Excommunicatio quam fecit Leo episcopus de Anastasio presbytero, et postea Adrianus.

»Leo episcopus, servus servorum Dei. Anastasius, presbyter cardinis nostri, quem in titulo beati Marcelli ordinavimus, quique secedens ab eo ad alienas parochias absque nostra pontificali scientia demigratus est, quem per missos et litteras nostras vocavimus, et pro quo dominos imperatores supplicati per missos nostros, ut eum ad suam parochiam redire juberent, qui nunc huc [1 1Kb] nunc illuc latitando in ipsa demigratione per biennium moratus est, et ad duo vocatus concilia nostra minime venit, sed neque inventus est; quia, ut praediximus, veluti ovis errans extraneis regionibus suadente diabolo occulte inhabitabat, secundum canonica instituta ex Dei omnipotentis [Col. 1239B] et beati Petri apostoli nostraque simul apostolica auctoritate ab hodie sit communione privatus, donec ipse meae speciali praesentiae in canonico judicio fuerit praesentatus, et si non venerit, nunquam communicet.«

Post Romanum pontificem in hac excommunicatione consenserunt archiepiscopus Ravennatis et Mediolanensis, aliique numero septuaginta quinque.


Haec in imagine in sinistra parte scripta sunt.

»Leo episcopus, servus servorum Dei, omnibus episcopis, presbyteris, diaconibus, subdiaconibus, et universis clericis cunctoque populo Christiano. Quod bene ac pleniter vobiscum simus, charissimi fratres, scitis. Nunc iterum pro cautela et memoria temporum futurorum dilectioni vestrae [Col. 1239C] cognitum esse volumus quomodo, instigante ac suadente diabolo, Anastasius, presbyter cardinis nostri, quem nos in titulo beati Marcelli ordinavimus, contra statuta Patrum provinciam ecclesiamque deserens, ecce jam per quinquennii [2 1Kb] tempus in alienas parochias velut ovis errans discurrit, quem etiam, auctoritate suffulti canonica, apostolicis litteris per tertiam quartamque vicem vocavimus. At ubi redire distulit, duo pro eo episcoporum concilia congregavimus, quorum conventu cum ejus non potuissemus videre vel habere specialem praesentiam, communi eum decreto sancta communione privavimus, volentes siquidem suam per hujus excommunicationis censuram ad gremium sanctae, a qua discesserat, matris Ecclesiae personam reducere. Sed apostolica [Col. 1239D] monita sanctique concilii pro nihilo ducens, erroris irretitus caligine, redire nullatenus voluit. Proinde, sicut Ravennae [3 1Kb] nobis degentibus de eo in ecclesia beati Vitalis martyris mense Maio, die 29, indictione prima, ore proprio promulgavimus [4 1Kb] , nunc iterum [Col. 1240A] in ecclesia beati Petri apostoli mense Junio, die 19, indictione superius adnotata, similiter promulgavimus: sit ille a sanctis Patribus et a nobis anathema, et omnes qui ei sive in electione, quod absit, aut pontificatus honore adjutorium praestare vel solatium quodcumque voluerint, simili anathemati [5 1Kb] subjaceant.«

Post Romanum pontificem in hoc anathemate consenserunt Joannes, archiepiscopus Ravennatis, Nottingus [a 1Kb] et Sigilfredus [b 1Kb] , episcopi domni imperatoris, et sex episcopi ad praedictum archiepiscopum pertinentes, quorum notitiam non recolimus, et alii tam ex Romana urbe quam ex aliis numero quinquaginta sex, absque presbyteris et diaconibus sanctae Romanae Ecclesiae.


[Col. 1240B] Super valvas argenteas haec scripta sunt:

»In nomine Patris, et Filii, et Spiritus sancti. Incipit sancta ac veneranda synodus, quae per Domini gratiam et ejus divinum consilium congregata est in ecclesia beati Petri apostoli, anno scilicet pontificatus sanctissimi ac coangelici et universalis quarti papae Leonis septimo, atque invictissimorum Lotharii ac Ludovici imperatorum anno imperii quadragesimo secundo [c 1Kb] , mense Decembri die octavo, indictione 2. In hac siquidem sancta ac venerabili synodo, Domini solatiante gratia nobiliter celebrata, post diversas episcoporum sacerdotumque vel clericorum atque omnium Christianorum pias ac salutiferas admonitiones et exhortationes depositus est [Col. 1240C] juste atque canonice Anastasius, presbyter tituli sancti Marcelli, eo quod contra auctoritatem canonicam propriam parochiam [6 1Kb] deseruisset per annos scilicet quinque, et in aliena ad usque hodie demoratur, et neque vocatus neque excommunicatus et ad ultimum anathematizatus, sicut de eo in hac synodo veridica pictura demonstrat, ad congregata duo pro eo episcoporum concilia venire noluit; ideo tam a summo pontifice quamque ab universis episcopis tunc synodo praesidentibus, videlicet numero sexaginta septem, ob suam stultam audaciam merito, ut praediximus, est depositus et sacerdotali honore privatus, anno denique, mense ac die atque indictione ut supra.«

Huc usque Leo pontifex scribi jussit. Post mortem [Col. 1240D] vero jam dicti Leonis, dignae memoriae praesulis, ipse anathematizatus atque depositus Anastasius, saeculari potentia rediens ab abditis, quibus sicut fur latitaverat, locis, diabolica fraude inretitusque caligine, latronum more hanc, quam non debuerat [Col. 1241A] introire, ecclesiam invasit, velut ethnicus atque barbarus, ad perditionem suae animae atque periculum hujus venerandae synodi cum suis nequissimis consentaneis atque sequacibus picturam destruxit imaginemque [1 1Kb] dejecit, quam beatissimus papa Benedictus atque egregius restauravit et lucifluis coloribus decoravit.

»Adrianus episcopus, servus servorum Dei. Omni Dei ecclesiae notum est, quid Anastasius tempore praedecessorum nostrorum pontificum gesserit, sed et qualiter ob id [2 1Kb] de illo sanctae recordationis Leo et Benedictus, eximii praesules, instituerint, palam est cunctis. Quorum unus eum deposuit, excommunicavit et anathematizavit, alter vero sacerdotalibus exspolians vestimentis, inter laicos in communione [Col. 1241B] recepit. Decessor itaque noster sanctissimus papa Nicolaus, eum postea, si fideliter erga sanctam Romanam ecclesiam incederet, in gremio pari modo recepisset Ecclesiae; sed infidelitas ejus nunc in tantum apparuit, ut post depraedationem patriarchii nostri ablationemque synodalium scripturarum, quas tam super se quam super hujusmodi a sanctissimis praesulibus diversis temporibus decretas repererat [3 1Kb] , institutionem quoque venerandae synodi ab ipsis sanctis pontificibus factam atque sub interpositione anathematis retactam violari nobis subripiendo fecerit, et homines ad seminandum inter piissimos principes et Ecclesiam Dei discordias per muros hujus civitatis more furis exire coegerit, quemdamque Adalgrimum ad ecclesiam [Col. 1241C] confugium facientem oculis et lingua privari suggesserit. Modo vero, sicut multi vestrum mecum a quodam presbytero consanguineo ejus, nomine Adone, audistis, et aliis modis nobis revelatum est, beneficiorum quoque nostrorum immemor, hominem ad Eleutherium misit, exhortans homicidia perpetrari, quae, sicut scitis, proh dolor facta sunt. Et ideo pro his omnibus et pro aliis multis, quibus ecclesiam Domini perculit atque laesit, quam etiam subdolis machinationibus hactenus tundere non desistit, auctoritate Dei omnipotentis omniumque sanctorum Patrum ac venerandorum conciliorum praedictorumque pontificum simul et judicii nostri sententia sancimus, illum eumdem Anastasium esse tenendum, quemadmodum de eo iidem domni pontifices [Col. 1241D] Leo et Benedictus solemniter et synodice statuerunt, nihil in ejus anathemate vel causa penitus adjungentes vel minuentes, nisi ut omni communione ecclesiastica privatus existat, donec de omnibus quibus impetitur nobis coram synodo rationem ponat; et qui cum eo in locutione, cibo vel potu communicaverit, pari excommunicatione cum eo teneatur annexus, quia pro eo, quod altiora [Col. 1242A] se petens---quod sibi totiens interdictum fuerat---temere usurpavit, ac vetitum locum conscendit, satis nostra ecclesia murmuravit et murmurat. Sane si vel ab urbe Roma quantisper discesserit, vel sacerdotium vel clericalem aliquem ordinem sive ministerium quodlibet repetere aut recipere praesumpserit, quia [4 1Kb] contra statuta praefatorum praesulum contraque jusjurandum quod pollicitus est, numquam se ab urbe plus 40 millibus abscessurum, nec [5 1Kb] sacerdotium vel gradum clericalis esse ministerii petiturum, facere videbitur, cum omnibus factoribus consentaneis et sequacibus suis anathemati perenni [6 1Kb] subjaceat. Prolata in conspectu totius sanctae Romanae Ecclesiae ante hunc eumdem Anastasium apud sanctam Praxedem positum, anno pontificatus [Col. 1242B] domni Adriani, summi pontificis et universalis papae, primo per 4 Idus Octobris, indictione 2.«

Lotharius suspectum habens Carolum, ad Hludowicum se iterum contulit, et obtinuit ut sacramentum illi fieri ex sua parte faceret, quatenus in nullo nocumento illi foret, si in conjugem Waldradam acciperet; sicque ad palatium Attiniacum ad conloquium Caroli venit, ibique placitum accepit, ut post futuras Kalendas Octobris simul iterum loquerentur. Carolus autem per curtes regias in pago Laudunensi consistentes pergens, Hincmarum, Laudunensem episcopum, nullo episcopo suae provinciae conscio, jussit, ut ad causas suas, id est ad seculare judicium, advocatum suum daret, pro eo quod beneficia quibusdam suis hominibus abstulit. Isdem [Col. 1242C] autem episcopus se reclamans, quod relicto ecclesiastico judicio non auderet seculare adire judicium, sicut ei jussum fuerat, ad locum nominatum secularis judicii non venit, sed causas suae impossibilitatis regi mandavit. Rex autem Carolus jubens inde quasdam judicare etiam infames personas, quia personam praefatus episcopus non misit qui juraret, quod illuc venire non posset, et quoniam advocatum suum de se in judicio seculari non dedit, praedictarum personarum judicio quidquid isdem episcopus de rebus et facultatibus ecclesiasticis in usibus episcopii specialiter habebat, proscriptum est; sicque idem rex ad Pistas medio mense Augusto veniens, annua dona sua ibidem accepit, et castellum mensurans, pedituras [a 1Kb] singulis ex suo regno [Col. 1242D] dedit.

Hincmarus autem, Remorum archiepiscopus, Hincmarum episcopum Laudunensem secum ducens, apud Pistas cum aliis episcopis scriptis [b 1Kb] et verbis regem adiit, ostendens quantum praejudicium et episcopalis auctoritas et universalis Ecclesia in tali facto patiebatur, et obtinuit, ut revestito episcopo quibus fuerat spoliatus, sicut sacrae leges praecipiunt, in provincia ubi haec [Col. 1243A] causa judicanda erat, electorum judicio, et si necesse foret, post hoc synodali terminaretur examine. Sed et eodem placito rex markiones [a 1Kb] , Bernardum scilicet Tholosae, et iterum Bernardum Gothiae, itemque Bernardum alium suscepit. Missum etiam Salomonis, Britonum ducis, ibi obviam habuit, per quem Salomon illi mandavit, ut haud ipse pergeret ad expugnandos Nortmannos qui residebant in Ligeri, quia isdem Salomon cum valida manu Britonum paratus erat illos aggredi, tantum ut adjutorium ex parte Caroli haberet. Ad quem idem rex praemittens Engelramnum, camerarium et hostiariorum magistrum atque a secretis consiliarium suum, cum corona auro et gemmis ornata, sed et cum omni paramento regio cultu exculto, Carolomannum filium [Col. 1243B] suum, diaconum et abbatem, cum scara e vestigio, sicut Salomon ei mandaverat, misit, et inde Audriacam villam gratia venandi perrexit. Scara quae cum Carolomanno a Carolo rege trans Sequanam missa, terram quidem vastavit, sed nullius utilitatis effectum ex Nortmannis, ad quos resistendum missa fuerat, faciens, jubente rege Carolo rediit; et sic unusquisque ad sua perrexit. Pictavenses autem vota facientes Deo et sancto Hilario, tertio eosdem Nortmannos fuere aggressi, quorum plures occiderunt, ceteros vero in fugam miserunt, et de omni praeda, excepta voluntaria oblatione, decimam sancto Hilario contulerunt. Carolus rex Kalendas Decembris Carisiacum veniens, quosdam primores, tam ex episcopis quam ex aliis regni sui, [Col. 1243C] obviam sibi accersivit, et commotus contra Hincmarum, Laudunensem episcopum, quia Romam sine illius conscientia miserat [b 1Kb] , et epistolas pro quibus non convenerat obtinuerat, eidem vero episcopo contumaciter sibi resistenti valde infensus erat. Unde isdem episcopus sine illius licentia, cum saepe ab eo evocatus fuerat et ad illum venire distulisset, ad sedem suam perrexit, et amplius quam episcopalis gravitas postulat, eumdem regem contra se excitavit. Carolus autem Compendium veniens, ibidem nativitatem Domini celebravit.



DCCCLXIX.

Et quoniam isdem episcopus, etiam per alios episcopos evocatus ut ad illum veniret, jussionem [Col. 1243D] illius implere detrectavit, scaram ex quamplurimis comitibus regni sui confectam Laudunum misit, ut ipsum episcopum ad eum violenter perducerent. Isdem autem episcopus cum clericis suis juxta altare [Col. 1244A] resedit, et quibusdam episcopis satagentibus, actum est ut ipsi qui missi fuerant, de ecclesia eum non extraherent; sed sine illo ad Carolum redierunt, omnesque homines ipsius episcopii liberos sibi sacramenta fieri fecit. Carolus autem valde commotus, synodum [c 1Kb] omnium episcoporum regni sui VIII Kalend. Maii secundae indictionis apud Vermeriam condixit, quo eumdem Hincmarum [d 1Kb] episcopum vocari praecepit. Ipse autem ad Conadam [e 1Kb] vicum nimis incongruenter et pro qualitate temporis et pro nimietate famis perrexit, ubi quosdam Aquitanos obvios habuit; sed markiones, tres videlicet Bernardos, quos sibi occurrere putavit, non habens obvios, non sine sollicitudine et sine utilitatis effectu ad Silvanectum rediit: [Col. 1244B] indeque quarta feria ante initium quadragesimae ad monasterium sancti Dionysii perrexit, ibique sanctum quadragesimae jejunium exegit et pascha Domini celebravit, et castellum in gyro ipsius monasterii ex ligno et lapide conficere coepit. Et antequam ad Conadam pergeret, per omne regnum suum litteras misit, ut episcopi, abbates et abbatissae breves de honoribus suis, quanta mansa quisque haberet, ad [1 1Kb] futuras Kalendas Maii deferre curarent, vasalli autem dominici comitum beneficia, et comites vasallorum beneficia inbreviarent, et praedicto placito aedium breves inde deferrent, et de centum mansis unum haistaldum [f 1Kb] et de mille mansis unum carrum cum duobus bobus praedicto placito [2 1Kb] cum aliis exeniis quae regnum illius admodum gravant, ad Pistas [Col. 1244C] mitti praecepit, quatenus ipsi haistaldi castellum, quod ibidem ex ligno et lapide fieri praecepit, excolerent et custodirent. Lotharius, mittens ad eum sed et ad Hludowicum, petiit, ut in suo regno nullum impedimentum ei facerent, donec ipse Roma rediret. A Carolo autem nullam firmitatem accepit, sed a Hludowico sicut dicitur firmitatem inde suscipiens, Romam perrexit, locuturus prius cum Hludowico fratre suo imperatore, ut tunc, si posset, per eum apud Adrianum papam obtineret, quatenus Theutbergam rejiceret et Waldradam resumeret, ipsamque Theutbergam post se Romam ire praecepit; sed ut dicebatur, Hludowicus imperator ab obsessione Sarracenorum pro fratris sui petitione non debuisset discedere, cui amplius quam ducentas naves rex Graecorum in [Col. 1244D] auxilium contra eosdem Sarracenos festinato mittebat. Lotharius iter, quod tempore inconvenienti, scilicet mense Junio, causa uxorum suarum in parte Romae coeperat, contendens perficere, usque Ravennam [Col. 1245A] venit, ubi missos fratris sui obvios habuit, per quos ei contradixit, ut nec in antea procederet, nec diutius in eodem regno immoraretur, sed ad suum regnum rediret, et tempore commodo et opportuno loco simul convenirent, et de quibus vellet cum eo satageret. Lotharius autem Romam rediens, a latere ad suum fratrem in Beneventum usque pervenit, et apud eum per Engelbergam multis petitionibus et muneribus atque inconvenientiis obtinuit, ut ipsa Engelberga cum eo usque ad monasterium sancti Benedicti, quod in monte Cassino situm est, rediret. Quo etiam Adrianum papam eidem Engelbergae et sibi ex jussione imperatoris venire fecit, et apud eum, datis illi multis muneribus, per ipsam Engelbergam obtinuit, ut idem papa illi missam cantaverit, et sacram [Col. 1245B] communionem hac convenientia ei donaverit, si, postquam Nicolaus papa Waldradam excommunicavit, nullum cum ea contubernium vel carnalis copulae mercimonium quin nec conloquium quoddam habuerit. Ipse autem infelix, more Judae, simulata bona conscientia et impudenti fronte, eamdem sacram communionem sub hac conventione accipere non pertimuit nec recusavit; sed et sui fautores cum eo ab ipso papa percepere communionem, inter quos et Guntharius, auctor et incentor hujus publici adulterii, communionem inter laicos ab eodem Adriano papa accepit, data illi prius coram omnibus professione, quae ita habetur:

»Profiteor ego Guntharius coram Deo et sanctis [Col. 1245C] ejus vobis, domino meo Adriano, summo pontifici et universali papae, ac venerandis tibi subditis episcopis reliquoque conventu, quoniam judicium depositionis in me a domno Nicolao canonice latum non reprehendo, sed humiliter porto. Unde nec ulterius sacrum ministerium contingere praesumo, nisi per misericordiam mihi subvenire volueritis, nec aliquando contra sanctam Romanam Ecclesiam aut ejus pontificem aliquod scandalum vel quidquam adversi movere volo, sed devotum me eidem sanctae matri Ecclesiae ejusque praesuli exhibere atque obedientem permanere protestor. Ego Guntharius huic professioni a me factae manu propria subscripsi. Data Kalendas Julii, indictione 2; in ecclesia sancti Salvatoris [a 1Kb] , quae est in monasterio sancti Benedicti [Col. 1245D] in Cassino.«

Accipiens autem isdem papa a Gunthario consistente inter laicos hanc professionem, relectam inter laicos ab ipso publice coram omnibus, dixit illi: [Col. 1246A] Et ego tibi concedo laicam communionem, ea conditione, ut ita, quandiu vixeris, observes, sicut modo professus fuisti.

Engelberga denique redeunte ad suum [1 1Kb] imperatorem, Adrianus papa Romam reversus est, quem e vestigio Lotharius est prosecutus. Et Adriano papa Romam ingrediente, Lotharius ad ecclesiam beati Petri venit, ubi nullum clericum obvium habuit, sed tantum ipse usque ad sepulcrum sancti Petri cum suis pervenit, indeque solarium secus ecclesiam beati Petri mansionem habiturus intravit; quem nec etiam scopa mundatum invenit. Putavitque in crastina, subsequente videlicet dominica---nam sabbato ad basilicam sancti Petri pervenit---sibi cantari debere missam; sed a praefato pontifice hoc obtinere [Col. 1246B] non potuit. Inde secunda feria Romam ingrediens, in palatio Lateranensi cum ipso apostolico prandidit, et datis ei muneribus in vasis aureis et argenteis, obtinuit, ut ei ipse pontifex laenam [2 1Kb] [b 11Kb] et palmam ac ferulam daret, sicut et fecit. Quae munera ita ipse et sui interpretati sunt, videlicet ut per laenam de Waldrada revestiretur, per palmam victorem se in his quae coeperat demonstraret, per ferulam episcopos suae voluntati resistentes obsistendo distringeret. Sed aliter ab eodem papa et Romanis fuere disposita; nam idem pontifex Formosum episcopum et alium etiam cum eo episcopum in has Galliarum partes mittendos disposuit, ut cum pluralitate episcoporum de his quae Lotharius petebat tractarent, et illi Kalendis Martii, quae inventa forent, in synodo renuntiarent, [Col. 1246C] quam Romae in ipsis Kalendis Martii denuntiavit, quo etiam quatuor episcopos ex regno Hludowici, regis Germaniae, cum ipsius legatis, et quatuor episcopos ex regno Karoli cum ejus legatis [3 1Kb] , et quosdam episcopos ex regno Lotharii epistolis [4 1Kb] suis hac conditione venire praecepit, ut quae in synodo vel examinanda vel gerenda forent, in personis aliorum confirmarent, tam ex occidentalibus partibus quam ex orientalibus. Unde missos suos, quos nuper Constantinopolim pro contentione quam orientales cum Nicolao papa habebant, miserat, tunc venturos separabat.

Lotharius [5 1Kb] vero Roma laetus promovens, usque Lucam civitatem venit, ubi febre corripitur, et grassante [Col. 1246D] clade in suos, quos in oculos suos [6 1Kb] coacervatim mori conspiciebat, sed judicium Dei intelligere nolens, usque Placentiam 8 Idus Augusti pervenit; ibique dominica die superdiurnans, circa horam [Col. 1247A] nonam inopinate exanimis pene effectus est et obmutuit [1 1Kb] , atque in crastina [2 1Kb] , hora diei secunda, moritur, et a paucis suorum qui a clade remanserant, in quodam monasteriolo secus ipsam civitatem terrae mandatur. Quod Carolus apud Silvanectis [3 1Kb] civitatem degens---ubi tam ipse quam et uxor sua [4 1Kb] thesauros, quos in quibuscunque rebus habuerant, per loca sancta in suam eleemosynam dispensantes, a Pistis reversi, Domino de cujus manu illos acceperant, reddiderunt---non incerto comperiens nuntio, ab ipsa civitate movens, Attiniacum venit; ubi a quibusdam episcopis, sed et [5 1Kb] ab aliquibus primoribus regni quondam Lotharii missos [6 1Kb] directos suscepit, ut ibi resideret, et in regnum quod Lotharii fuerat non intraret, donec frater suus Hludowicus, [Col. 1247B] rex Germaniae, ab expeditione hostili de Winidis [7 1Kb] , cum quibus praesenti et praeterito anno saepe cominus sui congredientes, aut nihil aut parum utilitatis egerunt, sed [8 1Kb] damnum maximum retulerunt, reverteretur. [9 1Kb] Petierunt ergo, ut in palatio Ingiliheim residens, ad eum missos suos dirigeret, et ei mandaret, ubi [10 1Kb] et quando simul convenirent et de regni ipsius divisione tractarent; plures autem saniori consilio illi mandaverunt, ut, quantocius commode [11 1Kb] posset, usque Mettis [12 1Kb] prosperare satageret, et ipsi tam in itinere quam ad ipsam civitatem ei occurrere maturarent. Quorum consilium Carolus acceptabilius et [Aim. sibi] salubrius esse intelligens, juxta eorum suggestionem agere festinavit. Veniens ergo [13 1Kb] usque Viridunum, plurimos de eodem regno, sed et [Col. 1247C] Hattonem [14 1Kb] , ipsius civitatis episcopum, et [15 1Kb] Arnulphum, Tullensis urbis episcopum, sibi se commendantes suscepit; indeque Mettis Nonas Septembris veniens, Adventium, ipsius civitatis praesulem, et Franconem, Tungrensem episcopum, cum multis aliis in sua commendatione suscepit; sicque 5 Idus ipsius mensis ab episcopis qui adfuerunt, coeuntibus omnibus in basilica beati Stephani, haec quae sequuntur, denuntiata et gesta fuere hoc modo:

»Anno incarnationis Dominicae 869 [16 1Kb] , indictione [a 1Kb] [Col. 1247D] secunda, [5 1Kb] Idus Septembris, Mettis civitate in ecclesia sancti Stephani martyris, haec quae sequuntur capitula Adventius, episcopus ipsius civitatis, coram rege et episcopis qui adfuerunt, publice populo [Aimon. [Col. 1248A] add. et] scripto et verbis denuntiavit:

»Vos scitis [id. add. fratres], et multis in plurimis regnis est cognitum, quantos et quales eventus tempore senioris nostri quem hactenus habuimus, pro causis notissimis communiter sustinuimus, et quanto dolore quantaque angustia de illius infausta morte nuper cordibus perculsi sumus. Unde unicum refugium et singulare [17 1Kb] ac salubre consilium, rege et principe nostro destituti ac desolati, nobis omnibus esse consideravimus, ut jejuniis et orationibus ad eum nos converteremus, qui est adjutor in opportunitatibus, in tribulatione, et cujus est consilium, cujusque est [18 1Kb] regnum, et ut scriptum est, »cui voluerit dabit illud« et in cujus manu sunt corda regum, et facit unanimes habitare in domo, solvens medium [Col. 1248B] parietem et faciens utraque unum; deprecantes ipsius misericordiam, ut daret nobis regem ac principem secundum cor suum, qui in judicio et in justitia nos in omni ordine et protectione [19 1Kb] regeret, salvaret atque defenderet [20 1Kb] juxta voluntatem ejus, et corda omnium nostrum unanimiter ad eum declinaret atque uniret, quem ipse ad salutem [21 1Kb] et profectum nostrum praescitum et electum atque praedestinatum habebat [22 1Kb] secundum misericordiam suam. Quia denique voluntatem Dei, qui [23 1Kb] voluntatem timentium se facit, et deprecationes eorum exaudit, in concordi unanimitate [24 1Kb] nostra videmus hunc regni hujus heredem esse legitimum, cui nos sponte commisimus, dominum videlicet et [25 1Kb] praesentem regem ac principem nostrum Carolum, ut nobis praesit et prosit, videtur [Col. 1248C] nobis, si placet vobis, ut, sicut post illius verba [26 1Kb] vobis manifestabimus, signo certissimo demonstremus, quia [27 1Kb] illum a Deo electum et nobis datum principem credimus [28 1Kb] , et [29 1Kb] ut eidem largitori Deo ex suis beneficiis non simus ingrati, sed gratiarum actiones illi referentes, oremus [30 1Kb] , quatenus et eum nobis [id. add. datum principem] ad salutem et defensionem sanctae suae Ecclesiae, et ad auxilium atque profectum omnium nostrum, cum salute et [31 1Kb] pace atque tranquillitate nobis conservet diutius, et nos fideli devotione illi obsequentes atque optata [Col. 1248D] salvatione [32 1Kb] fruentes, sub illius administratione in suo gubernet servitio. Et [33 1Kb] si illi placet, dignum ipsi et necessarium nobis fore [34 1Kb] videtur, ut ex ejus ore audiamus, quod a Christianissimo rege fideli et [Col. 1249A] unanimi [1 1Kb] in servitio illius populo, unicuique in ordine suo, convenit audire ac [2 1Kb] devota mente suscipire.«

Post haec Carolus rex haec quae sequuntur per se in eadem ecclesia cunctis qui adfuerunt denuntiavit dicens [3 1Kb] : »Quia, sicut isti venerabiles episcopi unius ex ipsis voce dixerunt, et certis indiciis ex vestra [4 1Kb] unanimitate monstraverunt, et vos acclamastis, me Dei electione ad vestram salvationem et protectionem [5 1Kb] ac regimen atque gubernationem huc advenisse, sciatis, me honorem et cultum Dei atque sanctarum ecclesiarum Domino adjuvante conservare, et unumquemque vestrum secundum sui ordinis dignitatem et personam juxta meum scire et posse honorare et salvare, et honoratum et [6 1Kb] salvatum tenere velle, et [Col. 1249B] unicuique in suo ordine secundum sibi competentes leges [7 1Kb] , tam ecclesiasticas quam mundanas, legem et justitiam conservare, in hoc ut honor regius et potestas ac debita obedientia, atque adjutorium ad regnum mihi a Deo datum continendum et defensandum [8 1Kb] , ab uno quoque vestrum secundum suum ordinem et dignitatem atque possibilitatem mihi exhibeatur, sicut vestri antecessores fideliter, juste et rationabiliter meis antecessoribus exhibuerunt.« At [9 1Kb] post haec [10 1Kb] Hincmarus, Rhemorum episcopus [11 1Kb] , haec quae sequentur [12 1Kb] capitula, jubente ac postulante Adventio, ipsius episcopo civitatis, et caeteris episcopis Treverorum provinciae, Hattone [13 1Kb] scilicet, ecclesiae Viridunensis episcopo, et Arnulfo, Tullensis [14 1Kb] "civitatis episcopo, cohaerentibus [15 1Kb] provinciae [Col. 1249C] Rhemorum episcopis, coram reliquis [16 1Kb] episcopis et rege, cunctisque qui adfuerunt in eadem ecclesia, publice denuntiavit:

»Ne alicui forte videatur incongrue ac praesumptuose, me ac provinciae nostrae venerabiles coepiscopos [17 1Kb] facere, quoniam de altera provincia ordinationi et causis hujus provinciae nos immiscemus, sciat nos contra canones sacros non agere, quoniam Rhemensis et Treverensis ecclesiae in hac regione Belgica cum sibi commissis ecclesiis sorores et comprovinciales habentur, sicut auctoritas ecclesiastica et antiquissima demonstrat consuetudo, ac per hoc unanimi consensu et synodalia judicia exercere, et quae a sanctis Patribus constituta sunt, debent concorditer custodire, hac privilegii conditione servata, [Col. 1249D] ut qui prior de Remensi et Treverensi episcopo fuerit ordinatus, prior etiam habeatur. Et lex divinitus inspirata [18 1Kb] praecipit, dicens: Si transieris per messem amici tui, colligens spicas manu, confricabis ad manducandum. Falcem [19 1Kb] autem non mittas, vel [Col. 1250A] falce non metas [a 1Kb] . Messis est populus, ut Dominus demonstrat in Evangelio [b 1Kb] , dicens: Messis quidem multa est, operarii autem pauci; rogate ergo dominum messis, ut mittat operarios in messem suam. Quia vos pro vestris [20 1Kb] episcopis debetis orare, ut [21 1Kb] vobis digna possimus loqui. Messis autem [22 1Kb] amici est populus in provincia alteri metropolitano commissa; unde vos hortando, quasi manum operis confricando, ad Dei voluntatem et vestram [Aimon. add. salutem] in corpus unitatis Ecclesiae valemus et debemus trajicere, in parochianos autem provinciarum aliis metropolitanis commissarum falcem judicii non mittimus, quia nec est unde, nec nostrum esse consideremus [23 1Kb] . Est et alia causa, quia isti et [24 1Kb] venerabiles domni et fratres nostri, provinciae istius episcopi, [Col. 1250B] non habentes metropolitanum episcopum, exiguitatem nostram sic in suis, sicut et in specialibus nostris causis, nos fraterna charitate jubent et commonent agere. Est [25 1Kb] ita domni fratres?« Et responderunt ipsi episcopi: Ita est.

»Praeter ea, quae domnus episcopus et frater noster Adventius vobis ex sua et caeterorum suorum ac nostrorum fratrum et venerabilium episcoporum voce dixit, in hoc etiam animadvertere potestis, voluntatem Dei esse, ut praesens domnus et rex noster, qui in parte [id. add. regni] quam hactenus tenet et tenuit, et nobis ecclesiisque nostris et populo sibi commisso utiliter praeest ac praefuit, et salubriter prodest et profuit, inde ad hunc locum Domino ducente pervenerit, quo [26 1Kb] etiam [27 1Kb] vos ejus inspiratione [Col. 1250C] confluxistis, et ipsi vos sponte commendastis, cujus instructione [28 1Kb] animata omnia in arca Noe significantia [29 1Kb] Ecclesiae unitatem nullo cogente convenerunt. Quia sanctae memoriae pater suus, domnus Hludowicus, pius imperator Augustus [30 1Kb] , ex progenie Ludoici [31 1Kb] , regis Francorum inclyti, per beati Remigii apostolicam et [32 1Kb] catholicam praedicationem cum integra gente conversi, et cum tribus Francorum millibus, exceptis parvulis et mulieribus [id. add. in] vigilia sancti Paschae [33 1Kb] in Remensi metropoli baptizati et coelitus sumpto chrismate, unde adhuc habemus, peruncti et in regem sacrati, exortus per beatum Arnulphum, e cujus carne [34 1Kb] idem Hludowicus pius Augustus originem duxit carnis, et a Stephano, papa Romano, ante sanctae Dei genitricis et [Col. 1250D] semper virginis [35 1Kb] Mariae altare Remis [36 1Kb] in imperatorem est coronatus, et demum factione quorumdam terreno imperio destitutus, in praedictam regni partem [37 1Kb] unanimitate episcoporum et fidelis populi ante sepulcrum sancti Dionysii, eximii martyris [38 1Kb] , [Col. 1251A] Ecclesiae sanctae est redditus, et in hac domo ante hoc altare protomartyris Stephani, cujus [1 1Kb] nomen interpretatum resonat »coronatus,« per Dei sacerdotes acclamatione fidelis populi, sicut vidimus qui adfuimus, coronae [2 1Kb] regni est imperioque [3 1Kb] restitutus. Et quia, ut in historiis sacris legimus, reges, quando regna obtinuerunt, singulorum regnorum sibi diademata imposuerunt, non incongruum videtur venerabilibus episcopis [4 1Kb] , si vestrae unanimitati placet, ut in obtentum [5 1Kb] regni, unde vos [6 1Kb] ad illum [id. add. sponte] convenistis et vos ei commendastis [7 1Kb] , sacerdotali ministerio ante hoc altare coronetur, et sacra unctione Deo consecretur. Quod si vobis placet, propriis vocibus consonate.« Et in hoc conclamantibus omnibus, dixit idem episcopus: [Col. 1251B] »Agamus ergo unanimiter Domino gratias, decantantes: Te Deum laudamus.

Et post haec ab episcopis [8 1Kb] cum benedictione sacerdotali est idem rex coronatus, indeque Florinkengas [9 1Kb] [a 1Kb] veniens, quae ordinanda sibi visa sunt ordinavit; indeque in saltum Arduennae [10 1Kb] autumnali venatione exercitandum se contulit. Hludowicus autem, frater ejus, pacem sub quadam conditione apud Winidos obtinere procuravit, ad quam confirmandam filios suos cum marchionibus terrae ipsius direxerat, ipseque [11 1Kb] infirmus in Ragenisburg civitate remansit. Et mittens missos suos ad Carolum, mandavit illi de firmitatibus quae inter eos factae fuerunt, sed et de portione regni quodam Lotharii; unde Carolus illi congruam responsionem [Col. 1251C] mandavit.

Interea Basilius, quem Michael, Graecorum imperator, sibi in consortem [12 1Kb] imperii asciverat, eumdem Michaelem dolo interfecit, et imperium sibi ascivit. Qui patricium suum ad Bairam [13 1Kb] cum 400 [14 1Kb] navibus miserat, ut et Hludowico contra Sarracenos ferret suffragium, et filiam ipsius Hludowici a se desponsatam de eodem Hludowico susciperet et illi [15 1Kb] in conjugio sibi [16 1Kb] copulandam duceret. Sed quadam occasione interveniente, displicuit [17 1Kb] Hludowico dare filiam suam patricio; unde idem patricius molestus, Corinthum rediit, et revertente Hludowico ab obsidione Sarracenorum de partibus Beneventanis, iidem Sarraceni de Baira [18 1Kb] egredientes, et hostem Hludowici post tergum sequentes, [Col. 1251D] plus quam duo millia caballorum ipsius hostis praedati sunt, et cum eisdem caballis duos ex se ipsis [Col. 1252A] ordinantes cuneos, ad ecclesiam sancti Michaelis in monte Gargano perrexerunt, et clericos [19 1Kb] ejusdem ecclesiae multosque alios qui ad orationem illuc convenerant depraedantes, cum multa spolia [20 1Kb] ad sua redierunt. Quod factum [21 1Kb] valde imperatorem atque apostolicum, sed et Romanos, turbavit.

Hludowicus, Hludowici regis Germaniae filius, cum Saxonibus contra Winidos qui in regionibus [22 1Kb] Saxonum sunt, bellum committens, cum multa strage hominum ex utraque parte quoquomodo victoriam est adeptus [b 1Kb] indeque reversus [Id., a. I. prospere est r.]. Rotlandus [c 1Kb] , Arelatensis archiepiscopus, abbatiam sancti Caesarii [d 1Kb] apud Hludowicum imperatorem et Engelbergam non vacua manu adeptus, in insula Camaria nimis undecumque ditissima [23 1Kb] , in [Col. 1252B] qua res ipsius abbatiae plurimae conjacent, et in qua portum Sarraceni habere solebant, castellum opere tumultuario de sola terra aedificans, audito Sarracenorum adventu, in illud satis inconsulte intravit; et appellentibus [24 1Kb] ad ipsum castellum Sarracenis, amplius quam 300 suorum interfectis, ab eisdem Sarracenis est captus, et in eorum nave [25 1Kb] deductus est ac religatus. Unde 150 libris argenti et 150 mantellis et 150 spatis et 150 mancipiis, praeter illa [26 1Kb] quae in placito data sunt, ad redemptionem ejus concessis [27 1Kb] , interea idem episcopus in navibus moritur 13 Kalend. Octobris. Sarraceni autem ingeniose accelerantes de redemptione illius, quasi non possent ibi amplius immorari, si illum vellent recipere, redemptores illius redemptionem pro eo [Col. 1252C] dare accelerarent edicunt; quod et factum est. Et Sarraceni, suscepta omni redemptione, miserunt eumdem episcopum sedere [28 1Kb] in cathedra, indutum vestimentis sacerdotalibus cum quibus captus fuerat, et velut pro honore deportaverunt eum in terra a navibus. Redemptores autem illius volentes cum eo colloqui [29 1Kb] et congratulari ei, invenerunt eum mortuum; quem cum maximo luctu exportantes, sepelierunt eum [30 1Kb] 10 Kalendas Octobris in sepulchro quod sibi ipse paraverat.

Salomon, dux Britonum, pacem cum Nortmannis in Ligeri residentibus fecit, et vinum partis suae de pago Andegavensi cum Britonibus suis collegit. Hugo [e 1Kb] abba et Gauzfridus cum Transsequanis, confligentes cum Nortmannis in Ligeri residentibus, 60 [Col. 1252D] circiter inde interfecerunt; et capientes quemdam apostatam monachum, qui relicta Christianitate se [Col. 1253A] Nortmannis [1 1Kb] contulerat, et nimis Christianis infestus erat, decollari fecerunt [2 1Kb] . Carolus vero civitates Transsequanas [3 1Kb] ab incolis firmari rogavit, Cinomannis scilicet ac Turonis, ut praesidio contra Nortmannos populis esse possent. Nortmanni [a 1Kb] autem hoc audientes, multam summam argenti, frumenti quoque et vini ac animalium ab incolis terrae ipsius quaesierunt, ut cum eis pacem facerent.

Carolus in villa Duciaco 6 Idus Octobris certo comperiens, obisse Hirmentrudem uxorem suam 2 Non. Octobris in monasterio sancti Dionysii, ubi et sepulta est, exequente Bosone, filio Buvini quondam comitis, hoc missaticum apud matrem et materteram suam Theutbergam, Lotharii regis relictam, sororem ipsius Bosonis nomine Richildem mox sibi [Col. 1253B] adduci fecit et in concubinam accepit; qua de re eidem Bosoni abbatiam sancti Mauritii cum aliis honoribus dedit, et ipse Aquis palatium eamdem concubinam secum ducens, festinare acceleravit, quatenus ibi residuos illius partis homines qui Lotharii fuerant, sicut ei mandaverant, in sua ditione susciperet, denuntians se abinde [Aimon., abinde in] palatium quod Gundulfi-villa dicitur, in missa [4 1Kb] sancti Martini venturum, ut de Provincia et de superioribus partibus Burgundiae ad se venturos suscipiat. Veniens autem Aquis, nullum obtinuit quem ante non habuit, et inde, ut denuntiaverat, ad Gundulfi villam pervenit, ubi missos Adriani papae, Paulum et Leonem episcopos, suscepit cum epistolis [b 1Kb] missis sibi et praesulibus ac regni primoribus in his Galliarum [Col. 1253C] partium regionibus consistentibus. In quibus continebatur, ut regnum quondam regis Lotharii, quod Hludowico imperatori, spiritali filio ejus, hereditario jure debetur [5 1Kb] , et quod ad eum post mortem ipsius Lotharii rediit, vel homines in eo degentes, mortalium nullus invaderet, nullus commoveret, nullus ad se conaretur inflectere; quod si quis praesumeret, non solum per suae auctoritatis ministerium infirmaretur, verum etiam vinculis anathematis obligatus, nomine Christianitatis privatus, cum diabolo [Id. add. omnino] locaretur. Et si quis de episcopis tam nefariae temeritatis auctorem vel tacendo fugeret [6 1Kb] , vel non resistendo consentiret, non jam pastoris sed mercenarii nomine se nosset fore censendum; et quia jam non pertineret ad eum [7 1Kb] de [Col. 1253D] ovibus, non pertineret [8 1Kb] consequenter de pastoralibus [Col. 1254A] dignitatibus. Cum quibus episcopis et missus Hludowici imperatoris venit, nomine Boderadus, de his nihilominus satagens. Carolus autem, absolutis apostolici et imperatoris missis, deceptus vanis suasionibus falsorum missorum, qui ei suggerebant, quod frater suus Hludowicus vicinus [9 1Kb] morti foret, iter in Elisacias [10 1Kb] partes arripuit, ut Hugonem Liutfridi filium, et Bernardum [11 1Kb] Bernardi filium obtineret, sicut et fecit. Indeque Aquis veniens [12 1Kb] , ibidem nativitatem Domini celebravit.



DCCCLXX.

Inde ad Rorici Nortmanni colloquium apud Noviomagum palatium perrexit, quem sibi foedere copulavit. Et in die festivitatis Septuagesimae praedictam concubinam suam Richildem desponsatam [Col. 1254B] atque dotatam in conjugem sumpsit, et insperate [13 1Kb] a fratre suo Hludowico, Germaniae rege, sibi nuntiantes missos accepit, ut si quantocius [14 1Kb] Aquis nos egrederetur et regnum quondam Lotharii penitus non desereret, idemque regnum, sicut Lotharii homine tempore obitus ejus habebant, eis tenere pacifice non concederet, sine ulla retractione illum bello appeteret. Unde inter eos missis discurrentibus, eo usque causa perducta est, ut inter utrumque [15 1Kb] hujusmodi sacramenta fierent:

»Sic promitto ex parte senioris mei illius [16 1Kb] [c 1Kb] , quod senior meus ille [17 1Kb] fratri suo illi [18 1Kb] regi talem portionem de regno Lotharii regis consentit habere, qualem aut ipsi justiorem et aequiorem [19 1Kb] aut communiter [Col. 1254C] [20 1Kb] fideles eorum inter se invenerint, nec eum in ipsa portione, vel in regno quod antea tenuit, per aliquam fraudem vel subreptionem decipiet aut forsconsiliabit [21 1Kb] , si frater suus ille [22 1Kb] eamdem firmitatem et fidelitatem, quam ex parte senioris mei illius [23 1Kb] habeo promissam, frater suus ille [24 1Kb] seniori meo ex sua parte quamdiu vixerit inviolabiliter servet [25 1Kb] .«

Et hac in firma firmitate patrata, Carolus Aquis egrediens, uno itinere Compendium venit, [26 1Kb] ibique Pascha Domini celebravit; indeque mense Maio ad Attiniacum palatium venit, ubi et duodecim missos fratris sui Hludowici pro divisione regni accepit, qui superciliose tam de sanitate corporis Hludowici quam de prosperitate---quia Restitium Winidum, sibi [Col. 1254D] diutino tempore infestissimum, tam dolo quam bello [Col. 1255A] captum vicerat---elati [1 1Kb] , minus debito sacramenta inter eos facta duxere servanda. Quae divisio multifarie multisque modis hinc et illinc agitata, et per diversos missos alterutrum directa, ad hunc finem ex Caroli mandato pervenit, ut in illud regnum quod inter eos secundum sacramenta praestita dividendum erat, pacifice convenirent, et sicut illi cum consensu et unanimitate communium fidelium ipsorum invenirent, secundum sacramenta inter eos praestita illud regnum dividerent. Interea postquam [2 1Kb] de multis causis [3 1Kb] impetitus, praecipue autem de subjectione [4 1Kb] regiae potestatis [5 1Kb] et inobedientia erga suum archiepiscopum, Hincmarus Laudunensis episcopus, ut se ab impetitis expediret, in synodo [a 2Kb] episcoporum decem provinciarum [Col. 1255B] libellum propria manu subscriptum porrexit, haec continentem:

»Ego Hincmarus, ecclesiae Laudunensis episcopus, amodo et deinceps domno seniori meo, Carolo regi [Aimon. add. sic.], fidelis et obediens ero secundum ministerium meum, sicut homo suo seniori, et episcopus [6 1Kb] quilibet suo regi esse debet, ac privilegio Hincmari, metropolitani provinciae Remorum ecclesiae, secundum sacros canones et decreta sedis apostolicae promulgata [id., a. ex sacris canonibus p.] pro scire et posse me obedire velle [7 1Kb] profiteor.«

Carolomannus etiam, Caroli regis filius et plurimorum monasteriorum pater, reputatus, quoniam insidias infideliter erga patrem suum moliebatur, abbatiis privatus, in Silvanectensi civitate est custodiae [Col. 1255C] mancipatus.

[Col. 1256A] Carolus [id. add. rex] missos suos, Odonem scilicet, Belvagorum [8 1Kb] episcopum, et Odonem atque Harduinum comites, ad fratrem suum Hludowicum ad Franconofurt dirigens, petiit ut ad regnum Lotharii dividendum simul convenirent; ipseque Pontigonem petens, ibi [9 1Kb] missos fratris sui accepit, nuntiantes illi, ut ad Heristallium pergeret, et frater suus Hludowicus ad Marsnam venturus foret, et in meditullio eorumdem locorum Kalendas Augusti colloquerentur, et unusquisque eorum quatuor episcopos et decem consiliarios et inter ministeriales et vassallos triginta tantummodo ad idem colloquium ducerent. Quo Hludowicus dum pergeret, ad Flamereshem in pago Ribuario venit, et de quodam solario vetustate confecto sub lignis fractis cum [Col. 1256B] quibusdam suorum [10 1Kb] cecidit, et aliquantulum naufragatus [11 1Kb] [b 1Kb] , in brevi convaluit; indeque Aquisgrani pervenit. Et discurrentibus inter utrosque fratres et reges missis, tandem V Kalendas [12 1Kb] Augusti ad locum colloquii convenerunt, et hoc modo regnum [13 1Kb] Lotharii inter se diviserunt. Et haec est divisio quam sibi Hludowicus accepit:

Coloniam [c 1Kb] , Treviris, Uttrecht, Strastburg [14 1Kb] , Basulam; abbatiam Suestre [15 1Kb] [d 1Kb] , Berch, Niu-Monasterium [e 1Kb] , Castellum [f 1Kb] , Indam [g 1Kb] , sancti Maximini [h 1Kb] , Ephterniacum [i 1Kb] , Horream [j 1Kb] , sancti Gangulfi [k 1Kb] , Faverniacum [l 1Kb] , Pollemniacum [m 1Kb] , Luxoium [n 1Kb] , Luteram [16 1Kb] [o 1Kb] , Balmam [p 1Kb] , Offonis villam [q 1Kb] , Meleni monasterium [r 1Kb] , sancti Deodati [s 1Kb] , Bodonis monasterium [t 1Kb] , Stivagium [u 1Kb] , Romerici montem [v 1Kb] , Morbach [xyz 1Kb] , sancti [Col. 1256C] Gregorii, Mauri monasterium [xyz 1Kb] , Eboresheim [xyz 1Kb] [17 1Kb] . Hoinowa [1 1Kb] [a 1Kb] , [Col. 1257A] Masonis monasterium [b 1Kb] , Hoinborch [2 1Kb] [c 1Kb] , sancti Stephani [3 1Kb] Strastburch [d 1Kb] , Erenstein [4 1Kb] [e 1Kb] sancti Ursi in Salodoro [f 1Kb] , Grandivallem [g 1Kb] , Altam petram [h 1Kb] , Lustenam [5 1Kb] [i 1Kb] , Vallem Clusae [j 1Kb] , Castellum Carnonis [k 1Kb] [6 1Kb] , Heribodesheim [l 1Kb] [7 1Kb] , abbatiam de Aquis [m 1Kb] , Hoenchirche [n 1Kb] , Augstchirche [n 1Kb] ; comitatus Testrabant [8 1Kb] , Batua [9 1Kb] , Hattuarias [o 1Kb] Masau [10 1Kb] [p 1Kb] subterior de ista parte, item Masau [11 1Kb] superior quod de illa parte est, Liugas [q 1Kb] quod de ista parte est, districtum Aquense, districtum Trectis [r 1Kb] , in Ripuarias comitatus quinque [s 1Kb] Megenensium [t 1Kb] , Bedagowa [u 1Kb] , Nitachowa [v 1Kb] , Sarachowa subterior [x 1Kb] , Blesitchowa [y 1Kb] , Selme [z 1Kb] , Albechowa [aa 1Kb] , Suentisium [bb 1Kb] , Calmontis [cc 1Kb] , Sarachowa superior [dd 1Kb] , Odornense [ee 1Kb] quod Bernardus habuit, Solocense [ff 1Kb] , Basiniacum [gg 1Kb] , Elischowe [12 1Kb] [hh 1Kb] , [Col. 1257B] Warasch [13 1Kb] [ii 1Kb] , Scudingum [jj 1Kb] , Emaus [kk 1Kb] , Basalchowa [14 1Kb] [ll 1Kb] , in Elisatio comitatus duos [mm 1Kb] , de Frisia [Col. 1258A] duas partes [nn 1Kb] de regno quod Lotharius habuit. Super istam divisionem propter pacis et charitatis custodiam superaddimus istam adjectionem: civitatem Mettis cum abbatia sancti Petri et sancti Martini et comitatu Moslensi [oo 1Kb] , cum omnibus villis in eo consistentibus, tam dominicatis quam et vassallorum; de Arduenna sicut flumen Urta [15 1Kb] [pp 1Kb] surgit inter Bislanc [qq 1Kb] et Tumbas, ac decurrit in Mosam, et sicut recta via [rr 1Kb] pergit in Bedensi, secundum quod communes nostri missi rectius invenerint---excepto quod de Condrusto [ss 1Kb] est ad partem orientis trans Urtam---et abbatias Prumiam et Stabolau, et omnibus villis dominicatis et vassalorum.

Et haec est divisio quam Carolus de eodem regno sibi accepit: Lugdunum, Vesontium, Vienna, Tungris, [Col. 1258B] Tullum, Viridunum, Cameracum, Vivarias [tt 1Kb] , Ucetiam [16 1Kb] [uu 1Kb] , Montem-falconis [vv 1Kb] , sancti Michaelis [xx 1Kb] , [Col. 1259A] Gillini [1 1Kb] monasterium [a 1Kb] , sanctae Mariae in Bisantione, sancti Martini in eodem loco, sancti Augentii [b 1Kb] , sancti Marcelli [c 1Kb] , sancti Laurentii Leudensi [2 1Kb] [d 1Kb] , Sennonem [e 1Kb] , abbatiam Niellam [f 1Kb] , Molburium [3 1Kb] [g 1Kb] , Laubias [h 1Kb] , sancti Gaugerici [i 1Kb] , sancti Salvii [j 1Kb] , Crispinno [k 1Kb] , Fossas [l 1Kb] , Marilias [m 1Kb] Hunulficurt [4 1Kb] [n 1Kb] , sancti Servatii [o 1Kb] , Maalinas [p 1Kb] , Ledi [q 1Kb] , Sunniacum [r 1Kb] , Antonium [s 1Kb] , Condatum [t 1Kb] , Mesrebecchi [5 1Kb] [u 1Kb] , Tidivinni [6 1Kb] [v 1Kb] , Lutosa [x 1Kb] , Calmontis [y 1Kb] , sanctae Mariae in Deomant [z 1Kb] , Echa [aa 1Kb] , Andana [bb 1Kb] , Wasloi [cc 1Kb] , Altum-montem [dd 1Kb] ; comitatus Texandrum [ee 1Kb] , in Bracbanto comitatus quatuor [ff 1Kb] , Cameracencem [7 1Kb] [gg 1Kb] , Hainoum [hh 1Kb] , Lomensem [ii 1Kb] , in Hasbanio comitatus quatuor [jj 1Kb] , Masau superior de ista parte Mosae, Masau subterior de ista [8 1Kb] parte, Liugas quod de ista parte est Mosae et pertinet ad Veosatum [kk 1Kb] , [Col. 1259B] Scarponinse [ll 1Kb] , Viridunense [mm 1Kb] , Dulmense [nn 1Kb] , Arlon [oo 1Kb] , Wavrense [pp 1Kb] comitatus duos, Mosminse [qq 1Kb] , Castricium [rr 1Kb] , Condrust, de Arduenna sicut flumen Urta surgit inter Bislanc et Tumbas ac decurrit ex hac parte in Mosam, et sicut recta via ex hac parte occidentis pergit in Bedensi, secundum quod missi nostri rectius invenerint; Tullense, aliud Odornense [ss 1Kb] quod Tetmarus [9 1Kb] [tt 1Kb] habuit, Barrense, Portense [uu 1Kb] , Salmoringum [vv 1Kb] , Lugdunense, Viennense, Vivarias, Uccericium [xx 1Kb] , de Frisia tertiam partem.

Et in crastina, scilicet IV Idus ejusdem mensis, [Col. 1260A] simul convenerunt, et valefacientes se, mutuo ab invicem discesserunt, Hludowicus videlicet Aquis rediens, et Carolus Liptinis uxorem suam obviam sibi venire jubens, partem ipsius regni quam accepit, sicut placuit sibi, divisit, indeque per monasterium sancti Quintini ad Silvacum, et inde per Carisiacum Compendium veniens, autumnalem venationem in Cotiae saltu exercuit.

Hludowicus laesionem contusionis, quam ex supradicto casu de solario perpessus fuerat, minus necessario curari a medicis sustinens, computrescentem carnem [10 1Kb] ab eisdem medicis secari fecit; unde et longiori quam speraverat tempore in Aquis decubuit, ubi et pene desperatus, vix mortem evasit. Ibique apostolici Adriani missos, Joannem et Petrum [Col. 1260B] cardinalem [11 1Kb] episcopos, itemque Joannem ecclesiae Romanae presbyterum, sed et missos Hludowici [yy 1Kb] imperatoris, Wibodum [12 1Kb] scilicet episcopum et Bernardum comitem suscepit, sibi denunciantes, ut de regno Lotharii nepotis sui, quod fratri suo Hludowico imperatori debebatur, non praesumeret [Aimon. se intro mittere p.]. Et in brevi absolutos ad fratrem suum Carolum eos direxit, et ipse mox, ut aliquantulum convaluit, ad Reginisburg pergens, Restitium, Winidorum regulum, a Carolomanno per dolum nepotis ipsius Restitii captum et aliquandiu in custodia [Col. 1261A] detentum, post judicium mortis [1 1Kb] excaecari et in monasterium mitti praecepit, suosque filios Hludowicum et Carolum ad se venire praecepit. Qui sentientes, satagente matre inclinatiorem esse voluntatem patris erga Carolomannum quam erga se, ad illum venire detrectaverunt. Hludowicus ad placitum suum quod in Franconofurd condixerat, ante quadragesimae initium venit, et satagentibus legatis, inter eum et filios suos utrinque factae sunt firmitates, ut usque [id. add. ad] futurum Maium mensem et ipsi ex parte patris securi manere possent, et illi vastationem regni quam incoeperant dimitterent, et pacifice usque ad idem placitum degerent; et hoc ita patrato negotio, Hludowicus ad Reginisburg rediit.

Carolus, peracta autumnali venatione, ad monasterium [Col. 1261B] sancti Dionysii, festivitatem ipsius sancti celebraturus, perrexit; ubi ipsa die inter missarum solemnia praefatos apostolici missos cum epistolis ad se et ad episcopos regni sui directos terribiliter sibi regnum quondam Lotharii, quod fratri suo imperatori debebatur, interdicentibus, moleste suscepit. Et deprecantibus eisdem missis cum aliquantis fidelibus suis, Carolomannum filium a custodia ex Silvanectis civitate absolvit, et secum manere praecepit; ipsos autem missos domni apostolici et imperatoris usque Remis deduci fecit. Et undique plurimos fidelium suorum illic convenire faciens et per octo dies ibidem immorans, eosdem missos absolvit; postea legatos suos, Ansegisilum [a 1Kb] videlicet presbyterum, monasterii sancti Michaelis abbatem, et Lotharium [2 1Kb] [Col. 1261C] laicum [3 1Kb] , cum epistolis ad domnum apostolicum, sed et pannum ad altare sancti Petri de vestimentis suis aureis compositum cum duabus coronis aureis et gemmis ornatis misit, et ipse usque ad Lugdunum pervenit. Unde Carolomannus [4 1Kb] noctu a patre aufugiens, in Belgicam provinciam venit, et congregatis secum pluribus satellitibus ac filiis Belial, tantam crudelitatem et devastationem secundum operationem Sathanae exercuit, ut credi non possit nisi ab ipsis, qui eamdem depopulationem viderunt atque sustinuerunt. Quod Carolus nimium aegre tulit, non tamen iter suum deseruit, sed Viennam, in qua Berta uxor Gerardi erat, obsessurus quantocius adiit; nam Gerardus in altero morabatur castello; in qua obsidione circumjacentes regiones nimis fuere vastatae. [Col. 1262A] Carolus autem ingeniose [5 1Kb] cogitans, magnam partem eorum qui in Vienna erant sibi conciliavit; quod sentiens Berta, post Gerardum direxit, qui veniens Carolo civitatem dedit [6 1Kb] , in qua idem rex vigilia nativitatis Domini intrans, nativitatem Domini celebravit.



DCCCLXXI.

Carolus, Vienna in potestate sua suscepta, a Gerardo sibi obsides dari pro aliis castellis suis missis tradendis coegit, et tribus navibus Gerardo datis, per Rhodanum cum sua uxore Berta et mobilibus suis a Vienna permisit abscedere, et ipsam Viennam Bosoni, fratri uxoris suae, commisit, ipseque per Autissiodorum et Senones ad monasterium sancti Dionysii quantocius prout potuit venire maturavit. Quod audiens Carolomannus, cum suis complicibus [Col. 1262B] ad Mosomum perrexit, et ipsum castellum cum villis circumjacentibus devastavit; unde quatuor missos suos ficte ad patrem suum direxit, mandans quod sine honoribus ad illum, fidei suae credens, veniret, et Deo et illi de quibus commiserat, satisfacere vellet, tantum ut de his qui cum eo erant, misericorditer tractaret, qualiter salvi esse valerent; non tamen a male coepto vel aliquantulum destitit. Carolus autem rex ad eumdem filium suum Carolomannum cum duobus illius missis---nam alios duos secum retinuit---Gauzlinum abbatem [7 1Kb] et Balduinum comitem, ipsius Carolomanni sororium, misit, mandans illi convenientiam, qua ad eum secure posset venire, si vellet. Ipse autem Carolomannus dolo se simulans ad patrem suum venturum, alios [Col. 1262C] missos impossibilia quaerentes ad eum direxit, et ipse in partes Tullenses perrexit. Carolus autem judicium quaerens de talibus, qui filium suum, scilicet diaconum et Ecclesiae sanctae ministrum a se Domino traditum, furati fuerunt, et tanta ac talia flagitia atque facinora et depopulationes in regno suo fecerunt; post judicium vero [8 1Kb] mortis, omnia quae illorum erant infiscari praecepit, et ordinatis scaris quae eumdem Carolomannum cum suis complicibus de regno propellerent, judicium episcopale de illis expetiit. Et quoniam apostolus praecepit cum hujusmodi nec cibum sumere, eosdem episcopi in quorum parochiis tanta mala commiserant, secundum sacros canones communione [b 2Kb] privarunt, sicut in epistolis continetur, quas inde juxta sacras regulas [Col. 1263A] ad alios episcopos transmiserunt. De Carolomanno autem, quia diocesios Senonensis [1 1Kb] erat diaconus, et post praestita per duas vices sacramenta de quibus [2 1Kb] perjurus erat, sicut pater ejus publica denuntiatione omnibus qui adfuerant intimare curavit, et tantam rebellionem et infidelitatem contra illum tantaque flagitia in regno suo commiserat, judicium episcoporum ipsius provinciae expetendum decrevit. Deinde Carolus ad monasterium sancti Dionysii, imminente quadragesimali tempore, usque ad sanctum pascha ibidem immoraturus, regreditur [3 1Kb] , ubi et pascha Domini celebravit.

Carolomannus, insequente se a patre post eum scara directa, Jurum [4 1Kb] transiit, et sicut in Belgicis et Gallicis regionibus egerat, mala coepta exsequi [Col. 1263B] non omisit. [5 1Kb] Hincmarus Laudunensis, nomine tantum episcopus, homo insolentiae singularis, contra evangelicam veritatem et apostolicam atque ecclesiasticam auctoritatem, contra regem rebellans, et in vicinos ac sibi commissos tam clericos quam laicos sine ulla reverentia saeviens, et metropolitano suo se inde regulariter commonenti obedire contemnens, adeo et regem suum et archiepiscopum suum atque episcopos totius regni erga se commovit, ut rex synodum in mense Augusto apud Duciacum condiceret, quatenus de illius pravitatibus regulare ibi agitaretur judicium. Ipse autem rex Carolus petentibus nepotibus suis, Hludowici fratris sui filiis Hludowico et Carolo, per Viridunum obviam eis, locuturus cum illis, perrexit, et inde ad synodum in [Col. 1263C] Duciaco [a 1Kb] rediit.

Interea Hugo, abba monasterii sancti Martini, et Gozfridus cum caeteris Trans-Sequanis incaute adeuntes insulam Ligeris, in qua Nortmanni firmitatem suam habebant, cum maximo damno et multorum occisione vix evaserunt. Hincmarus vero tandem cum multa superbia in synodum venit, in qua a rege Carolo secundum regulas ecclesiasticas porrecta petitione; de causis certissimis regulariter accusatus atque convictus, depositionis judicium regulare suscepit, sicut in gestis continetur ipsius synodi, quos eadem synodus per Actardum venerabilem episcopum [b 1Kb] , qui eidem synodo interfuit, ad apostolicam sedem direxit.

[Col. 1264A] Praedicti quoque nepotes regis in Duciacum venerunt ad eum, petentes ut eos cum patre suo pacificaret; sed et missi Hludowici fratris sui ad eum venerunt, postulantes ut obviam illi secus Trejectum municipium ad colloquium illius veniret, sicut et fecit, ducens secum missos nepotum suorum, qui ea quae petierunt, apud patrem suum ex illorum voce narrarent. Ubi etiam missos Carolomanni filii sui, interveniente Hludowico fratre suo, Carolus rex audivit, et sicut antea sub conditione suae correctionis eum redire ad se invitavit; quae invitatio nihil profecit. In quo aliquandiu colloquio Hludowicus et Carolus immorantes, aut parum aut nihil profecerunt; sicque ab invicem in capite mensis Septembris separati, quisque ad sua repedare curavit; Hludowicus [Col. 1264B] scilicet ad Reginisburg [6 1Kb] perrexit, quia maximum damnum a nepote Resticii, qui principatum Winidorum post eum susceperat, habuit, in tantum ut markiones cum plurima turba suorum perdiderit, et terram quam in praeteritis annis obtinuerat, perniciose amiserit. Carolus autem per Liptinas versus Audriacam villam venandi gratia repedavit; in quo itinere missos ab Italia plurimorum suscepit, qui eum invitabant Italiam ire, quoniam nepos suus Hludowicus in Benevento civitate cum uxore et filia a Beneventanis occisus foret. Qui per Remum [7 1Kb] civitatem pergens, usque Vesontionem urbem pervenit. Carolomannus vero audiens patrem suum post se ire, suadentibus suis, ad illum conficta humilitate pervenit; quem pater quidem [Col. 1264C] recepit et secum manere praecepit, usque dum ad suos fideles in Belgicam veniret, et eorum consilio inveniret, qualiter eum honorare debuisset. Sed et Hludowicus, rex Germaniae, audiens praefatum nepotem suum Hludowicum imperatorem mortuum, filium suum Carolum in terram quam ultra Jurum habebat direxit, ut quos posset sacramento ad ejus fidelitatem constringeret, sicut et fecit.

Dum autem Carolus in Vesontio moraretur, missi sui quos in Italiam praemiserat, nuntiaverunt ei, quod ipse imperator Hludowicus viveret et sanus corpore esset; nam Adalgisus cum aliis Beneventanis adversus ipsum imperatorem conspiravit, quoniam idem imperator factione uxoris suae eum in perpetuum [Col. 1265A] exilium deducere disponebat. Et cum idem Adalgisus noctu super ipsum imperatorem irruere disposuisset, isdem cum uxore sua et cum eis quos secum habebat, quamdam turrem valde altam munitissimam ascendit, et ibi per tres dies cum suis se defendit; tandem episcopus ipsius civitatis obtinuit apud Beneventanos, ut, acceptis ab eodem imperatore sacramentis, illum vivum et sanum abscedere permitterent; juravit autem ipse et uxor ejus et filia ejus ac omnes sui quos secum habebat, quia numquam vel nusquam pro eadem causa ullam vindictam aut per se aut per quemcunque de ipsa causa erga se perpetrata requireret, et numquam cum hoste in Beneventanam terram intraret. Sicque egressus, per Spoletium versus Ravennam iter arripuit, mandans apostolico [Col. 1265B] Adriano, ut obviam illi in transitu itineris sui veniret, quatenus de ipso sacramento illum et suos absolveret. Interea Landbertus cum alio Landberto, sentientes sibi reputari ab imperatore de his quae in eum facta fuerant, ab eo discesserunt, et in partes Beneventi, quia praefatus Adalgisus eis conjunctus erat, perrexerunt; quos idem imperator insequens, uxorem suam Ravennam, ubi placitum suum tenere disposuerat, direxit, et primores regni Italici ad eam venire mandavit, ut de his quae praeceperat tractarent, donec ipse ab expeditione illa rediret. Sed quia Landbertos quos insecutus fuerat consequi non poterat, reverti imperator quo disposuerat studuit. Carolus autem, audiens occasionem qua putabatur Hludowicus imperator occisus, et quia vivus erat, a [Col. 1265C] Vesontio recto itinere per Pontigonem et inde per Attiniacum usque ad Silvacum venit, quo placitum cum suis consiliariis habuit, et eorum consilio Carolomannum iterum Silvanectis custodiae mancipavit, et ejus complices sacramento suae fidelitatis per singulos comitatus constringi praecepit; sicque accipientibus senioratum quemcumque vellent de suis fidelibus, et in pace vivere volentibus, in regno suo habitare permisit. Deinde a Silvaco Compendium venit, ibique nativitatem Domini celebravit anno Domini 872.



DCCCLXXII.

Compendio denique movens, 13 Kalendas Februarii iter arripuit ad Monasterium [a 1Kb] , locuturus cum Rorico et Rodulpho Nortmannis, rediturus in initio [Col. 1265D] quadragesimae iterum ad Compendium; et sabbato [1 1Kb] [Col. 1266A] ante palmas ad monasterium sancti Dionysii veniens, ibi pascha Domini celebravit. Post pascha obviam Ingelbergae imperatrici, sicut ei [2 1Kb] per suos missos mandaverat, ad sanctum Mauritium perrexit; sed non [3 1Kb] incerto comperiens nuncio, eamdem Ingelbergam apud Trientum cum Hludowico, rege Germaniae, in [4 1Kb] mense Maio locuturam, a condicto deflexit itinere, et ad Silvacum venit. Ibique Adalardus ex parte Hludowici fratris sui veniens, petiit ut cum eodem fratre suo Hludowico locuturus, secus Trejectum veniret, cum idem Hludowicus ad Reginisburg post emissam hostem cum Carolomanno, filio suo, adversus Winidos, Aquis rediret. Carolus autem filio suo Hludowico Bosonem, fratrem uxoris ejus, camerarium et hostiariorum magistrum constituens, cui [Col. 1266B] et honores Gerardi, comitis Bituricensis [b 1Kb] , dedit, eum cum Bernardo [c 1Kb] , itemque cum alio Bernardo markione, in Aquitaniam misit, et dispositionem ipsius regni ei commisit. Bernardo [d 1Kb] autem, Tholosae comiti, post praestita sacramenta Carcasonem et Rhedas [e 1Kb] concedens, ad Tholosam remisit.

Praedictus autem Hludowicus, rex Germaniae, filios suos Hludowicum et Carolum ad se vocans, ut eos cum Carolomanno pacificaret, dolose illis minari [5 1Kb] fecit; sed et iidem filii sui et homines eorum dolose nihilominus Hludowico sacramenta praebuerunt. Et volens idem Hludowicus pater, ut ipsi filii sui cum fratre illorum Carolomanno adversus Winidos pergerent, obtinere non potuit; unde hostem quam magnam [6 1Kb] potuit, cum Carolomanno direxit, et ipse, ut [Col. 1266C] praedictum est, apud Trientum cum Ingelberga loquens, partem regni Lotharii quam contra Carolum accepit, neglectis sacramentis inter eos pactis, sine consensu ac conscientia hominum quondam Lotharii qui se illi commendaverant [7 1Kb] , clam reddidit: unde utrimque sacramenta, prioribus sacramentis quae cum fratre suo pepigerat diversa et adversa, inter eos sunt facta. Quibus patratis, Ingelberga missum suum ad Carolum direxit, mandans illi sicut prius, ut ad sanctum Mauritium illi occurreret. Carolus vero, compertis his quae inter eam [8 1Kb] et fratrem suum acta fuerunt, noluit illuc ire, sed nuncios [9 1Kb] suos ad eam direxit, qui nihil certi ab ea ei renunciaverunt.

Adrianus papa, secundum quod Nicolaus decessor [10 1Kb] [Col. 1266D] ejus disposuerat, missos suos, Donatum scilicet, [Col. 1267A] Ostiensem episcopum, et Stephanum, Nepesinum episcopum, et Marinum [1 1Kb] , diaconum sanctae Romanae ecclesiae, ad Basilium imperatorem et ad filios ejus, Constantinum et Leonem Augustos, Constantinopolim direxit, cum quibus et Anastasius, bibliothecarius Romanae sedis, utriusque linguae, Graecae [Aimon. add. scilicet] et Latinae, peritus, perrexit. Et synodo congregata, quam octavam universalem synodum illuc convenientes appellaverunt, exortum schisma [2 1Kb] de Ignatii depositione et Fotii [3 1Kb] ordinatione sedaverunt, Fotium [3 1Kb] anathematizantes et Ignatium restituentes. In qua synodo de imaginibus adorandis aliter quam orthodoxi doctores antea diffinierant, et pro [id., d. statuerunt, et quaedam p.] favore Romani pontificis, qui eorum votis de imaginibus adorandis [Col. 1267B] annuit, et quaedam contra antiquos canones, sed et contra suam ipsam synodum constituerunt, sicut qui eamdem synodum legerit, patenter inveniet.

Hludowicus autem imperator [id. add. in] vigilia pentecostes Romam [id. add. apud S. Petrum] venit, et in crastinum [4 1Kb] coronatus [a 1Kb] ab Adriano papa, post celebrata missarum solemnia una cum eo ad Lateranense palatium cum pompa equitando coronatus perrexit; et hoste collecta, Roma iterum in partes Beneventanas perrexit. Et quia primores Italiae Ingelbergam propter suam insolentiam habentes [5 1Kb] exosam, in loco illius filiam Winigisi imperatori substituentes, obtinuerunt apud eumdem imperatorem, ut missum suum ad Ingelbergam mitteret, quatenus in [Col. 1267C] Italia degeret, et post illum non pergeret, sed eum in Italia reversurum exspectaret. Ipsa autem non obaudiens [5 1Kb] illius [6 1Kb] mandatum [7 1Kb] , post eum ire maturavit, et Wibodum episcopum [b 1Kb] ad Carolum quasi amicitiae gratia misit, putans nescire Carolum, quae inter illam et Hludowicum, regem Germaniae, pacta [8 1Kb] fuere. Wibodus autem ad pontem Liudi [9 1Kb] ad Carolum venit; nam illuc pro quibusdam in Burgundia causis componendis perrexerat. Ubi ei nunciatur ab hominibus Bernardi [c 1Kb] , filii Bernardi, Bernardus qui Vitellus cognominabatur occisus, et ejus honores praedicto Bernardo sunt dati. Carolus autem a Burgundia ad Gondulphi villam, placitum ibi antea condictum habiturus, Kalendas Septembris revertitur; ubi aliquantisper immoratus, et [10 1Kb] quae sibi visa [Col. 1267D] fuere dispositis, venandi gratia Arduennam petiit. Et Octobrio mense navigio per Mosam usque Trejectum [Col. 1268A] veniens, cum Rorico et Rodulpho Nortmannis, qu obviam ei navigio venerant, locuturus, [11 1Kb] Roricum sibi fidelem benigne suscepit, et Rodulfum infidelia machinantem et superflua expetentem inanem remisit, et contra ipsius insidias fideles suos ad munitionem paravit. Indeque per Attiniacum itinere equestri revertens, nativitatem Domini in monasterio sancti Medardi celebravit.

Adrianus papa moritur, et Johannes [12 1Kb] , archidiaconus Romanae ecclesiae, 19 Kalendas Januarii in locum ejus substituitur.



DCCCLXXIII. [13 1Kb]

Quia ergo multi erant in regno Caroli [id. add. et in aliis regnis], qui exspectabant ut per Carolomannum [id. add. filium ejus] adhuc rediviva mala [Col. 1268B] agerentur [14 1Kb] in sancta Dei ecclesia [id. add. in regno ejus] et in aliis regnis, de quibus regio ministerio cum consilio fidelium suorum, secundum morem praedecessorum ac progenitorum suorum [id. add. regum], leges paci [15 1Kb] ecclesiae et regni soliditati congruas promulgavit, et ab omnibus observari decrevit; jubet [16 1Kb] ergo convocari episcopos regni sui apud Silvanectis [d 1Kb] civitatem, in qua idem Carolomannus morabatur, quatenus secundum [17 1Kb] sacros canones, a quibus nulla, ut Leo dicit, aut negligentia aut praesumptione licet eis discedere, episcopale ministerium de illo exsequerentur, sicuti [18 1Kb] et fecerunt, deponentes illum secundum sacras regulas ab omni gradu ecclesiastico, laicali sibi communione servata. Quod [19 1Kb] cum factum fuisset, antiquus et callidus adversarius illum [Col. 1268C] et suos complices ad argumentum aliud excitavit, videlicet quia liberius ad nomen et potentiam [20 1Kb] regiam conscendere posset, et quia ordinem ecclesiasticum non haberet, et quia episcoporum judicio ecclesiasticum gradum amiserit [21 1Kb] , etiam tonsuram ecclesiasticam licentius amittere posset; unde post depositionem ejus complices illius ardentius coeperunt se ei iterum reconjungere et alios quos valebant in societatem suam abducere, quatenus [22 1Kb] mox [Aimon. a. in s. s. etiam de aliis regnis q. v.], ut locum invenire possent, illum a custodia in qua servabatur [id., donec videretur si se a malis suis convertere vellet] educerent, et sibi regem constituerent. Quapropter necesse fuit, etiam illa de quibus ab episcopis judicatus non fuerat, in medium [Col. 1268D] revocare, et secundum sacrarum legum decreta pro admissis suis judicio mortis addictum, mitiori [Col. 1269A] sententia, ut locum et spatium poenitendi haberet, et graviora admittendi facultatem [1 1Kb] , sicut meditabatur, non haberet, luminibus acclamatione cunctorum qui adfuerunt orbari, quatenus perniciosa [2 1Kb] spes pacem odientium de illo frustrata foret, et ecclesia Dei ac christianitas in regno ejus cum infestatione paganorum seditione exitiabili perturbari non posset.

Hludowicus, Germaniae rex, ante nativitatem Domini ad Franconofurd palatium venit, ibique nativitatem Domini celebravit, et placitum suum ibidem circa Kalendas Februarii condixit, quo filios suos Hludowicum et Carolum cum aliis fidelibus, homines quoque qui de regno quondam Lotharii illi se commendaverunt, convenire praecepit. Et dum ibi [Col. 1269B] degeret, venit ad Carolum, filium ejus, diabolus transfigurans se in angelum lucis, et dixit illi, quod pater ejus qui illum causa Carolomanni, fratris sui, perdere moliebatur, Deum offensum haberet, et regnum in brevi amitteret, et eidem Carolo Deus illud regnum habendum dispositum [3 1Kb] haberet, et quod illud in proximo obtineret. Ipse autem Carolus timore perterritus [4 1Kb] , quia domui in qua latebat adhaerebat, ecclesiam est ingressus, quo eum diabolus est insecutus, cui iterum dixit: Cur times et fugis, nam nisi ex Deo venissem, tibi adnuntians quae in proximo sunt futura in hanc domum Domini te sequens non intrarem. His et aliis blanditiis ei persuasit, ut communionem a Deo sibi missam [5 1Kb] de manu illius acciperet, sicut et fecit; et post buccellam [Col. 1269C] ipse Sathanas intravit in eum. Veniens autem ad patrem suum, et residens in consilio ejus cum fratre et aliis fidelibus---tam episcopis quam [6 1Kb] laicis [id. add. patris sui],---subito invasus surrexit, et dixit, quia seculum vellet dimittere, et quia uxorem suam carnali commercio non contingeret [7 1Kb] , et discingens [8 1Kb] se spata, cadere in terram [9 1Kb] illam permisit, et cum se vellet baltheo discingere et vestimento exuere, coepit vexari. Comprehensus autem ab episcopis et ab aliis viris, turbato patre et omnibus qui adfuerunt, vehementique stupore perculsis, ductus est in ecclesiam. Et Lintbertus archiepiscopus induens se sacerdotalibus vestibus, missam cantare coepit; cumque ventum fuisset ad locum evangelii, coepit magnis vocibus patria lingua [Col. 1269D] vae [10 1Kb] [a 1Kb] clamare; et sic continuis vocibus vae illud clamavit, usque dum missa celebrata fuit. Quem pater ejus episcopis et aliis fidelibus [id. add. suis] committens, per sacra loca sanctorum martyrum deduci praecepit, quatenus illorum meritis et orationibus a daemone liberatus, ad sanam mentem, Domino miserante, [Col. 1270A] redire praevaleret; deinde disposuit illum Romam dirigere, sed, quibusdam intervenientibus causis, iter illud dimisit

Hludowicus, imperator Italiae, in Capua residens, mortuo jam Landberto calvo, et pervento [11 1Kb] patricio imperatoris Graecorum cum hoste in civitate quae Hydrontus [12 1Kb] dicitur in auxilium Beneventanorum, qui censum quod imperatoribus Franciae eatenus dabant illi persoluturos se promittebant, quoniam aliter Adalgisum obtinere non poterat, mandavit apostolico Johanni [13 1Kb] , compatri Adalgisi, ut ad eum ad Campaniam [14 1Kb] veniret, et sibi Adalgisum reconciliaret, volens ostentare, quod quasi intercedente beati Petri vicario ipsum Adalgisum reciperet, de quo juraverat, quod nunquam de illis partibus [Col. 1270B] rediturus esset antequam illum caperet; quem revera virtute sua obtinere non posset.

Carolus hostem denunciat [15 1Kb] versus Britanniam, ut Nortmanni qui Andegavis civitatem occupaverant, non autumarent se adversus eos illuc iturum, ne ad alia loca in quibus ita constringi non possent, aufugerent. Dum autem illuc pergeret, in ipso itinere nunciatum est ei, quod factione fratris sui Hludowici, Germaniae regis, Carolomannus caecus per homines quondam suos, consentientibus duobus pseudo-monachis, de Corbeia [16 1Kb] monasterio sublatus, et ad Hludowicum fuerit, cohaerente [17 1Kb] ac interveniente Adalardo, in suam contrarietatem perductus. Unde non magnopere est Carolus conturbatus, sed iter coeptum peragens, cum hoste collecta civitatem [Col. 1270C] Andegavis---in qua Nortmanni depopulati quibusdam urbibus, eversis castellis, manasteriis et ecclesiis incensis, et agris in solitudinem redactis, jam diuturno tempore residebant---obsedit, et sepe fortissima circumdedit, Salomone, duce Britonum, ultra Meduanam [b 1Kb] fluvium cum hoste Britonum in ejus auxilio residente. Et dum Carolus rex in hoc negotio occupatus esset, Salomon filium suum, nomine Wigon, ad eum cum primoribus Britonum misit, qui filius ejus se Carolo commendavit, et fidelitatem coram fidelibus suis illi juravit. Interea Rodulfus Nortmannus, qui multa mala in regno Caroli exercuerat, in regno Hludowici cum quingentis et eo amplius complicibus suis occisus est, Carolo vero residenti [18 1Kb] secus Andegavis civitatem, [Col. 1270D] non incerta relatione hoc nunciatur: Multitudo siquidem locustarum per Germaniam in Gallias, maxime autem in Hispaniam, adeo se effudit [19 1Kb] , ut Aegyptiacae plagae potuerit comparari. Hludowicus, rex Germaniae, apud Mettis civitatem placitum suum tenere disponens, nuncium accepit, quod [Col. 1271A] nisi citissime filio suo Carolomanno in marchia [1 1Kb] contra Winidos subveniret, illum ulterius non videret. Qui statim reversus [2 1Kb] , Reginisburch [3 1Kb] pergens, Carolomannum caecum Liutberto archiepiscopo pascendum in monasterio sancti Albani apud Moguntiam commendavit, evidenti demonstrans indicio, qualiter illi displicuerint mala, quae isdem Carolomannus in sanctam Dei ecclesiam [4 1Kb] , in populum christianum et contra patrem suum egit, quandocumque vel ubicumque praevaluit. Ad Reginisburg [5 1Kb] autem perveniens, per missos suos Winidos sub diversis principibus constitutos modo quo potuit sibi reconciliavit; legatos autem ab illis qui Behin [a 1Kb] dicuntur cum dolo missos suscipiens, in carcerem misit.

[Col. 1271B] Carolus viriliter ac strenue obsidionem Nortmannorum in gyro Andegavis [6 1Kb] civitatis exequens, adeo Nortmannos perdomuit, ut primores eorum ad illum venerint, seseque illi commendaverint, et sacramenta qualia jussit egerint, et obsides quot [7 1Kb] et quantos quaesivit illi dederint, ut de civitate Andegavis constituta die exirent, et in regno suo quamdiu viverent [8 1Kb] nec praedam facerent nec fieri consentirent. Petierunt [9 1Kb] autem, ut eis in quadam insula Ligeris fluvii usque in mense Februario residere et mercatum habere liceret, atque in mense Februario quicumque jam baptizati essent ex eis, et christianitatem de cetero veraciter tenere vellent, ad eum venirent; et qui adhuc ex paganis christiani fieri vellent, ipsius dispositione baptizarentur; ceteri [Col. 1271C] vero ab illius regno discederent, ulterius, sicut dictum est, ad illud in malum non reversuri.

Post haec una cum episcopis et populo cum maxima religionis devotione corpora sanctorum Albini et Licini [10 1Kb] , quae effossa timore Nortmannorum de tumulis suis fuerant, suis in locis cum muneribus magnis restituit; sicque ejectis ab Andegavis civitate Nortmannis acceptisque obsidibus, Carolus mense Octobrio per Cinomannis civitatem et Ebroicense [b 1Kb] oppidum, ac secus castellum novum apud Pistas [11 1Kb] , Ambianis Kalendas Novembris pervenit. Indeque apud Audriacam villam ac circumcirca [Col. 1272A] venationem exercens, ad monasterium sancti Vedasti pervenit, ibique nativitatem Domini celebravit anno Domini 874.



DCCCLXXIV

Hiems prolixa et fortis, et nix [12 1Kb] tanta fuit nimietate perfusa quantam nemo se vidisse meminerit.

Carolus in purificatione sanctae Mariae cum suis consiliariis placitum in monasterio sancti Quintini tenuit, et jejunium quadragesimale in monasterio sancti [13 1Kb] Dionysii peragens, ibidem pascha dominicum celebravit. Generale quoque placitum [c 1Kb] Idus Junii in villa Duciaco tenuit, ubi et annua dona sua accepit; indeque per Attiniacum et consuetos mansionaticos [14 1Kb] [d 1Kb] Compendium adiit. Aestas longa siccitatem foeni et messium inopiam reddidit.

[Col. 1272B] Salomon, dux Britonum, qui nuntiabatur interea dubiis nunciis [15 1Kb] quandoquidem infirmus quandoquidem mortuus, certa relatione Carolo apud Compendium nunciatus est hoc ordine mortuus: Videlicet insecutus a primoribus Britonum, Pascuitan, Vurnahat [16 1Kb] , atque [17 1Kb] Wigon filio Rivilin [18 1Kb] , nec non et Francis hominibus quos valde afflixerat, et capto ac custodiae mancipato filio ejus Wigon, fuga lapsus in Paucherum secessit, et quoddam monasteriolum [e 1Kb] ingressus, ut se liberare valeret, circumventus a suis, quod a nemine Britonum quidquam mali sustinere deberet, traditus est Francis hominibus, Fulcoaldo et aliis. Sicque ab eis excaecatus, in crastinum mortuus est repertus, dignam vicem recipiens, qui seniorem suum Herispogium, in ecclesia ejus persecutionem [Col. 1272C] fugientem et invocantem Dominum, super altare occidit.

Hludowicus, rex Germaniae, ad fratrem suum Carolum filium suum Carolum cum aliis missis suis direxit, petens ut simul loquerentur secus Mosellam; ad quod placitum cum Carolus pergeret, ventris solutione detentus, ad illud placitum, sicut fuerat condictum, pervenire non potuit. Unde conlocutio eorum, Hludowici scillicet et Caroli, secus Mosam apud Heristallium circa Kalendas Decembris fuit. De qua conlocutione [19 1Kb] Carolus per monasterium sancti Quintini rediens, nativitatem Domini Compendii [Col. 1273A] celebravit; et Hludowicus eamdem solemnitatem Aquis agens, inde ad palatium Franconofurd ultra Rhenum rediit.



DCCCLXXV.

Carolus circa initium quadragesimae monasterium sancti Dionysii adiit, ubi et pascha Domini celebravit. Et Richildis, uxor ejus, noctu ante quartam feriam paschae abortu [1 1Kb] filium peperit, qui baptisatus mox obiit: illaque dies purificationis [Aimon add. suae] post parturitionem in eodem monasterio exspectante, Carolus ad Basivum [2 1Kb] [a 1Kb] perrexit, indeque ad letanias celebrandas ante ascensionem Domini ad monasterium sancti Dionysii rediit, et in vigilia pentecostes ad Compendium venit.

Hludowicus, rex [3 1Kb] Germaniae, mense Maio in [Col. 1273B] Triburas placitum suum tenuit, et quia ibi quae meditatus fuerat perficere non potuit, iterum placitum suum in mense Augusto ad eumdem locum denunciavit.

Carolus mense Augusto ad Duciacum secus Arduennam pervenit, ubi certo nuncio, Hludowicum nepotem suum, Italiae imperatorem, obiisse comperit. Quapropter mox [4 1Kb] inde movens, ad Pontigonem [5 1Kb] pervenit, et quoscumque potuit de vicinis consiliariis [6 1Kb] obviam sibi venire praecepit, et a quibuscumque valuit, suppetias in itinere suo accepit. Et inde Lingonas pervenit, et eos quos secum in Italia ducere praedestinavit, operuit [7 1Kb] ; sicque Richildem, uxorem suam, per civitatem Remensem [8 1Kb] ad Silvacum remittens, et filium suum Hludowicum in partem regni, [Col. 1273C] quam post obitum Lotarii, nepotis sui, contra fratrem suum accepit, dirigens, Kalendis Septembribus iter suum incoepit, et per sancti Mauritii monasterium pergens, montem Jovis transiit, et Italiam ingressus fuit.

Hludowicus, rex Germaniae, frater ejus, filium suum Carolum in Italiam, ut fratri suo adversaretur, transmisit; quem Carolus rex fugam arripere [9 1Kb] et inde abscedere coegit. Hludowicus autem, rex Germaniae, alium [10 1Kb] filium suum Carolomanum cum quibus potuit in adversitatem fratris sui in Italiam direxit. Quod praenoscens Carolus rex, obviam ei cum validiori manu perrexit; et quia Carolomanus praenovit se patruo suo non posse resistere, pacem petens [Col. 1273D] cum eo locutus fuit, et sacramentis utrimque confirmatis, ad propria rediit. Hludowicus vero [11 1Kb] , persuadente Engelranno [12 1Kb] , quondam Caroli regis camerario et domestico [13 1Kb] , suasione Richildis reginae ab honoribus dejecto et a sua familiaritate abjecto, [Col. 1274A] cum hoste et filio [14 1Kb] aequivoco suo Hludowico usque ad Attiniacum venit; ad quem obsistendum primores regni Caroli jubente Richilde regina sacramento se confirmaverunt; quod non attenderunt, sed ex sua parte regnum Caroli pessumdantes, hostili more devastaverunt. Similiter et Hludowicus cum suo exercitu idem regnum pessumdedit, sicque nativitatem Domini in Attiniaco agens, per placitamenta primorum, regni Caroli depraedatione facta, cum quibusdam comitibus ex Caroli regno qui ad eum se contulerant rediit, et per Treverorum civitatem transiens, ad palatium ultra Rhenum Franconofurt pervenit, ibique dies quadragesimae et pascha Domini celebravit [15 1Kb] . Ubi et certo nuncio, Emmam, uxorem suam apud Reginisburg palatium obiisse nuper post [Col. 1274B] nativitatem Domini, comperit. Carolus autem, quibusdam de primoribus ex Italia ad se non venientibus, pluribus autem receptis, Romam invitante Papa Johanne [16 1Kb] perrexit, et 16. Kal. Januarii ab eo cum gloria magna in ecclesia sancti Petri susceptus est.



DCCCLXXVI.

Anno Domini 876, in die nativitatis Domini [17 1Kb] beato Petro multa et pretiosa munera offerens, in imperatorem unctus et coronatus, atque Romanorum imperator appellatus est; et Nonas Januarii Roma exiens, Papiam rediit, ubi et placitum suum habuit, et Bosone, uxoris suae fratre, duce ipsius terrae constituto et corona ducali ordinato [18 1Kb] , et collegis ejus [Col. 1274C] quos idem dux expetiit, in eodem regno relictis, per montem Jovis et per monasterium sancti Mauricii rediens [19 1Kb] , ut pascha Domini apud monasterium sancti Dionysii celebrare valeret, iter acceleravit. Quod audiens Richildis degens apud Sylvacum, pridie Nonas Martii mox illi obviam movit, et cum summa festinatione per Remis, Catalaunis et Lingonas ultra Vesontium, in loco qui dicitur Warnarii-Fontana, pridie Idus Martii venit; cum qua imperator per Vesontium ac Lingonas, Catalaunis et Remis civitates, et per Compendium palatium transiens, ad monasterium sancti Dionysii pervenit, ibique pascha Domini celebravit. Quo accersiens legatos apostolici, Johannem Tuscanensem, et Johannem [Col. 1274D] Aretinum, atque Ansegisum [20 1Kb] Senonensem [21 1Kb] , synodum auctoritate apostolica et illorum consilio atque sanctione sua indixit medio futuro mense Junio [22 1Kb] apud Pontigonem, quo per Remis et Catalaunis civitates pervenit.

[Col. 1275A] Boso, postquam imperator ab Italia in Franciam rediit, Berengarii Everardi filii factione, filiam Hludowici imperatoris, Hirmengardem, quae apud eum morabatur, iniquo conludio in matrimonium sumpsit.

Undecimo Kalendas Julii indictione 9, episcopis ceterisque [1 1Kb] clericis vestibus ecclesiasticis indutis, et domo ac sedilibus palliis protensis, atque in gremio synodi et prospectu imperialis sedis lectorio superpositis sacrosanctis [2 1Kb] evangeliis, apud Ponticonem [3 1Kb] venit domnus imperator Carolus in vestitu deaurato, habitu Francico, cum legatis apostolicae sedis in synodum. Et cantoribus antiphonam Exaudi nos Domine cum versibus et Gloria cantantibus, post Kyrie eleyson, data [4 1Kb] oratione a Johanne, Tuscanense episcopo, resedit domnus imperator in synodo. Et [Col. 1275B] legit Johannes, Tuscanensis episcopus, epistolas a domno apostolico missas, cum quibus et legit epistolam de primatu Ansegisi, episcopi Senonensis [5 1Kb] , ut quoties utilitas ecclesiastica dictaverit, sive in evocanda synodo, sive in aliis negotiis exercendis, per Gallias et per Germanias apostolica vice fruatur, et decreta sedis apostolicae per ipsum episcopis manifesta efficiantur, et rursus quae gesta fuerint, ejus relatione, si necesse fuerit, apostolicae sedi pandantur, et majora negotia ac difficiliora quaeque suggestione ipsius a sede apostolica disponenda et enucleanda quaerantur. Petentibus autem episcopis, ut eis permitteretur ipsam legi [6 1Kb] epistolam [7 1Kb] quibus erat directa, non acquievit imperator, sed responsum quaesivit ab eis, quid de his misso [8 1Kb] apostolici [Col. 1275C] responderent. Quorum responsio talis fuit, ut servato singulis metropolitanis jure privilegii secundum sacros canones et juxta decreta sedis Romanae pontificum ex eisdem sacris canonibus promulgata, domni Johannis papae apostolici jussionibus obedirent. Et cum imperator et legati apostolici satis egerint, ut absolute archiepiscopi responderent se obedituros de primatu [a 1Kb] Ansigisi sicut apostolicus scripsit, aliud, nisi ut praedictum est, responsum ab eis extorquere non potuerunt [9 1Kb] , excepto quod Frotarius, Burdegalensis episcopus, quoniam a Burdegala ad Pictavis, indeque ad Bituricum favore principis contra regulas se contulit, per adulationem [10 1Kb] respondit, quod imperatori placere cognovit. Tunc motus imperator dixit, quod domnus [11 1Kb] papa ei suas vices commisit in synodo, [Col. 1275D] et quod isdem praecepit, ille exequi studeret. Et accepit ipsam epistolam involutam una cum Johanne Tuscanensi et Johanne Aretino, et dedit illam Ansegiso; et jussit sellam plectilem poni [12 1Kb] ante omnes episcopos cisalpini regni sui juxta Johannem Tuscanensem, [Col. 1276A] qui ad dextram illius sedebat, et praecepit Ansegiso, ut supergrederetur omnes ante se ordinatos, et sederet in eadem sella, reclamante Remorum archiepiscopo, audientibus omnibus, hoc factum sacris regulis obviare. Imperator tamen in sua sententia permansit; et petentibus episcopis, ut liceret eis vel exemplar de epistola sibi directa sumere, nec hoc valuerunt ullo modo impetrare; et sic soluta est synodus in illa die.

Decimo Kalendas praefati mensis iterum convenerunt episcopi; in quo conventu lectae sunt epistolae a domno apostolico laicis missae, et lecta est electio domni imperatoris ab episcopis et ceteris Italici regni firmata, sed et capitula quae in palatio Ticinensi constituit et ab omnibus confirmari praecepit, quae et ab [Col. 1276B] episcopis cisalpinis praecepit confirmari. Et sic soluta est synodus in die illa.

Quinto Nonas Julii convenerunt [Aimon. add. iterum] episcopi sine imperatore, et habitae sunt contentiones de presbyteris ex diversis parochiis reclamantibus ad missos apostolici; et sic soluta est synodus in die illa.

Quarto Nonas ejusdem mensis iterum convenerunt episcopi, et imperator in synodo residens, audivit missos fratris suis Hludowici regis, Willebertum archiepiscopum Coloniae, et Adalardum ac Meingaudum [13 1Kb] comites, per quos petiit partem de regno Hludowici imperatoris, filii Lotharii fratris eorum, sicut ei competere dicebat ex hereditate, et illi firmatum fuerat sacramento. Et legit Joannes Tuscanensis [Col. 1276C] epistolam [b 1Kb] a Johanne papa episcopis regni Hludowici directam, et dedit exemplar Willeberto [14 1Kb] archiepiscopo, ut deferret illud praefatis episcopis; et sic soluta est [id. add. praefata] synodus in illa die.

6 Idus Julii convenerunt episcopi, et circa horam nonam venerunt missi domni apostolici, Leo, episcopus et apocrisiarius ac nepos apostolici, atque Petrus, Foro-Simpronii episcopus, deferentes epistolas imperatori et imperatrici et salutationes apostolici ad episcopos; et sic soluta est synodus in die illa.

5 Idus Julii convenientibus episcopis, lecta est epistola apostolici de damnatione Formosi episcopi, Gregorii nomenclatoris, et consentientium eis, et praesentata sunt imperatori ab apostolico transmissa [Col. 1276D] dona, inter quae fuerunt praecipua sceptrum et baculus aureus; sed et imperatrici dona sunt ab eo missa, pallia et armillae cum gemmis: et sic soluta est synodus in illa die.

Pridie Idus Julii convenerunt episcopi, et misit [Col. 1277A] imperator vicarios apostolici increpare durius archiepiscopos reliquosque episcopos, qui pridie non convenerant, sicut praecepit, illi [1 1Kb] autem canonice rationabili reddita ratione, sopita est increpatio; et lecta est a Johanne Tuscanensi iterum epistola, jubente imperatore, pro primatu Ansegisi, et quaesita est ab episcopis denuo inde responsio. Et respondentibus singulis archiepiscopis, quoniam veluti sui antecessores illius antecessoribus regulariter obedierunt, ita ejus decretis vellent obedire. Et facilius est illorum admissa responsio, quam fuerat in imperatoris praesentia; et sic iterum post multas contentiones de presbyteris diversarum parochiarum reclamantibus ad missos apostolici, lecta est proclamatio Frotarii, Burdegalensis archiepiscopi, quia non poterat [Col. 1277B] consistere propter infestationem paganorum in civitate sua, ut liceret ei Bituricensem metropolim occupare. Cujus petitionibus unanimitas episcoporum non [2 1Kb] acquievit, et jubentibus legatis apostolici, ut 17 Kalendas Augusti convenirent episcopi, mane circa horam nonam venit imperator Graecisco more paratus et coronatus, deducentibus eum apostolici legatis more Romano vestitis [3 1Kb] ac episcopis ecclesiasticis vestimentis indutis, et ceteris secundum modum primae [id. add. horae] diei, quando inchoata est synodus, praeparatis. Et ut prius, cantata antiphona Exaudi nos Domine cum versibus et Gloria post Kyrie eleyson, data oratione a Leone episcopo, resederunt omnes. Et legit Joannes Aretinus quandam schedulam [4 1Kb] ratione et auctoritate carentem; [Col. 1277C] post quam legit Odo, Belgivagorum episcopus, quaedam capitula a missis apostolici et ab Ansegiso [5 1Kb] et [6 1Kb] ab eodem Odone sine conscientia synodi dictata, inter se dissonantia [7 1Kb] et nullam utilitatem habentia, verum et ratione ac auctoritate carentia; et idcirco hic non habentur subjuncta. Iterum autem [8 1Kb] mota est interrogatio de primatu Ansegisi, et post multas ab imperatore et legatis apostolici contra episcopos querimonias habitas, tantum in novissima quantum et in prima die synodi exinde Ansegisus obtinuit.

Post haec perrexit Petrus, episcopus Foro-Simpronii, et Johannes Tuscanensis ad cubiculum imperatoris, et adduxerunt Richildem imperatricem coronatam in synodum; et stante illa juxta imperatorem, surrexerunt omnes, stantes quique in gradu suo. Tunc incoeperunt laudes Leo episcopus et Johannes, [Col. 1278A] Tuscanensis episcopus, et post laudes peractas in domnum apostolicum et domnum imperatorem ac imperatricem et ceteros juxta morem, data oratione a Leone, Gavinense [9 1Kb] [a 1Kb] episcopo, soluta est synodus.

Postea imperator, muneratis missis apostolici Leone et Petro, remisit eos Romam, et cum eis Ansegisum [id. add. Senensem] et episcopum Adalgarium [10 1Kb] Augustudunensem episcopum. Interea baptizati sunt quidam Nortmanni ab Hugone, abbate et marchione, propter hoc ad imperatorem adducti, et munerati ad suos redierunt. Et ut ante, ita et postmodum, ut Nortmanni more pagano peregerunt. Et imperator 5 Kalend. Augusti movit a Pontigone, et tertio Kalendas venit ad Catalaunis; ibique propter quandam molestiam corporalem moratus est usque [Col. 1278B] ad Idus Augusti. Et 19 Kalendas Septembris [Aimon. add. imperator] venit Remis, indeque recto itinere venit ad Silvacum. Et 5 Kalendas Septembris misit legatos apostolici, Johannem, itemque Johannem, et Odonem episcopum, cum aliis missis suis ad fratrem suum Hludowicum et filios ejus ac episcopos atque primores regni sui; quibus missis in via, imperatori in Carisiaco nunciatum est, praefatum Hludowicum regem in Franconofurt palatio 5 Kalendas Septembris obiisse, et 4 Kalendas ejusdem mensis in monasterio sancti Nazarii sepultum fuisse. Imperator vero, directis missis suis ad primores regni quondam fratris sui, a Carisiaco movit, atque ad Satanacum [b 1Kb] villam venit, dispositum habens Metensem civitatem adire, et episcopos ac primores [Col. 1278C] regni quondam fratris sui ad se venientes recipere. Sed repente mutato consilio, porrexit Aquis, indeque Coloniam venit, et legati apostolici cum eo. Praedantibus [11 1Kb] autem omnibus sine ullo divino respectu qui cum illo ibant, Nortmanni cum 100 circiter navibus magnis, quas nostrates bargas [12 1Kb] [c 1Kb] vocant, 16 Kalendas Octobris Sequanam introierunt. Quod cum apud Coloniam imperatori nunciatum fuisset, nihil propter hoc a negotio quod coeperat immutavit. Hludowicus autem, nepos illius, cum Saxonibus et Toringis ex altera parte Rheni fluminis contra eum venit, et missis ad patruum suum imperatorem directis, benignitatem ejus expetiit, quam non impetravit. Tunc ipse ac comites ejus jejuniis et litaniis misericordiam Domini petierunt, inridentibus eos illis qui erant cum imperatore. Hludowicus [Col. 1279A] [id. add. autem], Hludowici regis filius, decem homines aqua calida, et decem ferro calido, et decem aqua frigida, ad judicium misit coram eis qui cum illo erant, petentibus omnibus, ut Deus in illo judicio declararet, si per jus et drictum [1 1Kb] ille habere deberet portionem de regno quam pater suus illi dimisit ex ea parte, quam cum fratre suo Carolo per consensum illius et per sacramentum accepit. Qui omnes inlaesi reperti sunt. Tunc ipse Hludowicus cum suis ad Andrnacum [a 1Kb] castrum Rhenum, transivit. Quod cum imperatori nunciatum fuisset, Richildem imperatricem praegnantem [2 1Kb] cum Hilduwino abbate et Francone episcopo [b 1Kb] ad Haristallium misit; ipse autem secus Rhenum hostiliter contra nepotem suum perrexit, praemittens ad eum missos, [Col. 1279B] ut quosdam de consiliariis suis obviam illius consiliariis mitteret, et tractarent de pace inter eos habenda; quod Hludowicus humiliter et obedienter suscipiens, securus mansit, quod bello aggredi non deberet, donec ipsa cautio [3 1Kb] finiretur.

Imperator Nonas Octobris, dispositis scaris suis, nocte surrexit, et levatis vexillis per strictas et arduas vias, quin potius invias, super nepotem suum ac super eos qui cum illo erant subito irruere moliens, secus Andrnacum pervenit, fatigatis hominibus et equis de gravi et stricto itinere et pluvia, quae super eos nocte tota effluxit. Et ecce subito nunciatum est Hludowico et suis, imperatorem cum valida manu hostiliter super eum venire. Ipse autem cum eis quos secum habuit e regione stetit, et irruentibus [Col. 1279C] imperatoris cuneis super eos et illis fortiter resistentibus, hostis imperatoris terga vertit, et fugiendo [4 1Kb] super imperatorem venit; sed et imperator cum paucis vix fuga lapsus evasit. Multi autem qui effugere poterant, impediti sunt, quoniam omnes sagmae [5 1Kb] imperatoris et aliorum qui cum eo erant, sed et mercatores, et [6 1Kb] qui scuta vendentes imperatorem et hostem sequebantur, in [7 1Kb] angusto itinere fugientibus viam clauserunt. Fuerunt autem in ipsa congressione occisi Ragenarius et Hieronymus comites, et multi alii, capti autem in eodem campo et silva vicina fuerunt Ottulfus episcopus [c 1Kb] , Gauzlenus abbas, Aledramnus et Adalardus, Bernardus et Everwinus [8 1Kb] comites, et plures alii; omnes autem sagmas et ea quae mercatores portabant, hostis [Col. 1279D] Hludowici accepit. Et impletum est dictum propheticum, ubi ait: Qui praedaris, nonne et ipse praedaberis? [Col. 1280A] [d 1Kb] Omnia quae praedatores, qui erant cum imperatore, habuerunt, sed et ipsi etiam, Hludowici exercitus [9 1Kb] praeda fuerunt, adeo ut qui adminiculo equorum effugere poterant, animas suas haberent pro spolio. Ceteri autem ita sunt a villanis despoliati, ut foeno et stramine involuti verenda [10 1Kb] celarent, et nudi profugerent, quos insequentes occidere noluerunt. Et facta est plaga magna in populo praedatore. Richildis autem, audiens, 7 Idus Octobris de fuga hostis imperialis et ipsius imperatoris, ab Heristallio movit [11 1Kb] , et fugiens, subsequenti nocte galli cantu in via peperit filium, quem post partum famulus suus ante se portans, fugiendo usque ad Antennacum [e 1Kb] detulit. Imperator [id add. autem] 7 Idus Octobris vesperi ad monasterium sancti Landberti [Col. 1280B] pervenit; ad quem Franco et Hilduwinus abba a Richilde, 6 Idus redierunt, et cum eo fuerunt, usque dum post Richildem ad Antennacum pervenit. Inde Duciacum adiit, unde ad Antennacum rediit, et placitum suum in Salmontiaco 15 die post missam sancti Martini condixit. Hludowicus, Hludowici quondam regis filius, de Andrnaco per Sinciacum Aquis rediit, ibique tribus diebus stetit, indeque obviam fratri suo Carolo apud Confluentes venit. Ubi simul locuti, Carolus versus Mettis indeque in Alamanniam infirmus rediit, et Hludowicus ultra Rhenum perrexit. Carolomannus, frater eorum, nec ad eos nec ad patruum suum, Carolum imperatorem, sicut ei mandaverat, venit, occupatus in belligeratione contra Winidos.

[Col. 1280C] Carolus imperator Chuonradum et alios primores at Nortmannos qui in Sequanam venerant misit, ut, quocumque modo possent, foedus cum eis paciscerentur [12 1Kb] , et ad condictum placitum ei renuntiarent. Domnus imperator Carolus ad placitum suum in Salmonciaco [13 1Kb] , sicut condixerat, venit, ibique homines de parte regni quondam Hlotharii, quam frater suus Hludowicus contra eum acceperat, ad se post fugam de Andrnaco convenientes [14 1Kb] suscepit, et quasdam [15 1Kb] abbatias sicut erant integras dedit, quibusdam de abbatia Martianas [f 1Kb] quam diviserat beneficia [16 1Kb] donavit, et sic a se abire [17 1Kb] permisit. Scaras quoque, quae contra Nortmannos secus Sequanam in procinctu essent, disposuit. Ipse autem Virzinniacum [18 1Kb] [g 1Kb] villam veniens, graviter passione [Col. 1280D] pleurisis est infirmatus, adeo ut vivere desperaret. [Col. 1281A] Ibique natalem Domini celebravit anno dominicae incarnationis 877.



DCCCLXXVII.

Convalescens autem per Carisiacum ad Compendium venit; ubi dum moraretur, filius ejus qui, antequam Richildis ad Antennacum veniret, in via natus fuerat, infirmatur; et a Bosone, avunculo suo, de fonte susceptus, Carolus nominatus moritur, et ad monasterium sancti Dionysii sepeliendus defertur. [1 1Kb] Carolus autem imperator in Compendio quadragesimam peragens, pascha Domini celebravit, et missos apostolici Johannis, Petrum episcopum Foro-Simpronii, itemque Petrum episcopum Senogalliae, suscepit; per quos tam verbis quam litteris eum Johannes apostolicus Romam vocavit, [Col. 1281B] quatenus, sicut promiserat, sanctam Romanam ecclesiam a paganis quibus infestabatur, eriperet atque defenderet. Kalendis Maii episcopos Remensis provinciae sed et aliarum provinciarum Compendio convocavit, et ecclesiam quam in eodem oratorio construxerat, cum multo apparatu in sua et nunciorum [2 1Kb] apostolicae sedis praesentia ab eisdem episcopis consecrari fecit, inde placitum suum generale Kalendas [a 1Kb] Julii [3 1Kb] habuit, ubi per capitula [b 1Kb] , qualiter regnum Franciae filius suus Hludowicus cum fidelibus ejus et regni primoribus regeret, usque dum ipse Roma rediret, ordinavit, et quomodo tributum [c 1Kb] de parte regni Franciae quam ante mortem Lotharii habuit, sed et de Burgundia, exigeretur, disposuit, scilicet ut de mansis indominicatis [d 1Kb] solidus unus, [Col. 1281C] de unoquoque manso ingenuili [4 1Kb] quatuor denarii de censu dominico, et quatuor de facultate mansuarii, de manso vero servili duo denarii de censu dominico et duo de facultate mansuarii, et unusquisque episcopus de presbyteris suae parochiae secundum quod unicuique possibile erat, a quo plurimum quinque solidos, a quo minimum quatuor denarios episcopi de singulis presbyteris acciperent, et missis dominicis redderent. Sed et de thesauris ecclesiarum, [Col. 1282A] prout quantitas loci extitit, ad idem tributum exsolvendum acceptum fuit. Summa vero tributi fuerunt quinque milia librae argenti ad pensam. Illi vero, tam episcopi quam et alii, qui trans Sequanam sunt de Neustria, tributum illis Nortmannis qui in Ligeri erant, secundum quod sibi ab eis fuit impositum, undecumque valuerunt, reddere procuraverunt.

Domnus autem imperator Carolus de Carisiaco Compendium, indeque per Suessionem ad Remum civitatem, et sic iter suum per Catalaunos et Pontigonem atque Lingones peragens [Annal. Vedast. add. contra voluntatem suorum], cum uxore et maxima auri et argenti caballorumque ac facultatum aliarum copia de Francia Italiam petiit. Et veniens ultra Jurum [5 1Kb] usque ad Urbam, obviam habuit Adalgarium [Col. 1282B] episcopum, quem mense Februario Romam direxit pro agenda synodo a papa Johanne, cujus exemplar isdem Adalgarius pro munere magno imperatori detulit. Summa vero ejusdem synodi post multas et multiplices laudes imperatoris haec est, ut electio et promotio ad imperialia sceptra anno praeterito Romae celebrata, ex tunc et nunc et in perpetuum firma et stabilis manebit; quam si quis perturbare aut violare tentaverit, cujuscumque sit ordinis aut dignitatis vel professionis, anathemate [6 1Kb] usque ad satisfactionem teneatur omni tempore adnexus; patratores et incitatores hujus consilii, siquidem clerici fuerint, deponantur, laici vero et monachi perpetuo anathemate feriantur, ut quia synodus anno praeterito apud Pontigonem hinc habita secus Andrnacum [7 1Kb] nil [Col. 1282C] profuit, usquequaque ista debeat praevalere. Nunciavit etiam inter alia isdem Adalgarius imperatori, quoniam Johannes papa obviam illi Papiam veniret. Quapropter praemisit Odacrum, secundi scrinii notarium [e 1Kb] , Goiramnum comitem, et Pippinum atque Heribertum [f 1Kb] , ad procuranda ipsius papae servitia. Ipse autem festinato perrexit [Aimon. add. ire] ad eum, quem obviam habuit apud Vercellis civitatem; et eo recepto cum honore maximo, perrexerunt simul [Col. 1283A] usque Papiam. Ubi eis nunciatum est non incerta relatione, Carolomannum, Hludowici fratris sui filium, cum maxima multitudine bellatorum super eos venire; quapropter relinquentes Papiam, venerunt ad Tardunam [a 1Kb] , et consecrata Richildis a papa Johanne in imperatricem, mox retrorsum fugam arripuit cum thesauro versus Moriennam. Imperator autem aliquandiu una cum Johanne papa in eisdem locis immorans, exspectavit primores regni sui, Hugonem abbatem, Bosonem, Bernardum Arvernicum comitem, itemque Bernardum Gotiae markionem, quos secum ire jusserat: qui una cum aliis regni primoribus, exceptis paucis, et episcopis adversus eum conspirantes conjuraverant. Et comperiens eos non venturos, ut audierunt ipse et papa Johannes appropinquare [Col. 1283B] Carolomannum, imperator post Richildem fugam arripuit, et papa Johannes versus Romam concite festinavit. Per quem Carolus imperator imaginem Salvatoris in cruce fixi, ex auro multi ponderis fabrefactam et gemmis preciosis ornatam, sancto direxit Petro apostolo.

Carolomannus vero mendaci nuncio audiens, quod imperator et papa Johannes super eum cum multitudine maxima bellatorum venirent, et ipse fugam arripuit per viam quam [1 1Kb] venerat, sicque Deus more misericordiae suae conventum illum dissolvit. Carolus vero febre correptus [2 1Kb] , pulverem bibit quem sibi nimium dilectus ac credulus [3 1Kb] medicus suus, Judaeus nomine Sedechias, transmisit, ut ea potione a febre liberaretur, insanabili veneno hausto, inter [Col. 1283C] manus portantium transito monte Cinisio, perveniens ad locum qui Brios [b 1Kb] dicitur, misit pro Richilde quae erat apud Moriennam, ut ad eum veniret, sicut et fecit. Et undecimo die post venenum haustum in vilissimo tugurio [4 1Kb] mortuus est 2 Nonas Octobris. Quem aperientes qui cum eo erant, ablatis interaneis, et infusum vino ac aromatibus quibus poterant, et impositum locello, coeperunt ferre versus monasterium sancti Dionysii, ubi sepeliri se postulaverat. Quem pro foetore non valentes portare, miserunt eum in tonna [5 1Kb] interius exteriusque picata quam coriis involverunt, quod nihil ad tollendum foetorem profecit. Unde ad cellam quamdam monachorum Lugdunensis episcopii, quae Nantoadis [c 1Kb] dicitur, vix pervenientes, illud corpus [Col. 1283D] cum ipsa tonna terrae mandaverunt.

Carolomannus pene usque ad mortem infirmatus [Col. 1284A] et lectica delatus ad propria, per annum ita jacuit, ut a multis fuerit desperatus.

Ludovicus, accepto nuncio in Audriaca villa de morte patris sui Caroli, quos potuit conciliavit sibi, dans eis abbatias et comitatus ac villas secundum uniuscujusque postulationem. Et iter agens per Carisiacum et Compendium usque ad Vernum [6 1Kb] , quatenus ad sepulturam patris sui [ut putabat] apud monasterium sancti Dionysii [7 1Kb] perveniret; ubi audiens [8 1Kb] patrem suum [9 1Kb] sepultum, et regni primores tam abbates quam comites indignatos, quia quibusdam honores dederat sine illorum consensu, et ob id adversus se conspiratos esse [10 1Kb] , reversus est Compendium. Ipsi autem primores cum Richilde, diripientes omnia quae in via illorum erant [11 1Kb] , usque ad [Col. 1284B] Avennacum [d 1Kb] monasterium pervenerunt, et conventum suum ad montem Witmari [12 1Kb] condixerunt, indeque missos suos ad Ludovicum direxerunt, sed et Ludovicus legatos suos ad eos direxit. Et discurrentibus inter eos missis, ad hoc perventum est, ut Richildis et ipsi primores ad eum Compendium venirent, et suum conventum ad Casnum [13 1Kb] [e 1Kb] in Cotia condixerunt. Richildis Compendium ad Ludovicum veniens, in missa sancti Andreae attulit ei praeceptum, per quod pater suus illi regnum ante mortem suam tradiderat, et spatam quae vocatur sancti Petri, per quam eum de regno revestiret [14 1Kb] , sed et regium vestimentum et coronam ac fustem ex auro et gemmis. Et discurrentibus legatis inter Ludovicum et regni primores, et pactis honoribus singulis quos petierunt, [Col. 1284C] 6 Idus Decembris consensu omnium, tam episcoporum et abbatum, quam regni primorum ceterorumque qui adfuerunt, consecratus et coronatus est in regem Ludovicus ab Hincmaro, Remorum episcopo, et episcopi se suasque ecclesias illi ad debitam defensionem et canonica [15 1Kb] privilegia sibi servanda commendaverunt, profitentes secundum suum scire et posse juxta suum ministerium consilio et auxilio illi fideles fore; abbates autem et regni primores ac vassali [16 1Kb] regii se illi commendaverunt, et sacramentis secundum morem fidelitatem promiserunt.

Quando [f 1Kb] Ludovicus rex, filius Caroli imperatoris, fuit coronatus in Compendio, hoc petierunt episcopi apud ipsum, sicut hic subsequitur: »A vobis perdonari nobis petimus, ut unicuique de nobis et ecclesiis [Col. 1284D] nobis commissis secundum primum capitulum quod novissime in Carisiaco domnus imperator, [Col. 1285A] pater vester, a se et a vobis servaturum [1 1Kb] [a 1Kb] consentientibus fidelibus suis ac vestris atque apostolicae sedis legatis, legente Gozleno denunciavit, canonicum privilegium ac debitam legem atque justitiam conservetis et defensionem exhibeatis, sicut rex in suo regno unicuique episcopo et ecclesiae sibi commissae juste exhibere debet.«

Ipse autem Ludowicus talem promissionem fecit illis episcopis:

»Promitto et perdono vobis, quia unicuique de vobis et ecclesiis vobis commissis secundum primum capitulum, quod novissime in Carisiaco domnus imperator, pater meus, se servaturum, consentientibus fidelibus illius ac nostris atque apostolicae sedis legatis, legente Gozleno denunciavit, canonicum [Col. 1285B] privilegium et debitam legem atque justitiam conservabo, et defensionem quantum potuero exhibebo, adjuvante Domino, sicut rex in suo regno unicuique episcopo et ecclesiae sibi commissae debitor est exhibere.«

Hoc est capitulum quod hic commemoratur: »De honore quoque et cultu Dei atque sanctarum ecclesiarum quae auctore Deo sub ditione et tuitione regiminis nostri consistunt, Domino mediante decernimus, ut sicut tempore beatae recordationis domni genitoris nostri excultae et honoratae atque rebus ampliatae fuerunt, quae a nostra liberalitate honoratae atque ditatae sunt, de cetero sub integritate sui serventur, et sacerdotes atque servi Dei vigorem ecclesiasticum [Col. 1285C] et debita privilegia juxta reverendam auctoritatem obtineant, et eisdem principalis potestas et illustrium virorum strenuitas seu reipublicae administratores, ut suum ministerium competenter exsequi valeant, in omnibus rationabiliter et juste concurrant, et filius noster haec supradicta similiter Deo adjuvante conservet.«


Commendatio Ansegisi episcopi et aliorum episcoporum qui adfuerunt apud Compendium, quando benedixerunt Ludovicum, filium Caroli imperatoris.

»Me ac ecclesiam mihi commissam vobis commendo ad debitam legem et justitiam conservandam et defensionem exhibendam, sicut rex episcopis [2 1Kb] ecclesiae suae justo judicio conservare et exhibere [Col. 1285D] debet.«


Professio ipsorum.

»Ego ille ipse sic profiteor: De ista die et deinceps [Col. 1286A] isti seniori et regi meo Ludovico, Caroli et Hermentrudis filio, secundum meum scire et posse et meum ministerium auxilio et consilio fidelis et adjutor ero, sicut episcopus recte seniori suo debitor est, in mea fide et meo sacerdotio.«

Ad suprascriptam vero episcoporum petitionem haec quae sequuntur rex Ludovicus professus est episcopis, et istam ipsam donationis scripturam manu sua eis dedit in Compendio, anno incarnationis dominicae 877, pridie Kalendas Decembris.


Professio istius Ludovici, filii Caroli.

»Ego Ludovicus, misericordia domini Dei nostri et electione populi rex constitutus, promitto teste ecclesia Dei omnibus ordinibus, episcoporum videlicet, sacerdotum, monachorum, canonicorum atque [Col. 1286B] sanctimonialium, regulas a patribus conscriptas et apostolicis attestationibus roboratas ex hoc in futurum tempus me illis ex integro servaturum. Polliceor etiam, me servaturum leges et statuta populo, qui mihi ad regendum misericordia Dei committitur, pro communi consilio fidelium nostrorum, secundum quod praedecessores mei, imperatores et reges, gestis inseruerunt, et omnino inviolabiliter tenenda et observanda decreverunt. Ego igitur Ludovicus rectitudinis et justitiae amore hanc spontaneam promissionem meam relegens manu propria firmavi [b 1Kb] .«



DCCCLXXVIII.

Anno 878 [3 1Kb] . Ludovicus rex secus Suessionis in [Col. 1286C] monasterio sancti Medardi nativitatem Domini celebravit, indeque ad Audriacam villam perrexit, et pascha Domini in monasterio sancti Dionysii celebravit. Ac suadente Hugone [c 1Kb] abbate et markione, perrexit ultra Sequanam, tam pro auxilio Hugonis contra Nortmannos, quam et pro eo, quod filii Gozfridi castellum et honores filii Odonis, quondam comitis, invaserunt, et Imino [4 1Kb] [d 1Kb] , frater Bernardi markionis, Ebrocensem civitatem usurpans, multas depraedationes circumcirca in illis regionibus exercebat, insuper et Eiricum [5 1Kb] [e 1Kb] more Nortmannico depraedari praesumpsit. Et veniens Lodovicus usque Turonis, infirmatus est usque ad desperationem vitae; sed miserante Domino aliquantulum convalescens, satagentibus quibusdam consiliariis suis et [Col. 1286D] amicis Gozfridi, venit ad eum isdem Gozfridus, adducens secum filios suos ea conditione, ut castellum et honores quos invaserant, Ludovico regi redderent [Col. 1287A] et postea per concessionem illius haberent. Tunc Gozfridus partem de Brittonibus ad regis fidelitatem convertit; sed ipsi demum fecerunt ut Brittones.

Joannes papa irascens contra Landbertum et Adalbertum comites, quia villas et civitatem ejus depraedati [1 1Kb] sunt, eis horribiliter excommunicatis Roma exiit, et navigio Arelatum in die sancto pentecostes appulit, suosque nuncios [2 1Kb] ad Bosonem comitem [Aimon., exiit ferens secum preciosissimas reliquias, et cum Formoso episcopo Portuensi n.] misit, et per ejus auxilium usque Lugdunum venit, et inde missos [2 1Kb] suos ad regem Ludovicum Turonis misit, mandans ut ei obviam veniret, quo sibi commodum foret. Ludovicus autem mittens ei obviam quosdam episcopos, petiit ut [Col. 1287B] usque Trecas veniret, ipsique [3 1Kb] ab episcopis istius regni stipendia dari fecit. Et quia propter suam infirmitatem ante non potuit, Kalendas Septembris [a 1Kb] apud Trecas ad eum venit. Interea [b 1Kb] papa Joannes [c 1Kb] generalem synodum cum episcopis Galliarum et Belgicarum provinciarum agens, qualiter Landbertum et Adalbertum, Formosum quoque et Gregorium nomenculatorem, ac complices illorum Romae excommunicaverit, relegi fecit in synodo, et consensum episcoporum in eadem excommunicatione quaesivit. Unde qui adfuerunt episcopi, petierunt, ut sicut ipse excommunicationem quam fecerat, per scripturae lectionem recitari fecit in synodo, ita et eis concederet, ut per scripturam illi suam consensionem proferrent; et concedente ita fieri papa Joanne, [Col. 1287C] in crastina episcopi hoc quod sequitur [4 1Kb] diploma papae in synodo porrexerunt:

»Domne sanctissime ac reverendissime pater patrum Joannes, catholicae atque apostolicae ecclesiae, sanctae videlicet Romanae primae sedis, papa. Nos filii [5 1Kb] , famuli tui [6 1Kb] , ac discipuli vestrae auctoritatis, Galliarum et Belgicarum episcopi, his quae super vulnera dolorum vestrorum maligni homines ac ministri diaboli addentes, in sanctam matrem nostram ac magistram omnium ecclesiarum commiserunt, compatimur, et dolori vestro conflentes condolemus, atque judicium vestrae auctoritatis, quod privilegio [Col. 1288A] beati Petri et sedis apostolicae in eos et complices illorum juxta sacros canones spiritu Dei conditos et totius mundi reverentia consecratos ac secundum ejusdem sanctae Romanae sedis pontificum, decessorum vestrorum, decreta protulistis, voto, voce et unanimitate nostra, atque auctoritate sancti Spiritus, cujus gratia in episcopali ordine sumus consecrati, gladio Spiritus sancti [7 1Kb] , quod est verbum Dei, eos interimentes persequimur [8 1Kb] . Scilicet quos, sicut supra diximus excommunicatis [9 1Kb] , excommunicatos tenemus, quos ab ecclesia abjecistis, abjicimus, quos anathematizastis, anathematizatos esse indicamus, et quos regulariter satisfacientes vestra auctoritas [Aimon, add. et] apostolica sedes receperit, recipiemus; sed et, ut in sacra historia de [Col. 1288B] plagay Aeptiaca digne a Deo inlata legimus, quia non erat domus in qua non jaceret mortuus, et non erat qui alium consolaretur, quoniam in domo sua unusquisque quod lugeret habebat, nos in nostris quoque ecclesiis lugenda lugemus; et ideo vestra auctoritate nobis subveniri cum omni mentis humilitate deposcimus, petentes ut promulgetis capitulum vestrae auctoritatis, qualiter nos erga ecclesiarum nostrarum pervasores agere debeamus, ut censura apostolicae sedis muniti, robutiores ac promptiores deinceps, Domino opem ferentes, contra perversos ecclesiasticarum rerum ac facultatum raptores ac vastatores sacrique ministerii episcopalis contemptores nos successoresque nostri persistere concordi sententia valeamus, ut juxta egregii praedicatoris vocem et [Col. 1288C] vestrae auctoritatis promulgationem traditi Sathanae, spiritu salvi fiant in die Domini nostri Iesu Christi [10 1Kb] .«


Excommunicatio Johannis apostolici et ceterorum episcoporum qui convenerunt apud Trecas, de pervasoribus rerum ecclesiasticarum.

»De pervasoribus quippe rerum ecclesiasticarum, quos sacri canones, spiritu Dei conditi, totius mundi reverentia consecrati, et decreta pontificum sedis apostolicae sub anathemate usque ad regularem satisfactionem esse debere constituerunt, sed et de raptoribus quos apostolus, Christo in se loquente, regnum Dei non possidere testatur, quandiu in ipso [Col. 1289A] crimine permanent, per virtutem Christi et judicio Spiritus sancti decernimus, ut si ante proximas Kalendas Novembris easdem res quas quique usurpatores injuste pervaserunt, ecclesiis suis regulariter satisfacientes non restituerint, a communione corporis et sanguinis Christi usque ad restitutionem rerum ecclesiasticarum et satisfactionem alieni habeantur. Et sacri episcopalis ministerii ac excommunicationis ecclesiasticae contemptores secundum evangelicam et apostolicam auctoritatem ab episcopis quorum interest commoniti [1 1Kb] , si regulariter satisfacientes non resipuerint, anathematis vinculo innodati usque ad satisfactionem permaneant. Et si in ipsa pertinacia permanentes obierint, nemo corpora illorum cum hymnis et psalmis sepeliat, nec memoria [Col. 1289B] illorum ad sacrum altare inter fideles mortuos habeatur, dicente Apostolo et evangelista Johanne »Est peccatum ad mortem? pro illo non dico, ut quis oret.« [a 1Kb] Peccatum enim ad mortem est perseverantia in peccato usque ad mortem. Et si sacri antiquorum patrum canones de his qui sibi mortem voluntarie inferunt, et qui pro suis sceleribus puniuntur, sancto inspirante Spiritu decreverunt, ut cum hymnis et psalmis eorum corpora non deferantur ad sepulturam, quorum decreta sequentes, ea quae praemisimus de pervasoribus et raptoribus rerum et facultatum ecclesiasticarum, si non resipuerint, judicio sancti Spiritus decernimus, sicut beatus decrevit Gregorius dicens »quia tales Christiani non sunt, quosque ego et omnes catholici episcopi, imo universalis ecclesia, [Col. 1289C] anathematizat.«

Quod diploma Iohannes papa suae excommunicationi adscribi fecit, et manu sua confirmans, ab omnibus episcopis in synodo subscribi fecit; deinde, ipso jubente, lecti sunt in synodo canones Sardicensis concilii et decretum papae Leonis de episcopis sedes suas mutantibus, sed et Africani canones, et ut non fiant episcoporum translationes, sicut nec rebaptizationes vel reordinationes, pro Frotario Burdegalensi episcopo qui de Burdegalis Pictavis, indeque ad Biturigensem, civitatem exsiliisse [2 1Kb] dicebatur.

Et coronatus [b 1Kb] Ludovicus a Iohanne papa VII Idus Septembris, invitavit eundem papam ad domum suam, et opipare [3 1Kb] pascens, honoravit eum multis donis ipse et uxor sua, et remisit eum ad Trecas civitatem; postea vero per missos suos petiit eundem [Col. 1290A] papam, ut uxorem illius in reginam coronaret, sed obtinere non potuit [c 1Kb] . Frotarius autem et Adalgarius episcopi attulerunt in conventum episcoporum papae Iohanni praeceptum, per quod pater suus Ludovico regnum tradiderat, petentes ex ipsius parte, ut privilegio suo ipsum praeceptum confirmaret. Tunc papa Ioannes protulit exemplar quasi facti praecepti a Carolo imperatore de [Aimon. ad. donanda] abbatia sancti Dionysii Romanae ecclesiae, quod compilatum consilio praefatorum episcoporum et aliorum consiliariorum Ludovici regis a plurimis credebatur, ut a Gozleno ipsam abbatiam velut ex ratione tolleret [4 1Kb] , et sibi habere posset; et dicente papa Iohanne, ut si vellet Ludovicus rex, ut super illius praeceptum privilegium faceret, suo praecepto illud patris sui praeceptum [Col. 1290B] firmaret. Quod argumentum, sicut factio et non ratio, imperfectum remansit.

Denique IV Idus praefati mensis Ludovicus rex, quorumdam primorum compulsus petitionibus, venit ad apostolici mansionem, et cum eo familiariter locutus, una cum illo reversus est ad conventum episcoporum in exedram iuxta mansionem apostolici. Et post excommunicationem Hugonis, Lotharii filii, et Iminonis [5 1Kb] ac complicum eorum, vim facientibus quibusdam episcopis et consentiente rege, dixit papa Iohannes, ut Hedenulfus, sua auctoritate ordinatus episcopus [d 1Kb] , sedem suam teneret et episcopale ministeruim ageret, et Hincmarus caecus [e 1Kb] , si vellet, missam cantaret, et partem de rebus episcopii Laudunensis haberet. Et cum Hedenulfus apud eundem [Col. 1290C] papam peteret, ut eum ab illa sede absolveret, dicens se esse infirmum et velle intrare in [6 1Kb] monasterium, hoc obtinere non potuit; sed praeceptum est illi ab eo, consentiente rege atque episcopis Hincmari fautoribus, ut sedem suam teneret, et episcopale ministerium ageret. Qui fautores Hincmari audientes, quod papa Iohannes dixerit, ut si vellet Hincmarus caecus, missam cantaret, et rex consenserit [7 1Kb] , ut partem de episcopio Laudunensi haberet, insperate aliarum provinciarum episcopi, sed et aliarum regionum metropolitani, sine praeceptione papae Hincmarum, vestimentis sacerdotalibus indutum, in praesentiam ipsius papae adduxerunt; indeque sublatum cantantes in ecclesiam illum duxerunt, et signum benedictionis [f 1Kb] super populum dare fecerunt: sicque synodus illa soluta est.

[Col. 1291A] In crastina [1 1Kb] Ludovicus rex, invitatus a Bosone, ad domum illius perrexit cum quibusdam primoribus consiliariis suis; et pastus et honoratus ab illo, sed et ab uxore ipsius, desponsavit filiam Bosonis Carolomanno filio suo, et cum consilio ipsorum consiliariorum suorum dispartitus est honores Bernardi, Gothiae markionis, per Theodericum [2 1Kb] camerarium, et Bernardum comitem Arvernicum, et per alios secreto [3 1Kb] dispositos.

Papa Johannes Trecas [4 1Kb] movens, Cabillonem [5 1Kb] petiit, indeque per Moriennam iter agens, per clusas [6 1Kb] montis Cinisii Italiam a Bosone et uxore illius deductus introivit.

Ludovicus rex Trecas [7 1Kb] Compendium reversus, audita renunciatione legatorum suorum, quos ad consobrinum [8 1Kb] suum Ludovicum pro pace inter se [Col. 1291B] obtinenda direxerat, cum quibusdam consiliariis suis venit usque ad Heristallium; et Kalendas Novembris simul convenientes apud Marsnam, utrimque pax firmata est inter eos, et condixerunt placitum in purificatione sanctae Mariae, ut simul iterum convenirent, Ludovicus Caroli filius ad Gundulfi villam, et Ludovicus Ludovici filius circa eundem locum in commoditate sua. In ipso quidem placito haec quae sequuntur inter eos consensu fidelium illorum [9 1Kb] servanda convenerunt:


Conventio quae inter gloriosos reges, Ludovicum filium Caroli imperatoris, itemque Ludovicum filium regis Ludovici, in loco qui vocatur Furonis [10 1Kb] [a 1Kb] , Kalendas Novembris, ipsis et communibus fidelibus ipsorum faventibus et consentientibus, facta est, anno incarnationis Dominicae 878 [11 1Kb] inditione 11, dicente [12 1Kb] rege Ludovico filio Caroli:

[Col. 1291C] »Sicut inter patrem meum Carolum et patrem vestrum Ludovicum regnum Lotharii divisum fuit, volumus ut ita consistat. Et si aliquis nostrorum fidelium de regno paris [13 1Kb] sui ex hoc aliquid purprisum [14 1Kb] habet, jussu nostro illud dimittat. De regno vero quod Ludovicus imperator Italiae [15 1Kb] habuit, quia nec dum ex illo aliqua divisio facta est, quicumque modo illud tenet, ita teneat, donec Domino volente iterum simul venientes, cum communibus fidelibus nostris inveniamus et diffiniamus, quid [16 1Kb] ex hoc melius et justius nobis visum fuerit. De regno autem Italiae, quia modo nulla ratio esse potest, omnes sciant, quia partem nostram de illo [Col. 1292A] regno et requisivimus et requirimus, et Domino auxiliante requiremus.«


Ista sequenti die statuta sunt:

CAP. I. »Ut quia firmitas amicitiae et conjunctionis nostrae modo, quibusdam praepedientibus causis, esse non potuit, usque ad illud placitum, quo simul ut [17 1Kb] conveniamus statutum habemus, talis [18 1Kb] enim amicitia inter nos manebit Domino auxiliante de corde puro et conscientia bona et fide non ficta, ut nemo suo pari vitam, regnum aut fideles suos, vel aliquid quod ad salutem sive prosperitatem ac honorem regni pertinet, discupiat aut forsconsiliet. [19 1Kb] «

CAP. II. »Ut si in [20 1Kb] cujuscumque [21 1Kb] nostrum regno pagani sive pseudochristiani insurrexerint, unusquisque [22 1Kb] veraciter suum parem, ubicumque [Col. 1292B] necesse [23 1Kb] fuerit et ipse rationabiliter potuerit, aut per semetipsum aut per suos fideles et consilio et auxilio prout melius [24 1Kb] potuerit adjuvet.«

CAP. III. »Ut si ego vobis superstes fuero, filium vestrum Ludovicum adhuc parvulum, et alios filios vestros quos vobis Dominus donaverit, ut regnum paternum hereditario jure quiete tenere possint, et consilio et auxilio, prout melius potuero, adjuvabo. Si autem vos mihi superstes fueritis, filios meos Ludovicum et Carolomannum, et alios quos divina pietas mihi donare voluerit, ut regnum paternum quiete tenere possint, similiter et consilio et auxilio, prout melius [25 1Kb] potueritis, ut adjuvetis rogo. [26 1Kb] «

CAP. IV. »Ut si aliqui susurrones et detractores, [Col. 1292C] et qui paci nostrae invident et quietum regnum esse non patiuntur, inter nos lites et contentiones atque discordias seminare voluerint, nullus [27 1Kb] nostrum hoc recipiat aut libenter acceptet, nisi forte hoc ad rationem coram nobis utrisque et communibus fidelibus nostris perducere voluerit. Si vero hoc noluerit, cum nullo [28 1Kb] nostrum aliquam societatem habeat, sed omnes [29 1Kb] illum, sicut mendacem falsatorem [30 1Kb] et inter fratres volentem seminare discordias, communiter a nobis abjciamus, ne de cetero quisque talia mendacia auribus nostris inserere [31 1Kb] audeat.«

CAP. V. »Ut communiter, prout citius potuerimus, missos nostros ad Carolomannum et Carolum, [Col. 1293A] gloriosos reges, dirigamus, qui eos [1 1Kb] ad placitum quod octavo Idus Februarii statutum habemus invitent, et ut nullatenus venire differant, obsecrent; [2 1Kb] et si secundum quod optamus venire voluerint [3 1Kb] , communiter nos ad Dei voluntatem et sanctae Ecclesiae salvationem, ac communem honorem nostrum ac profectum, atque salvamentum totius populi Christiani nobis commissi, Domino cooperante, ita conjungamus, ut de cetero in eo qui unus est, unum simus et unum velimus, et [4 1Kb] idipsum dicamus, secundum Apostolum, et faciamus omnes, et [5 1Kb] non sint in nobis ulla schismata. [6 1Kb] «

CAP. VI. »Si autem illi, obsecratione nostra vocati et invitati, aut missi eorum, ad praefatum placitum venire distulerint, nos, secundum quod [Col. 1293B] statutum habemus, illuc omnino venire, et nos secundum Dei voluntatem conjungere omnimodis non omittamus, nisi forte talis inevitabilis necessitas evenerit, pro qua id fieri nullatenus possit. Et si hoc acciderit, ad tempus quisque [7 1Kb] pari suo hoc rescire faciat; et propterea amicitia nostra nec minuatur nec immutetur, donec Domino jubente congruo tempore perfecte confirmetur.«

CAP. VII. »Ut res ecclesiarum in cujuscumque regno caput fuerit, tam de episcopatibus quam de abbatiis, sine ulla contradictione rectores ipsarum ecclesiarum illas possideant; et si aliquid ibi mali factum [8 1Kb] a quoquam est, in cujuscumque regno illae res consistunt, legaliter [9 1Kb] exinde justitiam reddere faciat.«

[Col. 1293C] CAP. VIII. »Et quia per vagos et in tyrannica consuetudine inreverentes homines pax et quies regni perturbari solet, volumus ut ad quemcumque nostrum talis venerit, ut de his quae egit rationem et justitiam subterfugere possit, nemo ex nobis [10 1Kb] illum ad aliud recipiat vel retineat, nisi ut ad rectam rationem et debitam emendationem perducatur. Et si rationem rectam subterfugerit, omnes [11 1Kb] in commune, in cujus regnum venerit, illum persequamur, donec aut ad rationem perducatur, aut de regno expellatur vel deleatur.«

CAP. IX. »Volumus ut hi qui merito proprietatem illorum in regno nostro perdiderunt [12 1Kb] , ita judicentur, sicut temporibus nostrorum antecessorum [Col. 1294A] inventum fuit; qui vero dicunt injuste se proprietatem illorum [13 1Kb] perdidisse, veniant in nostram praesentiam, et sicut justum est, ita illis [14 1Kb] judicetur, et sua recipiant.«

Hoc dicto, Ludovicus Ludovici filius ad sua rediit, et Ludovicus Caroli filius per Arduennam veniens,



DCCCLXXIX.

anno incarnationis Dominicae, in Longlario nativitatem Domini celebravit. Et aliquandiu in Arduenna demorans indeque iter agens, circa purificationem sanctae Mariae ad Pontigonem venit, unde volens ire in partes Augustoduni ad comprimendam rebellionem Bernardi [a 1Kb] markionis, usque ad Trecas perrexit. Sed quia ingravescente infirmitate sua---dicebatur enim veneno infectus---longius ire non [Col. 1294B] potuit, filium et aequivocum suum Ludovicum bajulationi Bernardi [b 1Kb] , comitis Arvernici, specialiter committens, Hugonem [c 1Kb] abbatem et Bosonem, et praefatum Bernardum cum filio suo, sed et Theodericum cum sociis suis, Augustudunum misit, quatenus ipsum comitatum ad opus Theoderici, cui antea illum [15 1Kb] dederat, evindicarent. Ipse autem cum magna difficultate per Jodrum [16 1Kb] [d 1Kb] monasterium Compendium venit, et sentiens se mortem [17 1Kb] evadere non posse, per Odonem, Belvacensem [18 1Kb] episcopum, et Albuinum comitem coronam et spatam ac reliquum regium apparatum filio suo Ludovico misit, mandans illis qui cum eo erant, ut eum in regem sacrari ac coronari facerent. Ipse autem, IV Idus Aprilis in die parasceves jam vespere [Col. 1294C] obiit; et in crastina, scilicet in vigilia sancti Paschae, in ecclesia sanctae Mariae sepultus fuit.

Audientes autem Odo et Albuinus illum esse defunctum, quae portaverant Theoderico camerario dederunt, et cum festinatione reversi sunt. Illi autem qui cum Hludowico [19 1Kb] filio regis erant, audita morte patris ipsius infantis, mandaverunt primoribus qui in istis [20 1Kb] partibus erant, ut apud Meldis convenirent obviam eis, et [21 1Kb] ibi tractarent, quid de cetero agere deberent. Inter Bosonem autem et Theodericum mediante Hugone abbate conventum est, ut Boso comitatum Augustodunum haberet, et Theodericus abbatias quas Boso in istis partibus habuerat, in commutatione acciperet. Gozlenus [e 1Kb] denique abbas, [Col. 1295A] memor injuriarum ac insidiarum suarum, quas a suis aemulis tempore praecedenti sustinuerat, fisus de familiaritate quam cum Ludovico, Germaniae rege, et cum uxore illius atque cum primoribus illius terrae, quando captus in bello apud Andruacum et trans Rhenum ductus fuerat, obtinuit, coepit cogitare qualiter talionem suis contrariis redderet, et Chuonradum [1 1Kb] [a 1Kb] , Parisiaci comitem, spe falsa de praecellenti potestate deludens, et quaedam ingenia [2 1Kb] qualiter id exsequi posset enarrans, sibi conjunxit; et ante quam illi qui cum regis filio erant, ad condictum placitum apud Meldis venirent, acceleraverunt [Aimon. add. dicti Goslinus et Conradus] quoscumque potuerunt episcopos et abbates atque potentes homines ad conventum vocare, ubi Thara [b 1Kb] [Col. 1295B] Isaram [3 1Kb] influit, eo sub obtentu, ut quia rex defunctus erat, unanimiter tractarent de regni pace atque utilitate. His autem qui convenerant, persuaserunt, ut Ludovicum, Germaniae regem, in hoc regno convocarent, et ejus largitione honores quos hactenus obtinere non potuerunt, sine ulla dubitatione haberent. Et miserunt nuncios [4 1Kb] suos ad praedictum Ludovicum et uxorem ejus, mandantes ut usque Mettis venire accelerarent, et illuc omnes episcopos et abbates ac primores istius regni [5 1Kb] ad illum perducere possent; sicque per Silvacum [c 1Kb] et secus Axonam multas depraedationes ac rapinas facientes, usque ad Viridunum venerunt. Veniente autem Ludovico Mettis, iterum ad illum nuncios miserunt, postulantes ut usque ad Viridunum veniret, quatenus [Col. 1295C] commodius populum istius regni ad illum perducere possent. Veniens autem Ludovicus usque ad Viridunum, tanta mala exercitus ejus in omnibus nequitiis egit, ut paganorum [6 1Kb] mala facta illorum vincere viderentur.

Audientes autem Hugo et Boso ac Theodericus et illorum socii quae Gozlenus et Chuonradus cum illorum complicibus machinabantur, miserunt Vultarium [7 1Kb] , episcopum Aurelianensem, et Goiramnum ac Anscherum comites ad Ludovicum apud Viridunum, ut ei offerrent partem de regno Lotharii junioris, quam Carolus contra fratrem suum Ludovicum, ipsius Ludovici patrem, acceperat, ut accepta illa portione regni, in regnum suum rediret, et quod reliquum de regno patris sui Caroli Ludovicus [Col. 1295D] habuit, filiis suis [8 1Kb] consentiret. Ludovicus vero et sui acceptam habentes talem oblationem, cum dedecore [Col. 1296A] Gozlenum et Chuonradum ac complices illorum rejecerunt, et accepta regni parte sibi oblata, Ludovicus ad palatium suum Franconofurd rediit.

Audiens autem hoc uxor illius, satis moleste tulit, dicens, quia si illa cum eo venisset, totum istud regnum haberet. Angustiantes autem Gozlenus et Chuonradus, ad ipsam reginam fecerunt confugium, querimoniam agentes qualiter essent decepti; et acceptis missis [id. add. ad socios suos], qui eos de parte Ludovici confortarent, sed et alios quasi obsides, reversi sunt, rapinas et depraedationes facientes quocumque pervenire potuerunt, renunciantes sociis suis, Ludovicum quantocius cum magno exercitu venturum, quoniam ad praesens venire non poterat, quia nunciatum est ei non incerta [Col. 1296B] relatione, fratrem suum Carolomannum, paralysi percussum et jam morti vicinum, cum abiret decessisse [9 1Kb] , suumque filium de concubina, nomine Arnulfum, partem regni illius occupasse, et ideo in illa parte [10 1Kb] festinus pergeret, sicut et fecit. Sopita vero, sicut potuit, in illis partibus commotione, reversus est ad uxorem suam. Audientes autem Hugo abbas et ceteri primores, qui cum filiis quondam senioris sui Ludovici, Ludovico [11 1Kb] scilicet et Carolomanno, agebant, Ludovicum cum uxore sua in istas partes venturum, quosdam episcopos, Ansegisum [12 1Kb] [d 1Kb] et alios, miserunt ad Ferrarias monasterium, et ibi eos consecrari et coronari in reges fecerunt.

Interea Boso, persuadente uxore sua, quae nolle vivere se dicebat, si, filia imperatoris Italiae et [Col. 1296C] desponsata imperatori Graeciae [e 1Kb] , maritum suum regem non faceret, partim comminatione constrictis, partim cupiditate illectis pro abbatiis et villis eis promissis et postea datis, episcopis illarum partium persuasit, ut eum in regem ungerent [f 1Kb] et coronarent. Hugo etiam, filius junioris Lotharii ex Waldrada, collecta praedonum multitudine, regnum patris sui est molitus invadere.

Carolus, Ludovici quondam Germaniae regis filius, in Langobardiam [13 1Kb] perrexit, et ipsum regnum obtinuit; cum quo apud Urbam, antequam montem lovis transiret, Ludovicus et Carolomannus loqui perrexerunt. Et illo eunte in Langobardiam, ipsisque reversis ab eodem itinere, nuntiatum est eis, quod Nortmanni qui erant in Ligeri, terreno itinere terras [Col. 1296D] illas depraedabantur [14 1Kb] ; et statim moti in illas partes, in die missae sancti Andreae eos invenientes, multos [Col. 1297A] ex eis occiderunt, et plures in Vencenna [a 1Kb] fluvio immerserunt [1 1Kb] , et exercitus Francorum Deo volente cum victoria incolomis remeavit.



DCCCLXXX.

Anno incarnati Verbi 880, Ludovicus, rex Germaniae, una cum uxore sua ab Aquis in istas partes iter arripuit, et usque ad Duziacum [2 1Kb] [b 1Kb] venit, ubi Gozlenus et Chuonradus obviam illi venerunt, quamplurimis jam de illorum complicibus ab illorum societate retractis. Indeque Ludovicus et uxor sua ad Attiniacum, indeque ad Ercuriacum [3 1Kb] [c 1Kb] , et sic usque Ribodimontem pervenerumt; et videntes quia Gozlenus et Chuonradus quod ei polliciti fuerant attendere nequiverunt, et ipse ac uxor sua quae speraverant obtinere non possent, pactis [4 1Kb] amicitiis [Col. 1297B] cum filiis Ludovici [5 1Kb] et condicto placito futuro mense Gunio ad Gundulfi villam, reversi sunt in patriam suam. Et inveniens Ludovicus Nortmannos in itinere, Domino opem ferente magnam ex illis partem occidit exercitus suus, sed in Saxonia magnum damnum de fidelibus suis per Nortmannos sustinuit. Filii autem Ludovici quondam regis [id. add. Francorum] reversi sunt Ambianis civitatem, et sicut fideles illorum invenerunt, regnum paternum inter se diviserunt, id est ut Ludovicus quod de [6 1Kb] Francia residuum erat ex paterno regno, sed et Niustriam cum marchiis [7 1Kb] suis [d 1Kb] haberet [8 1Kb] , et Carolomannus Burgundiam et Aquitaniam cum marchiis suis haberet, et quique de proceribus secundum convenientiam, in cujus divisione honores haberent, illi se commendarent. [Col. 1297C] Inde Compendium redeuntes [9 1Kb] , ibi pascha Domini celebraverunt, et post haec per Remum et Catalaunis civitates ad placitum condictum mediante Iunio apud Gundulfi-Villam obviam suis consobrinis [10 1Kb] [e 1Kb] venerunt. Ad quod placitum Ludovicus, infirmitate detentus, venire non potuit, sed pro se missos suos direxit. Karolus autem a Langobardia rediens, illuc venit. In quo placito communi consensu inventum est, ut ipsi reges [f 1Kb] , Ludovici quondam filii, ad Attiniacum redirent cum scara Ludovici, Germaniae regis, et Hugonem, Lotharii junioris filium, impeterent. Quo venientes, quia Hugonem non invenerunt, sororium illius Teutbaldum [11 1Kb] bello aggressi sunt, et multis interfectis, illum in fugam verterunt; indeque cum hoste ex regnis suis una cum praedicta [Col. 1297D] scara Ludovici, regis Germaniae, praedicti reges, [Col. 1298A] ordinatis qui regnum suum contra Nortmannos in Ganto [g 1Kb] residentes custodirent, in Burgundiam versus Bosonem per mensem Julium a Trecas civitate perrexerunt, Carolo rege illuc cum exercitu suo [12 1Kb] in Bosonem venturo. In quo itinere ejectis [13 1Kb] de castro Matiscano [h 1Kb] Bosonis hominibus, ipsum castellum ceperunt, et eum comitatum Bernardo [i 1Kb] cognomento Planta-pilosa dederunt; et perrexerunt simul Carolus, Ludovicus et Carolomannus ad obsidendam [14 1Kb] Viennam, in qua Boso uxorem suam cum filia et magnam partem de suis hominibus relinquens, fugam ad montana quaedam arripuit. Karolus autem, qui se una cum consobrinis [15 1Kb] suis Viennam obsessurum promiserat, mox ut quaedam sacramenta utrinque inter eos facta fuerunt [Aimon. add. illis [Col. 1298B] valedicens], ab ipsa obsidione recessit, et in Italiam perrexit; indeque [id. add. citato itinere] Romam veniens, a Iohanne papa se in die nativitatis Domini in imperatorem consecrari [16 1Kb] obtinuit.



DCCCLXXXI.

Anno incarnationis Dominicae 881 [17 1Kb] , remanente Carolomanno cum suis contra Bosonis seditionem, Ludovicus frater ejus reversus est in partem regni sui contra Nortmannos. Qui [j 1Kb] vastantes omnia in suo itinere, Corbeiae monasterium et Ambianis civitatem aliaque sancta loca occupaverunt, de quibus non modicam partem occisis ceterisque fugatis, et ipse Ludovicus una cum suis retrorsum, nemine [id. add. hostium] persequente, fugam arripuit, divino manifestante judicio, quia quod a Nortmannis [Col. 1298C] fuerat actum, non humana sed divina virtute patratum extiterit. Iterum namque Nortmannis regredientibus in partem regni sui, isdem Ludovicus cum quibus potuit [id. add. copiis] obviam eis [id. add. ire] perrexit, et castellum materia lignea quorumdam consiliariorum suorum hortatu in loco qui dicitur Stromus [18 1Kb] clausit, quod magis ad munimen paganorum quam ad auxilium Christianorum factum fuit, quoniam ipse rex Ludovicus invenire non potuit, cui illud castellum ad custodiendum committere posset. Indeque reversus, anno Dominicae incarnationis 882 apud Compendium nativitatem Domini, sed et sanctum Pascha celebravit.



DCCCLXXXII.

Ubi nunciatum [19 1Kb] est ei, quia consobrinus [20 1Kb] suus [Col. 1298D] Ludovicus, Ludovici Germaniae regis filius, inutiliter [Col. 1299A] sibi et ecclesiae ac regno vivens, morti succubuit. Venientes autem primores partis illius regni quae ipsi Ludovico in locarium [1 1Kb] data fuerat, quatenus quae pater et avus illorum habuerunt, eis consentiret [2 1Kb] , voluerunt se illi commendare; sed consilio primorum propter sacramenta quae inter eum et Carolum facta fuerunt, non eos in commendationem suscepit, sed [3 1Kb] scaram hostilem, cui praefecit Theodericum comitem, quasi in adjutorium illorum contra Nortmannos disposuit. Et ipse ultra Sequanam, ac si recepturus Britonum principes et bellaturus contra Nortmannos, usque Turones perrexit [4 1Kb] . Ubi infirmatus est corpore, et lectica deportatus usque ad monasterium sancti Dionysii; mense Augusto ibi mortuus est et sepultus.

[Col. 1299B] Primores autem regni expeditum nuntium miserunt ad Carolomannum, mandantes ut, relictis qui Viennam obsiderent et seditioni Bosonis resisterent, ipse quantocius [5 1Kb] ad eos venire festinaret, quoniam hostiliter ipsi praeparati erant in occursum Nortmannorum, qui civitates Coloniam et Treviris cum monasteriis sibi contiguis jam incensas haberent, et monasterium sancti Landberti in Leudico, et Promiae [6 1Kb] , et Indae [7 1Kb] , Aquis etiam palatium, omniaque monasteria [a 2Kb] parrochiarum Tungrensis videlicet, Attrebatensis [8 1Kb] , Cameracensis, et partem Remensis parochiae suae ditioni addicta, et partim cum castello Mosomagensi [9 1Kb] , incensa, et Wallam, Mettensem episcopum, contra sacram auctoritatem et episcopale ministerium armatum et bellantem, occisum [Col. 1299C] et socios ejus fugatos habebant. Ipsi autem parati erant illum recipere, et se illi commendare, sicut et fecerunt. Dum autem in eodem procinctu degeret, mense Septembrio nunciatum est illi certo nuntio, quia capta Vienna, uxorem Bosonis et filiam ejus Richardus, frater ipsius Bosonis, ad comitatum suum Augustudunensem [10 1Kb] adductam habebat. Sed et Hastingus [11 1Kb] et complices illius Nortmanni, ex Ligeri egressi, maritimas partes petierunt. Carolus autem, nomine imperator, contra Nortmannos venit cum multo exercitu usque ad illorum firmitatem; quo veniens concidit cor ejus, et placitamento [12 1Kb] [Col. 1300A] Gotafridum cum suis, ut baptisma susciperet, et Frisiam aliosque honores quos Roricus habuerat reciperet, interventione quorumdam obtinuit [13 1Kb] . Sigefrido etiam et Vurmoni illorumque complicibus plura milia argenti et auri, quae de thesauro sancti Stephani Mettensis aliorumque sanctorum locis arripuit, eis dedit, et ad devastandam regni sui atque consobrini sui partem, sicut antea fecerant, residere permisit [* 2Kb] . Hugoni autem, junioris Lotharii filio, facultates ecclesiasticas Mettensis episcopii, quas sacri canones futuro episcopo reservari praecipiunt, ad consumendum remisit 14 1Kb] . Engilbergam vero, Ludovici Italiae regis uxorem, quam imperator in Alamanniam transduxerat, per Leudoardum, Vercellensem episcopum, Iohanni papae sicut petierat [Col. 1300B] Romam remisit; et sic versus [15 1Kb] Warmatiam, placitum suum Kalendas Novembris habiturus, a Nortmannis recessit. Ad quod placitum Hugo abbas, quibusdam sociis secum assumptis [16 1Kb] , profectus, Carolum adiit pro petitione partis regni, quam frater suus Ludovicus in locarium acceperat, ut sicut ipse Carolus olim promiserat, Carolomanno restitueret. Unde nil certi obtinuit, sed absentia illius in isto regno maximum detrimentum fecit, quia Carolomannus [Col. 1301A] non habuit, unde Nortmannis posset resistere, quibusdam regni primoribus ab ipsius auxilio se retrahentibus; quapropter usque circa Laudunum castellum venerunt, et quae in gyro ipsius castelli erant depraedati sunt et incenderunt, et disposuerunt Remis venire, indeque per Suessiones et Noviomagum pergentes, ad praefatum castellum expugnandum redire, et regnum sibi subjicere. Quod pro certo audiens Hincmarus episcopus, cujus homines de potestate Remensis episcopii cum Carolomanno erant, vix noctu cum corpore sancti Remigii et ornamentis Rhemensis ecclesiae, sicut infirmitas corporis ejus poscebat, sella gestatoria deportatus, et canonicis ac monachis atque sanctimonialibus hac illacque dispersis, ultra Matronam in quadam villa [1 1Kb] quae Sparnacus [a 1Kb] nominatur, vix fuga lapsus pervenit. [Col. 1301B] Scara autem de Nortmannis [2 1Kb] plenitudinem illorum praeveniens, usque ad portam Remis [3 1Kb] pervenit, qui ea quae extra civitatem invenerunt depraedati sunt, et villulas quasdam incenderunt; sed civitatem, quam nec murus nec humana manus defendit, Dei potentia et sanctorum merita, ne illam ingrederentur, defenderunt. Carolomannus autem Nortmannorum superventionem audiens, cum quibus potuit (Aimon. add. copiis) eos aggressus est, et magnam partem de his qui praedam ducebant occidit, et partim in Axona necati sunt; maxime autem ex illis qui Remum [4 1Kb] adierunt, volentibus ad [Col. 1301C] socios suos redire, praedam excussit. Major vero et [Col. 1302A] fortior pars de Nortmannis in quadam villa quae vocatur Avallis [b 1Kb] se reclusit, ubi eos illi qui erant cum Carolomanno, sine periculo sui adire nequiverunt; unde circa vesperam pedetentim retro reversi, in vicinis villis se collocaverunt. Nortmanni vero, mox ut luna eis illuxit [5 1Kb] , ab ipsa villa egressi, itinere quo venerant redierunt. [* 2Kb]




Volume back matter





[Col. 1301]
INDEX RERUM ET VERBORUM HINCMARI SCRIPTA MAJORIS MOMENTI. (Revocatur Lector ad numeros crassiori charactere in textu expressos.) 1Kb]



[Col. 1301C] A
    Aborsus fictitius Tethergae, 626, 631.
    Acardus episcopus, 325.
    Adam primi et secundi gratia, 143. Qualem liberi arbitrii libertatem habiturus Adam si non peccasset, 145.
    Ado episcopus, 325.
    Adventius Metensis episcopus in conventu Aquensi de Tetberga, 574, 583. In coronatione Caroli Calvi in regno Lotharii, 741, 744. Binae ad illum Hincmari epistolae, 584, 585.
    Adulter est qui, rea uxore inventa, concubinae commercio utitur ante legalem definitionem, 645. Adultera si flagitii poeniteat, 655.
    Adulterium dicitur fidei conjugalis violatio, 652.
    Aeneas notarius sacri palatii, post Parisiorum episcopus, 21. Ejus ordinatio, 26, 118.
    Africanae synodi, 132, 133.
    Africani Praedestinatiani, 7, 99.
    Africanorum episcoporum synodica, 10.
    Agathonis papae epistola unius deitatis Trinitatem asserens, 449.
    Agemberti et Northildis conjugum judicium ab episcopis ad laicos remissum, 594.
    [Col. 1302C] Aiulfus archiepiscopus, 325.
    Aius Aurelianensis episcopus, 322.
    Albericus episcopus, 325.
    Alcuinus vir doctus et venerandus, 507. In abbreviatione Augustini in Joannem, 35. In Genesim ad Sigulfum, 212. In Ecclesiastem, 53, 67. De Trinitate ad Carolum Magnum, 473, 490, 507, 508, 539.
    Aldricus archiepiscopus, 325.
    Alodes de facultatibus Ecclesiae comparati, 717, 736.
    Altaris pallae, 711. Indumenta, 716. Tabula, 732.
    Altivillaris monasterium, 456, 553. Abbas Halduinus, 21.
    Amalricus Turonensis archiepiscopus, 322.
    Ambrosii sententiae, fidei et Ecclesiae et omnium virtutum firmissimae columnae, 170. Libri de Sacramentis, 114, 246, 309, 606, 608. Versus de ternarii numeri excellentia, 501, 760. Hymni, 528, 548.
    Amphilochius de Vita S. Basilii, 658.
    Angeli cur non redempti, 212, 213. Duo unicuique homini assistunt, 185. Angelos natura corporales, error quorumdam, 232.
    Animam hominis non esse in corpore quidam dicunt, 232.
    Annalis historia Ludovici Pii, 325.
    Ansegaudus Abrincatinae urbis episc., 323.
    [Col. 1303] Antichristus, 212, 215, 216, 220, 398, 401, 402. Homo erit, 217.
    Antonini Pii lex de repudiis, 674.
    Apostolicus, papa, 686.
    Aqua die Dominico benedicenda, 711.
    Aquae calidae vel frigidae judicium, 603, 604, etc. Frigidae, 609, 610, 611.
    Aquense palatium, 568, 574. Aquisgrani conventus in causa Tetbergae, 583. Aquensis ejusdem conventus libelli ab Hincmaro refutati, 568, 570, 573. Tomus, 575.
    Arator trinam potestatem in Deo dicit, 415, 466. Quo sensu, 502. Trinam fidem, 499, 500.
    Arausica synodus, cui beatus Caesarius ex delegatione sedis apostolicae praesedit, et capitula ab apostolica sede directa protulit, 48, 134. Pleraque capitula ex Prosperi sententiis desumpsit, 135, 142.
    Archidiaconis in parochiarum visitatione quae potissimum curanda et quae cavenda, 738, 739, 740, 741.
    Arnulfus Tullensis episcopus in coronatione Caroli Calvi in regno Lotharii, 744.
    Aruspices, 655.
    Athanasii symbolum, 309, 437, 452, 469, 540. Sermo de fide, cujus initium est: Quicunque vult salvus esse, presbyteris discendus, 710. Libri octo contra Arianos, 423. De propriis personis et de unito nomine Trinitatis, 418. Liber primus, de Trinitate, 424, 481, 492, 497, 502, 505. Liber secundus, 482, 492. Quartus, 477. Sextus, 480, 488. Septimus, 445. Octavus, 507. Decimus, 497, 507.
    Attiniacum palatium, 594.
    Atto Virdunensis episcopus in concilio Aquensi, 575. In coronatione Caroli in regno Lotharii, 744.
    Auctor libri de tenenda veritate Scripturae, 132, 212.
    Augustinus Praedestinatianam haeresim non ignoravit, 11. Eam refellit in libro de Praedest. sanctorum et aliis, 233, 307. Priores suos libros posterioribus correxit, 99. Trinam deitatem non sensit, 453, 454. Praedestinatos ad interitum interdum dixit, 22, 35. Postea emendavit, 86. Vasa irae et gloriae quomodo exponat, 36, 37. Dissentit ab Hilario et Hieronymo, 23. Augustini postrema opera et obitus, 5. Liber falsatus a Gothescalco, 450, 451, 452. Obtrectatores a Coelestino perstricti, 10, et a Prospero, 11, a Coelestino perstricti, 10, et a Prospero, 11, 12, 13, 14. Liber Hypognosticon, 9, 60, 86, 124, 362.

B
    Baltfridus Baiocensis episcopus, 323. Baptismi gratia remittuntur peccata etiam sequentia, 306. Triplex mersio, unum baptisma, 492, 493, etc. Scrutinium et ordo, fons lapideus, aut vas, 711. Cum aqua diluvii comparatio, 237. Baptismi perceptio et fruct., 226, 227, etc., 238, 239, 308, 309, etc. Baptismo redemptos perire posse contra Gothescalcum, 315, 316. Baptismum ab iis qui praedestinati ad vitam non sunt, peccatum originale non auferre, praedestinatorum error, 314, 369.
    Bartolomaeus episcopus restitutionem a Sergio papa non impetrat, 323.
    Batradus episcopus, 325.
    Bavo abbas Orbacensis, 21, 325.
    Bedae Chronicum, 5, 23, 24, 215. Collectio de libris sancti Augustini super Apostolum, 10.
    Bernardus abbas Floriaci, 323.
    Benedictus quos hymnos probarit, 436. De monachis indisciplinatis quid sentiat, 443, 444, 554.
    Boëtii et Symmachi consulatus, 24. Liber de Consolatione Philosophiae, 211. Ad Joannem Diaconum, postea papam, 460, 519. De Trinitate ad Symmachum, 460, 474, 479. Contra Nestorium et Eutychem, 521.
    Bonoilus, 27. Synodalis conventus apud Bonoilum, 27.
    Bonus episcopus, 325.
    Bosonis uxor, 676, 680, 691, 692.
    Bretdingus Matiscensium episcopus, 323.
    Brionensis tumultus, 323.

C
    Caesarius, Arelatensis episcopus, Hilarii in ordine suo successor, 142. Synodo Arausicanae ex delegatione sedis apostolicae praesedit, 48, 134, 142.
    Caminatae per coemeteria ne fiant, 731.
    Capellam domi habere sine episcopi licentia fas non est, 740. Capellae extra ecclesiam principalem seu matricem, 716, 740. Vacantes sine consultu episcopi obtineri non possint, 715. Ab Ecclesiis suis ad alias non transferendae, 740. Capellas parochiae suae omnes descriptas episcopus habeat, 740.
    Capitula quatuor veterum Praedestinatorum, 62, 63. Quatuor Gothescalci, 20, 25. Quatuor his opposita, ab Hincmaro edita in Synodo Carisiaca, quae fuerint, 65. In Synodo Valentina explosa sunt, 65, et ab Hincmaro singillatim defensa. Primum cap. 16, 66, etc. Secundum cap. 21, 118, [Col. 1304] etc. Tertium cap. 24, 149, etc. Quartum cap. 27, 217, etc
    Capitula Lingonensia eadem cum Valentinis, 1, 2. Horum compositor passim reprehenditur, 27, 28, 29, 47, 48, 50, 51, 56, 131, 132, 141, 211, 317, etc.
    Capitula quatuor Prudentii, 118. Alia ejusdem septuaginta octo, 231, 232. Decem et novem Joannis Scoti, 231, 232. Capitula alia in synodo Tullensi prolata, 2
    Capreolus Carthaginensis episcopus, 15.
    Carisiacum palatium, 21, 747.
    Carolus Magnus imp., 612.
    Caroli Calvi coronatio in regno Lotharii, 745. Hincmari ad illum epistola, 1.
    Cassianus taxatur a Gothescalco, 118.
    Catechumenorum exorcismi et orationes, 79.
    Characteres magici, 656.
    Chresimon, nota, 414.
    Christianus episcopus, 325.
    Christus, in quantum homo, praedestinatus, 55, 81. Ad infernos descendens quos liberarit, 216, 218. Per Christum salvati omnes justi tum Novi tum Veteris Testamenti, 234, 235, etc., 240, 241, 245, 392. Pro omnibus passus est, etiam pro impiis, 219, 220, etc., 299, 391, 392. Non pro omnibus passum dixerunt Prudentius et Gothescalcus, 248. Quibus argumentis Praedestinatiani id probare contendant, 392. Pro omnibus passum docent Dionysius, 248. Cyprianus, 249. Hilarius, 249. Athanasius, 251 Gregorius Naz., 251 Basilius, 252. Ambrosius, 253. Chrysostomus, 259. Hieronymus, 263. Augustinus, 264. Prosper., 269. Cyrillus, 273 Leo, 274. Gregorius, 280. Beda, 282. Cassiodorus, 283. Et si pro omnibus passus est, non omnes tamen ejus passione sunt redempti, 284, 285, 293, 296, 404, 405, etc. Ejus passio quibus non prosit.
    Circumcisio contra originale peccatum, 239, 248.
    Clodovei regis baptismus, 744
    Compendium palatium, 747.
    Compotus presbytero necessarius, 712.
    Coelestinus praedestinatianos auctoritate apostolica redarguit atque compressit, 14, 234, 432. Synodum contra illos in Gallia convocari jussit, 15, 234. Ejus ad Gallos epistola cum capitulis, 133.
    Concubina quomodo uxor fieri possit, 670, etc.
    Confessio et absolutio peccatorum, 570, 571. Confessio non publicanda, 572, 573, 614, 676. Confessio libellaris, 326, 577. Sibi confessis an patrocinia debeant episcopi, 676, 677.
    Confluentes, 691.
    Confratriae quomodo celebrandae, 715.
    Conjugia qualiter ineunda, 586. Qualiter separari valeant, 588, 589, etc. Confessionis secretae libello separari nequeunt, 624, 625, 676. Conjugii dissolvendi difficilior est ratio, quam episcopatus abrogandi, 579, 580. Viri et feminae lex eadem, 579, 669, 674. Ad continentiam transire conjuges, nisi ex mutuo consensu, non possunt, 681, 682. Maleficia in legitimo conjugio fieri cur Deus permittat, 662. Licitum in conjugio quo pacto fiat illicitum, et contra, 669, 670.
    Crispio episcopus, 325.
    Crucis Christi evacuatio, 300.
    Cynici philosophi, 629 Cynica haeresis, 724.
    Cyprianus doctor mirificus, martyr magnificus, 163. Dissensit a Stephano papa, 23. Ejus liber de Mortalitate, 63, 72. De Lapsis, 72. De Zelo et Livore, 72. Exhortatio martyrii, 73.
    Cyrillus epistola synodica ad Nestorium, 273. Ad Eulogium presbyterum, 109. Ad monachos, 273.

D
    Damnatis non examen judicii, sed solum sententiae remedium praestandum, 18.
    Decani presbyterorum, 714. Cibum benedicunt, 714. Quibus de rebus inquirere per singulas ecclesias, et ad episcopum referre debeant, 716. Decaniarum presbyteri Kalendis mensium conveniunt, 731. Decanus in locum defuncti vel inutilis quomodo eligendus, 741
    Decima unde aluntur matricularii, 717, 734.
    Defunctorum dies anniversaria, tricesima tertia, septima, 713.
    Deus omnipotens, 67, 152, 153, 389, 390. Occulti judicii divina dispensatio, 84, 87, etc., 94, 111, 112, 115, 117. Dei bonitas nostra vult esse merita, quae sunt ipsius dona, 139. Prescientia in Deo rectissime dicitur, 107, 108. Deus vult omnes salvos fieri, 149, 150, 152, 153, 379, etc., 390. Prava Gothescalci interpretatio, 150, 386. Male arguunt Praedestinatiani mutabilem Dei fore voluntatem, si damnet quos ante saecula non praedestinarat ad mortem, 373, 374.
    Deum salvos omnes velle docent Dionysius, 161. Cyprianus, 163. Hilarius, 154. Athanasius, 170. Ambrosius, 170.
    [Col. 1305] Chrysostomus, 174. Theophilus, 182. Hieronymus. 182. Cyrillus, 185. Augustinus, 186. Prosper, 191. Coelestinus, 197. Leo, 197. Felix papa, 198. Beda, 201. Cassiodorus, 203.
    Deitas una est, 408, et seqq. 449, 450, 453. Refellitur Gothescalcus, qui trinam dicebat, 413. Cur trina dici non possit, 418, 419, 422, etc. In Deo lux una, non trina, 511, 513, 514. Pax una, 513.
    Dionysius Areopagita, 163.
    Disputandum non est de rebus definitis, 433, 434, 435.
    Doctores interdum dissident utrimque catholici, 23.
    Doctorum testimonia ad se rapiunt Praedestinatiani, 289, 290.
    Dodo Andegavensis episcopus, 323.
    Dodo abbas S. Sabini, 323.
    Donatistae apud se tantum Ecclesiam esse gloriati, 289.
    Donatus grammaticus, 478.
    Drogo archiepiscopus, 325.
    Dusii daemones Gallis dicti, 662.

E
    Ebo Gratianopolitanus episcopus Flori sermonem falsavit, 28. Auctor Capitulorum Valentinae synodi, 319. Taxatur ejus ordinatio, 318, 319. Et quod in synodo Valentina jactantius nominatur.
    Ebo Rhemensis archiepiscopus, superioris avunculus, 323, 668, 740. Libellus confessionis ejus et depositio, 324, 325, 326, 579. Depositus restitutionem a Sergio papa non obtinuit, 326.
    Ecclesia una Veteris et Novi Testamenti, fides ac spes eadem, 392, etc. Licet disparia sint sacramenta, 395, 396. Ecclesiae lex una, tametsi per plures principes et episcopos regatur, 684. Ecclesiae communio per Christi tunicam significata, 354, 355.
    Ecclesiae matrices seu principales, et capellae his subditae, 716, 740. Vacantes, in quibus vacantes incardinantur, 733. Pro Ecclesiis viduatis exenia patronis non danda, 737. Ecclesiae debentur praedia de ecclesiasticis facultatibus empta, 717.
    Edelulfus rex Anglorum, 730.
    Egil abbas in conventu Aquensi, 574.
    Electi qui, et unde dicantur, 46, 48, 54, 93, 100, 365, etc. Electorum paucitas, 99. Electorum certus numerus, 371. Electi ad tempus, 366, 368.
    Electio salvandorum et salvatorum, 45. Praedestinatio ipsa est electio, 45.
    Epilogus totius libri, 353 et seqq.
    Episcopi quales ordinandi, 318, 319, etc. Quomodo erga reges gerere se debeant, 677, 678, etc. Vice beati Petr funguntur, 738. Eorum judicia per quos retractanda, 685, etc. Conjugum judicium ad laicos remittunt, 594.
    Episcopus libellari confessione removendus, et in ejus loco alius ordinandus, 316.
    Erardus episcopus, 325.
    Erchanradus episcopus, 325.
    Erloinus Constantiae urbis episcopus, 323.
    Ermbertus episcopus, 325.
    Erpoinus Silvanectensium episcopus, 21, 322.
    Eulogiae diebus Dominicis et festis benedicendae, 711, 712, 715. Eulogiae ab archidiaconis non exigendae pro chrismate, 339.
    Excommunicatio hoc agit in Ecclesia, quod agebat in lege veteri, vel in republica legibus nunc agit interfectio, 642.
    Exenium a publice peccantibus, 713, 739. Pro sepultura, 713, 731. Pro matriculae loco, 735. Pro ecclesiis viduatis, 737.
    Exorcismi catechumenorum, 711. Exorcismi et benedictiones salis et aquae, 711.

F
    Favo episcopus, 325.
    Fausti epistola ad Lucidum presbyterum, 16. Male sensit de ultima poenitentia, 307. Ejus opuscula apocrypha, 307.
    Feminarum frequentatio clericis interdicta, 717, 718, 735.
    Ferculum Salomonis, Hincmari opusculum, 755, 756.
    Fides una, non numero, sed genere, 498. Quae per dilectionem operatur, sola salvat credentes, 226, 227, 228, 229, 499. Fides terna Sedulio, 498. Plurali numero unde dictae Hilario, 498. Fides in rebus etiam corporalibus magnum bonum, 654, 655.
    Flori diaconi Lugdunensis sermo, 27. Falsatus ab Ebone, 27. Falsato usus compilator capitulorum synodi Valentinae, 27, 28, 29, 45, 47, 49, 119.
    Fodrum ad caballos, 738.
    Folcoinus Morinensium episcopus, 21.
    [Col. 1306] Formatici, 739.
    Franca femina, 691.
    Franco Tungrensis episcopus in conventu Aquensi, 573, 575. In coronatione Caroli regis in regno Lotharii, 745.
    Freculfus episcopus, 325.
    Friskingae, 739.
    Frontinianistae haeretici, 633.
    Frotarius episcopus, 325.
    Fulco Ebonis Rhemensis successor designatus, 325.
    Fulgentius perstringitur, 22, 29. Fautorem hunc suum aiebant Praedestinatiani, 60. Praedestinationem Dei non tantum in bono dici docuit, sed etiam in malo, 59. Praedestinatos ad inter tum reprobos dicebat, 22, 24, 31, 32.
    Fundanius rhetor Carthaginensis, 267.

G
    Gauzlenus cancellarius, 747.
    Gelasius in catalogo seu canone de libris authenticis, 22, 23.
    Geldoniae seu confratriae, 715.
    Gennadius Massiliensis presbyter valde doctus, 6. Augustini librum de haeresibus supplevit, 6. Taxatur a Gothescalco, 118.
    Gernobrius Turonensium provinciae episcopus, 21.
    Godelsadus Cabilonensis episcopus, 323.
    Godolricus episcopus, 325.
    Gothescalcus Orbacensis pseudomonachus, 414, 552. Arii filius, 418. Ario par., 468. Alter Simon Magus, 433. Novorum praedestinatorum primicerius, et scholae discolae caput, 21, 150. Signifer et praevius hujus pravae doctrinae resuscitator, 25, 101, 211. Modernus Praedestinatianus, 118. Testimonia doctorum detruncat, et ad suos sensus inflectit, 25. Augustini librum falsat, 96, 450, 451. Et edictum Constantini imperatoris in sexta synodo, 450. Chrysostonium reprehendit, 75. Gennadium taxat, et Cassianum, 118. Secum pugnat, 476. Augustinus noster dicere solitus, 550. Geminam dicit praedestinationem, 110, 359. Quod Christus non pro omnibus sit passus, 211, 248, 305. Negat perire quemquam qui Christi redemptus sit sanguine, 299, 300, 315. Trinam deitatem dicendam docet, 414, 438, 468, 470. Personae cuique suam tribuit deitatem, 476. Gothescalci liber ad Rabanum, 25, 118, 149, 211, 224, 226. Chartula professionis suae ad Rabanum, 26. Ad quemdam complicem suum, 226. Pitacium ad quemdam monachum, 304, 305. Schedula, quod trina sit deitas, 415. Versus ad Ratramnum, 553. Tria dolia sibi parari petit, 433. Gothescalcus damnatus in synodo Moguntina, 20. Iterum in synodo Carisiaca, ubi honore presbyterali abjectus, virgis caesus, et ergastulo retrusus est in Altovillari monasterio, 21. Hincmari schedula ad Gothescalcum morti proximum, 552, 553.
    Gothicum proverbium: Capra lusca hortum videt, sepem nusquam, 503.
    Graeci tres substantias dicunt pro tribus subsistentiis, id est personis, 465.
    Gratia et liberum arbitrium, 120 et seqq. 156, 204, 285. Quid Ecclesia catholica teneat, 374, etc. Gratia non adimit liberum arbitrium, sed liberat, 127, 133. Gratia et praedestinatio quid differant, 356. Gratia prima et secunda, 46. Gratiae primi Adam et secundi discrimen, 142, 143.
    Gregorius primae et sanctae sedis Romanae ornatus praecipuus, 106. Dissidet interdum ab Hieronymo et Augustino, 23. De vasis irae et misericordiae, 30. An geminam praedestinationem censuerit, 34, 35, 113. Quo sensu plurali numero praedestinationes posuit, 115.
    Gregorius junior ad Denualdum, 600.
    Guntharius Coloniensis archiepiscopus, summus capellanus Lotharii regis, 574. Tetbergae secretam confessionem excipit, 569. In Consilio Aquisgranensi, 575.
    Guntharius archidiaconus Hincmari, 21.
    Guntbertus Ebrocensis episcopus, 325.

H
    Haeresum utilitas ad scrutandas Scripturas et dogmata, 420. Haeresi semel damnata, contra eam non amplius disputandum, 329, 435. Damnati censentur qui eam renovant, 330, 334. De iis qui haeresi communicant, 332, 333.
    Haeretici contra conscientiam suam agunt, 154, 155. Sunt antichristi, 216. Haereticos non salvat baptismatis aqua, sed mergit, 237. Haereticorum non omnia fugienda, 109, 110, 359. Quid de prave sentientibus leges decernant ecclesiasticae, 340. Haeretici resipiscentes qualiter recipiantur, 341. Libellorum in recipiendis exempla, 342, 343. Qua conditione recipi debeant, 343. De his qui postea ad pravos sensus devolvuntur, 344. Quod resipiscentes etiam in pristinis gradibus suscipiantur. 345.
    Halduinus abbas Altivillaris, 21.
    [Col. 1307] Harioli, 625.
    Heirardus Lexoviensis episcopus, 323.
    Henricus abbas Corbeiensis, 323.
    Heriboldus episcopus Antisiodorensis, 27.
    Herimannus Nivernensis episcopus, 323.
    Hetti archiepiscopus Trevirensis, 325.
    Hieronymi laus eximia, 182. Dissentit ab Augustino, 23. Hieronymo ascriptus liber de induratione Pharaonis, 10.
    Hierusalem, gloriosa olim civitas, privilegium perdidit, 150.
    Hilarius episcopus Pictavorum, 23, 113. Antiquus et venerabilis pater, 498. Doctor catholicus, qui propter excellentiam Romanorum Lucifer appellatur, 164. Fides dixit plurali numero, 458.
    Hilarius episcopus Arelatensis admirator sectatorque doctrinae S. Augustini, 34.
    Hilarius monachus Syracusanus, 9.
    Hilarius Arel. in epistola ad Augustinum, 8, 22, 105.
    Hildebrannus Sagensis episcopus, 322.
    Hildegarius episcopus Meldensis, 450, 468, 583.
    Hildemannus episcopus, 325.
    Hildi episcopus, 325.
    Hilduinus episcopus Avenionensis, 575.
    Hilmeradus Ambianensis episcopus, 322.
    Hincmarus monachus S. Dionysii, paroecia Parisiaca, ordinatus episcopus in synodo Belvacensi, 327. De ejusdem ordinatione, ex synodo Suessionensi, 322, 323 Carolum Calvum coronat in regno Lotharii, 741. Ludovicum Balbum regem, 747. Juditham reginam Anglorum, 750. Hermintrudem Caroli uxorem, 752. Pro circuitione parochiae nihil exigebat, 737. In Tetbergae repudium negat se consensisse, 568, 583, 584, 585. Ternam deitatem in Ecclesia cantari vetuit, 4. De libero arbitrio quid sentiat, 145. Capitula quatuor Carisiaci edit contra Gothescalcum,. 65, 353. Eadem defendit et confirmat contra obtrectatores, 65 et seqq.
    Hincmarus tribus libris respondit synodo Valentinae, 4, 492. Iterato respondit hoc opere, 4. Quod deitas trina dici non debeat, 413. De repudio Tetbergae, 537. Synodica capitula, 710. Ferculi Salomonis expositio, 756. Schedula ad Gothescalcum morti proximum, 553. Epistolae duae ad Adventium episcopum, 584, 585. Prosperum et Hilarium episcopos vocat, 8. Hypomnesticon librum tribuit Augustino, 8. Errat de Prospero, et Chronici ejus termino, 24.
    Hincmarus episcopus Laudunensis, 583, 584, 745.
    Homo rectus, et sine peccato, et cum libero arbitrio conditus, 67. Voluit Deus ut in justitia permaneret, sed libero arbitrio cecidit, 67, 68. Homo lapsus factus est massa perditionis totius generis humani, 69. Ex hac massa elegit Deus quos per gratiam praedestinavit ad vitam, 69.
    Honorius papa, 446.
    Horoscopi, 655.
    Hospitum cura et peregrinorum, 712.
    Hubertus Meldensis episcopus, 322.
    Hucbertus frater Tetbergae, 575, 693.
    Hucbertus, 680, 681.
    Hydromantii, 655.
    Hyginus in haereseon catalogo Praedestinatianos posuit cum libello ab eis composito, 6. Praedestinatianorum libellus apud Hyginum, 30.
    Hymnus Te Deum laudumus ab Ambrosio et Augustino in ejus baptismo conditus, 225.
    Hymm Sanctorum meritis, in quo trina deitas, auctor incertus, 413, 416, 436. Quos hymnos probaret S. Benedictus, 436.
    Hypomnesticon liber an Augustini, 9, 10. Tribuit illi Gothescalcus, 118. Et Hincmarus ipse passim, 8.

I
    Idololatria mater haereseos, 418.
    Ignis gehennae non succenditur, 76, 77.
    Immo Noviomagensium episcopus, 21, 322.
    Incantatores, 655.
    Infernales poenae quid secundum Scotigenam, 232.
    Isaac diaconus Parduli, post Lingonensis episcopus, 21.
    Isidorus Hispalensis episcopus, vir doctus et legentibus in multis proficuus, 33. Ex reliquiis Gallorum, 33. Geminam dixit praedestinationem, 33. Regulas ex Ticonio excerpsit, 233.

J
    Joannes episcopus, 325.
    Joannes Chrysostomus Os aureum dignissime appellatus, 174. Cujus testimoniis sedes Apostolica et S. Augustinus multoties utuntur, 74, 174, 222. A Gothescalco reprehensus, 75.
    [Col. 1308] Joannes diaconus Romanus, postea episcopus, persecutione Theodorici martyr, 460.
    Joannes Scotigena capitulorum XIX auctor, 231, 232.
    Jonas episcopus, 325. Aurelianensis episcopus, in synodo Suessonica, 323. Apud Theodonis villam pro omnibus subscripsit, 324, 326.
    Judae exemplum, 95, 96, 158 etc., 365, 366. Judas an particeps coenae Dominicae, 245, 246, 292. Judae scelus qui non caveant, 561, 647, 734, 735.
    Judicum partes quae, 563. Judicare de abditis non licet, 573. Judicium quo pacto ordinandum, 620, 621, 622. Judicia episcoporum per quos retractentur, 686.
    Judicium examinationis, 599. Per juramentum seu sacramentum, 600, 601, 602. Per aquam calidam aut frigidam, 693. In judicio fraus operatione diaboli, 617.
    Juramenti purgatio, 600, 601, 602. Sacramenti purgatio, 619. Juramentum incautum negligere licet, ne in gravius crimen incurratur 651.

L
    Landranus archiepiscopus, 325.
    Launus Aequolesinae civitatis episcopus, 323.
    Leo papa vir religiosissimus atque doctissimus, et facundia honestissimae eloquentiae valde profusus, 196. Maximo rugitu de urbe Roma intonat, 722.
    Leucorum civitas, 353.
    Libellorum satisfactionis haereticorum exempla, 342, 343. Libellus confessionis Tetbergae ab Hincmaro examinatur, 575, 577.
    Libellus conventus Aquensis, 568. Libellus alter ejusdem conventus, 573.
    Liberatus archidiaconus Carthaginensis, ejusque Breviarium, 288.
    Liberi arbitrii creatus homo, libero arbitrio cecidit, 67. Liberum arbitrium homo non in totum perdidit sed infirmavit, 119. Libertatem arbitrii in primo homine perdidimus, 119, 120. Per Christum recipimus, 119, 120. Liberum arbitrium habemus ad bonum, praeventum et adjutum gratia, ad malum, desertum gratia, 120, 121. Liberi arbitrii, et vulnerati semivivi comparatio, 127, 128. Cum ove perdita, 137, 204. Liberum habemus arbitrium, quia gratia liberatum, et gratia de corrupto sanatum, 120, 122, etc. Liberi arbitrii in Adam et nostri discrimen, 143, 144. Liberi arbitrii nostri plena sanitas, in spe nunc, post in re futura, 144.
    Liberum arbitrium in homine nihil esse dixerunt veteres Praedestinatiani, 118. Et tale in hominibus plasmari a Deo, quale est daemonum, 63, 118.
    Ligaturae atque remedia, quae medicorum quoque disciplina condemnat, 618. Ligaturae exsecrabilium remediorum, 656.
    Lotharius imperator, 3.
    Lotharius rex Tetbergam uxorem accusat in conventu Aquensi, 568. Lotharii et uxoris discidium, 644, 666, etc., 683, 685. Lotharius Bosonis uxorem retinet, 691.
    Lucidi presbyteri Praedestinatianam haeresim ejurantis epistola seu libellus ad synodum Arelatensem, 17, 343.
    Ludovicus Pius imp. a Stephano papa Rhemis coronatus, a Clodoveo rege ortus per S. Arnulfum, 744. Northildis ad eum proclamatio de Agemberto marito, 596, 597.
    Ludovici Balbi regis coronatio, 747.
    Lugdunensis scriptoris, qui contra Hincmarum de tenenda veritate Scripturae librum edidit, acerba reprehensio, 132.
    Lupus Catalaunensium episcopus, 21, 322.
    Lupus abbas Ferrariensis, 323.

M
    Macarius Antiochenus in sexta synodo convictus falsasse testimonia catholicorum, 29, 413. Ob eam rem depositus, 448.
    Magi qui vulgo malefici, 653.
    Magicae artes ab angelis malis, 655. Varia illarum genera, 655, 656.
    Mala fama per jusjurandum purganda, 722, 723.
    Malefici investigandi et puniendi, 663, 564, 665. Maleficiorum inter conjuges varia genera et exempla, 653, 654. Maleficio liberata puella per S. Basilium, 658, 659, 660, etc.
    Malum in Scriptura non solum peccatum, sed et peccantis supplicium, 56, 57.
    Mansus habens bunnaria duodecim, 716. Mansi ingenuiles et serviles, 716.
    Mariae Virginis conceptio et partus, 631.
    Maria peccatrix, de qua septem ejecta daemonia, 656, 657.
    [Col. 1309] Massa perditionis, 69. In massa perditionis relicti, 70, etc., 86, 87, 93, 285, 362, 363, 370.
    Matricula, 734. Matricularii, 741. Matricularii debiles et pauperes, 717, 734.
    Mercurius inventor praestigiarum in denariis, 656.
    Metis coronatur Carolus Calvus in regno Lotharii, 743.
    Missarum solemnia, 711, 712. Missae fiant in altari consecrato, vel in tabula consecrata, 731, 732. In domo ne fiant sine episcopi licentia, 740.
    Modoinus episcopus, 325.
    Moguntina synodus, 20.
    Montis-Falconis monasterium, 732.
    Morbertus episcopus, 325.

N
    Natura et gratia, 130, 131.
    Necestuosus, 717.
    Necromantici, 655.
    Nestorii haeresis, 5. Ephesi damnata, 14.
    Nicaenum concilium mysticum, 443, 718.
    Nielfa villa, 3, 231, 317.
    Northildis et Agemberti conjugum discidium et judicium, 194, 195.
    Northo archiepiscopus, 325.
    Nortmannorum infestatio, 3. Christiniani non erant, 691, 692.
    Numerus duplex, 503.
    Nutriti presbyterorum, clerici, 737.

O
    Obelus et chresimon notae oppositae, 414.
    Oblatae quae a populo offeruntur, 711.
    Oblationes in confratriis, 715.
    Obstrigilli praestigiatores, 656, qui de denariis jocantur, 656.
    Odelardus archidiaconus Hincmari, 738.
    Odelindus abbas in conventu Aquensi, 574.
    Odo abbas Corbeiae, 323. Episcopus Bellovacensis, 745.
    Omnes Deus vult salvos fieri, sine exceptione, 150, 151, 152.
    Omnipotens, 152, 153.
    Opera bona non negligenda, 103. Mala nostra solum nostra sunt, bona nostra et Dei sunt et nostra, 126.
    Orbacis monasterium, 20, 414. Abbas Bavo, 21.
    Orbis terrae regiones undecim, provinciae centum tredecim, 287.
    Ordo baptizandi, 711. Ungendi infirmos, 711. Ordo et preces in exsequiis atque agendis defunctorum, 711.
    Origenis vesania de redemptione daemonum, 213, 214.
    Originale peccatum negant Praedestinatiani iis remitti qui non sunt praedestinati ad vitam, 30.
    Otgarius archiepiscopus, 325.

P
    Paratae, 738.
    Pardulus Laudunensium episcopus, 21, 322.
    Parochiae rusticanae, 732. Archidiaconis commissae, 738.
    Passio Christi pro omnibus, licet ea non omnes redempti, 284, 285. Quid generaliter omnibus contulerit, etiam impiis, 397, 398.
    Pasti et comessationes confratriarum, 715.
    Patrocinia ecclesiastica et protectiones quatenus fieri debeant, 676, 677, etc.
    Patropassiani Sabelliani, 415, 416.
    Pauli locus de vasis in honorem et in contumeliam, 29, 30, etc., 36, 163.
    Paulinus Aquileiensis contra Felicem, 473. Venerandae memoriae.
    Paulini ad Faustum epistola, 307.
    Peccata non puniuntur quae commissurus erat homo si viveret, 63, 64.
    Pelagius papa quo sensu trinam unitatem dixerit, 454.
    Perjurium cavendum, 595, 596.
    Perseverantia non est in hominis potestate, sed Dei, 74.
    Personae in Trinitate quomodo intelligendae contra Gothescalcum, 518, 519, et seqq.
    Personarum acceptor non est Deus, 92.
    Petro adhibita est Pauli societas, et ambo Ecclesiam Romanam consecraverunt, 151.
    Petri itinerarium, 617.
    Petrus episcopus Aretinus, 450.
    Pharaonis induratio, 38, 39, 43, 44, 80.
    Poenitentiam omnis peccatoris Deus acceptat, 97, 153, 173, 178. Qui agere fugit, in perditionem se demergit, 97, 98.
    Poenitentia publicis peccatoribus agenda, et quae de his curanda sint presbyteris, 730, 731. Quae poenitentia episcopali judicio decerni soleat gravissimis fornicationibus, 640, [Col. 1310] 641. Poenitentibus feria quinta ante Pascha Romae fit remissio, 666. Poenitentes pro munere aliquo ad reconciliationem non adducendi, 740. Post poenitentiam relapsi, ad episcopum deferendi, 740.
    Pontificalia gesta, 326.
    Praedestinatiana haeresis quando orta, 5. In haeresum catalogo posita a Gennadio et Hygino, 6. in Africa et in Gallia coepit, 7. Augustino innotuit, etsi nomen illi quod postea accepit non indidit, 15. Ab episcopis Galliae damnata in synodo, 13. Praedestinatianorum veterum quae placita, et quid in his varient moderni, 62, 63, 64, 65, 103. Praedestinatiani novi, diversi ordinis et habitus, nec ad decimum numerum pervenerunt, 288. In tribus tantum provinciis, 289. Refelluntur circa salvandos et non salvandos, 205, 206, etc. De perceptione baptismi quid sentiant, 304. Ad interitum praedestinari reprobos docent, 357. Damnari aliquos secundum quod praesciti erant futuri, 307, 357. Patrum testimonia ad se trahunt, 289. Praedestinatiani novi in veteribus praedamnati, 18, 329. Praedestinatiani Africani, 99.
    Praedestinatio sanctorum quid sit, 47, 99, 100, 361, et seqq. Una est, 77, 110, 111. Semper in bono est, 62, 117. Praedestinatio ad malum exploditur, 59. Praedestinatione Dei nemo perit, 73, 102. Praedestinatio aut ad donum pertinet gratiae qua liberantur electi, aut ad retributionem justitiae qua puniuntur injusti, 49, 62, 69, 70, 86. Non est sine praescientia, 69, 70, 71. Praedestinatio et praescientia, 69, 82, 107, 108, 109, 356. 357. Praedestinationis et gratiae discrimen, 356. Praedestinationem omnia sive ad bonum sive ad malum, in hominibus operari dixerunt veteres Praedestinatiani, 118. Praedestinatio gemina Isidoro, 33. Indifferenter interdum dicta Augustino, 22, 35. Gemina Gothescalci praedestinatio refellitur, 106. Quo sensu dici queat, 110, 111, 113, 359, 360. Praedestinationes plurali numero apud Gregorium quomodo intelligendae, 115.
    Praedestinatorum numerus, 101, 102. An certus, 106, 107. Praedestinatos a non praedestinatis discernere non valemus, 101, 421. Nec de nobis praesumere, 105. Praedestinatus homo non est, nec ad peccati, nec ad mortis malum, 37, 58. Praedestinati non sunt homines ad poenam, 76, 79. Praedestinatos a Deo reprobos ad interitum dici non debet, sed poenam reprobis praedestinatam, 22, 54, 55, 56, 83, 86, 96, 366, 367.
    Praescientia in Deo proprie non est, rectissime tamen dicitur, 106, 107. Praescientia Dei sine praedestinatione esse potest, 372. Praescientia Dei nemo perit, 357. Reprobi praesciti non praedestinati, qui salvantur praesciti et praedestinati, 372.
    Praestigiatores, obstrigilli, 656.
    Presbyteri in qua villa, aut cujus sancti sint honore praetitulati, 716. Presbyteri parochiarum, canonici in monasteriis simul esse non possunt, 732, 733. Feminarum illicitum accessum caveant, 718, 795. Quomodo inquirendus et puniendus sit, vel purgandus, 718, etc. De crimine confessi vel convicti deponendi, 724, et seqq. Alodes de facultatibus Ecclesiae ne comparent, 717, 736. Sacra ministeria ne dent ad wadium, 713. Tabernas ne adeant, 718. Facultates Ecclesiae ne dissipent, 717. Curam gerant hospitum et peregrinorum, 712, 737.
    Presbyteri quae praecipue discere debeant, 710, 712. Nullum in ecclesia sine episcopi consultu sepeliant, 313. Pro sepultura nihil exigant, sed congruam cuique provideant, 713, 731. A poenitentibus vel publice peccantibus, quo eis faveant, munera ne accipiant, 713. Curent ut publici peccatores poenitentiam agant, 730, 731. Quomodo in conviviis defunctorum gerere se debeant, 713, 714. Quid cavendum quando per kalendas inter se conveniunt, 714. Communionem per se et non per quemlibet tradat, nec cuiquam det laico ad deferendum infirmis, 716. Presbytero defuncto nemo illius ecclesiam obtineat sine consultu episcopi, 715. Presbyteri de ecclesiis ad ecclesias translati, 733. Vacantibus ecclesiis incardinati, 733.
    Principes Deum super se, qui illos judicabit, cogitare debent, 638, 639. Ad episcopos referre, quae ad fidem spectant, 1.
    Priscianus, 466.
    Prosper vir eruditissimus atque religiosissimus, 191. Legatus Romanae Ecclesiae, fidelis interpres Augustini, 22, 24. Ex delegatione sedis apostolicae objectionibus respondit, 249, 432, 442. Trinam majestatem in Deo quomodo dixit, 465, 466, 502. Alias unam, 467. Prosper liber promissionum et praedictionum, 501. De Vocatione gentium, 55, 57, 58, 140, 191, 269. De Providentia, 381. Chronicum, 5, 24.
    Proverbium antiquum, 415. Gothicum, 503.
    Provinciae Italiae septemdecim, Galliarum septemdecim, Africae sex, Hispaniae septem, Illyrici novemdecim, Thraciae sex, Asiae duodecim, Orientis decem. Ponti octo, Aegypti sex, Britanniae quinque, 288.
    [Col. 1311] Prudentius episcopus Tricassinus in synodo Suessonica, 322. Praedestinari ad mortem dixit, 43. Quod Deus non velit omnes salvari, 149. Quod Christus non pro omnibus sit passus, 211, 248. Capitulis synodi Carisiacae subscripsit, postea aliter scripsit, 119, 204.
    Prudentii epistola ad Wenilonem de ordinatione Aeneae episcopi, 26, 118, 149, 211. Recapitulatio capitum LXXVII, 231. Libellus ad quosdam fratres, ante epistolam scriptus, 291. Refellitur, 292.
    Prudentius poeta, 411. Trinam potestatem in Deo dixit, 466, 502. Nomen triplex, 466. Trinum specimen, 466.
    Pythonissae, ventriloquae, 655.

R
    Rabani Moguntini epistola ad Hincmarum de Gothescalco, 20. Gothescalci ad Rabanum liber, 25, 118, 149. Chartula professionis ad eumdem, 26.
    Raganarius episcopus, 325.
    Ragenarius Ambianensium episcopus, 21, 325.
    Ragnoardus archiepiscopus, 325.
    Ratbertus abbas Corbeiae, 21.
    Ratoldus episcopus, 325.
    Ratramnus monachus Corbeiensis deitatem trinam dici oportere contendit, 413, 438. Hilarii et Augustini testimonia detruncat, 413. Ratramni libelli duo, quod reprobi praedestinentur ad mortem, 26. Liber ad Hildegarium Meldensem episcopum, quod trina sit deitas, 413, 450.
    Regulae septem a Lugdunensibus prolatae exploduntur, 233.
    Remigius archiepiscopus Lugdunensis, 1, 2, 320.
    Reprobis poena constituta, 71, 73, 75, 89. Poena perituris praedestinata, 89. Non ad poenam praedestinati, sed in massa vel in iniquitatibus suis justo judicio relicti, 79.
    Rex peccans increpationi et judicio subjacet, 694, 695, 696. Episcoporum erga reges, et regum erga episcopos, 697, 698, etc. Regis promissio quando coronatur, 747. Coronae impositio, 748. Sceptri traditio, 749.
    Rhemensis et Trevirensis Ecclesia sorores, 743.
    Rigboldus Rhemorum chorepiscopus, 21, 323.
    Rodoaldus archidiaconus Rhemensis, 21.
    Roma orbis caput, 287, 724. Romana Ecclesia prima in toto orbe omnium Ecclesiarum mater et magistra, 150, 154, 370. Principatum omnium civitatum meruit, non per homines, sed per Christum, 151. Glorificata est magni Petri principis apostolorum praesentia, 150. Apostolica sedes super exaltata Petri confessione, et Pauli ornata praedicatione, 511. Romana Ecclesia de rebus fidei consulenda, 562. Piis et catholicis debet sufficere quod Romana Ecclesia docet, 152. Romanae Ecclesiae auctoritas sequenda, 24, 561.
    Rothaldus Suessonicae civitatis episcopus, 21, 322, 325.
    Rothomagense episcopium, 3, 131.

S
    Sabelliana haeresis, 415, 417, 484, 510, 533.
    Sabelliani Patropassiani, 415, 416, 504.
    Sacramentum altaris non verum corpus et sanguinem Domini esse, sed tantum memoriam, qui docerent, 232.
    Salvos Deus vult omnes fieri, 149, 150, 152, 153. Cur non omnes salventur, 153, 154, etc., 189.
    Saponarias villa, 2.
    Saul et Judas, 365, 368.
    Scripturarum sensus quomodo quaerendus, 302. Locorum, quibus abuti solent Gothescalcani, explanatio, 29, 42, 43, 365.
    Sedulius poeta, 417, 498, 502, 505.
    Sepulcra non violanda, 731. Sepulturae causa nihil exigendum, 713, 731. Haereditario jure non arroganda, sed arbitrio sacerdotis, 731.
    Simoniacum est poenitentem ad reconciliationem pro munere aliquo adducere, 740. Clericos pro munere aliquo ad ordinationem introducere, 740, 741.
    Sisagutus episcopus, 325.
    Sodomitica peccata, 627, 628, 629, 630, 631.
    Sophronius Hierosolymitanus, de una deitate, 449, 504.
    Sortilegi, qui per sanctorum sortes divinationis scientiam profitentur, 655.
    Superventae in lanificiis feminarum, 656.
    Synodus Africana, 132, 133. Pseudosynodus Ariminensis, 428. Synodus Aransicana, 48, 134. Belvacensis, 327. In Carisiaco palatio 21. Gallicana, id est Arelatentis, [Col. 1312] 343. Moguntina, 20. Nicaena mystica, 413, 718. Palaestina, 141, 142. Rhemensis Hincmari, 732. Apud Saponarias, 2. Apud Deucorum civitatem, 353. Suessionensis quinque provinciarum, 323, 452. Apud Theodonis villam, 325. Valentina prior, 326, 622. Valentina posterior, 3, 65.
    Synodi sex generales, 499. Quinta sub Justiniano, 428. Sexta sub juniore Constantino, 446.

T
    Tabula de marmore, vel nigra petra, aut de litio, ad missam celebrandam, 732.
    Tabula, mensa, 714.
    Teotgaudus archiepiscopus Trevirensis, 574, 575.
    Testes in judicio adhibendi, 640, 641, 721.
    Tetberga uxor Lotharii regis, de stupro accusata, vicario ejus incocto exeunte, absolvitur, 568, 614, 615. Iterum a rege delata per secretam confessionem scelus agnoscit in conventu Aquensi, 568, 569. A regis consortio removenda judicatur, 574. Publicae poenitentiae addicenda decernitur, 577, 578. Quod per secretam confessionem judicari non potuerit, 579, 580, 624, 625. Nec concipere tali modo potuisse, nec virginem post aborsum manere, 626 et seqq Accersendum esse qui vim intulit, 633, 634, etc.
    Teudericus Camaracensium episcopus, 21, 322, 325.
    Teutbertus episcopus, 325.
    Teutboldus Lingonicae civitatis episcopus, 21, 323.
    Teutgaudus episcopus, 325.
    Teutmondus episcopus, 325.
    Theodoricus rex Arianus, 460.
    Theodorus episcopus in quinta synodo depositus, ut falsator, 448.
    Theodorus archiepiscopus ad Anglos missus.
    Theodosiana lex, 323.
    Theodolfus orthodoxus et insignis poeta, 602.
    Theophilus Alexandrinus, 182, 213, 214.
    Ticonii regulae, 233.
    Timotheana haeresis, 6.
    Translationes ab Ecclesiis ad ecclesias, 733.
    Trina deitas an pluralis numeri, 478, 479.
    Trina vel trinitas numerum habet, 419.
    Trinam unitatem, sicut et ternam deitatem dici non placuit, 455.
    Trina majestas, potestas, pietas, in Deo qui dicant, 466, 500. Trinum specimen, 466. Trinum nomen, 500.
    Trini et terni discrimen, 503, 504, 506.
    Trinitas quasi triunitas, 471. Trinitatis una essentia, et una substantia, tres personae, 470, 471. Arius tres deitates in Trinitate dogmatizavit, 468. Una trium personarum divinitas, non sua cuique, 485, 489, etc. Una voluntas, una gloria, una operatio, una majestas, 500, 501, 502. Una Trinitati debetur adoratio, gloria, gratiarum actio, et non separata, 332, 335, etc.
    Trinitatis unitas explicata, 453, 454, etc. Usque ad 465, 479, 480, etc., 505, 527 et seqq. usque 541, etc.
    Tritheiae, seu trinae deitatis latratores, 505.
    Tritheoriam male exponit Gothescalcus trinam deitatem, 474, 475.
    Tullense territorium, 2.

U
    Ursicinus Damasi hostis, 416.

V
    Vasa irae et misericordiae, 18, 92, 363, 386.
    Victorinus rhetor ad Candidum Arianum, 474.
    Vita Caesarum, liber, 693.
    Vocationis divinae dispensatio, 87, 88.
    Voluntate sua cadit qui cadit, et voluntate Dei stat qui stat, 131.
    Walocharius episcopus, 325.
    Wenilo cum Ragenario patre suo in synodo Carisiaca, 21. Rothomagensis archiepiscopus, 568, 575, 583.
    Wenilo Sennensium archiepiscopus, 21, 322.
    Wiladus episcopus, 325.
    Witaus Camaracensium chorepiscopus, 21.
    Wlfinus episcopus, 325.
    Wormatiense placitum Ludovici Pii, 590.

X
    Xenium, 734, pro quo exenium supra.

Y
    Yrminfridus Balvacensium episcopus, 21, 322.






[Col. 1313]
ORDO RERUM QUAE IN HOC TOMO CONTINENTUR.



[Col. 1313] HINCMARUS RHEMENSIS ARCHIEPISCOPUS
    PROLEGOMENA.---Notitia historica. 9
    Notitia historica altera. 11
    Notitia bibliographica. 17
    Veterum scriptorum testimonia. 43
    Sirmondi praefatio. 45
    DE PRAEDESTINATIONE contra Gothescalcum. 49
    Epistola ad Calorum regem. 49
    Praefatio subsequentis operis. 55
    DE PRAEDESTINATIONE DEI ET LIBERO ARBITRIO. 65
    Epistola ad regem. 65
    CAPUT PRIMUM.---Quando et ubi, et unde haec Praedestinatiana haeresis primum exorta fuerit, et per quos ac qualiter revicta atque compressa exstiterit. 69
    CAP. II.---Per quos et qualiter haec eadem haeresis, ut de trunco amaritudinis spuria vitulamina, in tempore isto repullulaverit. 84
    CAP. III.---De Fulgentio, ex cujus libris ad suam confirmandam sententiam exempla Praedestinatiani ponunt. 86
    CAP. IV.---De apostolica sede sequenda, cujus doctrinae inniti et auctoritatem sequi debemus. 88
    CAP. V.---De consuetudine Gothescalci et complicium ejus, et de libris eorum de quibus quaedam hic excerpta ponuntur. 89
    CAP. VI.---Exordium capitulorum de quibus agitur, unde compositor eorum illa compilare studuerit. 90
    CAP. VII.---De exemplo apostolico, quod capitulorum compilator ad suam confirmandam ponit sententiam. 93
    CAP. VIII.---Unde Praedestinatiani auctoritatem, potiusque opinionem hujuscemodi expositionis apostolici capituli, non sibi profuturam quia ex mendacio sumpserint. 95
    CAP. IX.---Quod etiam Isidorum ad suam confirmandam sententiam in testimonium deducunt, et quaedam de libris beati Augustini proferunt, unde ipse vir insignis eos revincit, et Fulgentius ipse auctoritatem quam ex illo assumunt manifeste dissolvit. 96
    CAP. X.---De testimoniis Scripturarum, quibus Gothescalcus et sui complices alieno sensu a fide catholica et orthodoxorum doctrina irreverentissime abutuntur. 106
    CAP. XI.---De perscrutandis capituli subsequentis reliquiis. 108
    CAP.---XII.---Diffinitio sancti Augustini, quid sit sanctorum praedestinatio, a qua capitulorum istorum compilator omnimodis discordare cognoscitur, et per ambages fidem divinae praedestinationis extenuando pervertit, et verba veritatis ad mendacia quantum potest inflectit: unde eum catholicorum doctrina aperta veritate, et si non eum pertinaciae inhaerentem ad tramitem veritatis reflectit, verum de mendacio contrarium veritati revincit. 110
    CAP. XIII.---De eo quod Fulgentius in libro suo ad Monimum scripsit, praedestinationem Dei, non tantum in bono, sed etiam in malo dici. 122
    CAP. XIV.---Hinc sequitur exhortatio ad scholam dyscolam Gothescalci. 125
    CAP. XV.---De quorum verbis atque Scripturarum sententiis quatuor capitula, a nobis olim contra reexortos Praedestinatianos excerpta, quae istorum capitulorum compositor reprehendit, collecta fuerint et excerpta, et quae inde veteres Praedestinatiani dixerint, quaeve moderni ex his delirantes dicant haeretici. 126
    CAP. XVI.---Abhinc excerpti a nobis primi capituli textus ponitur, et unde sumptus fuerit membratim designando monstratur. 129
    CAP. XVII.---De eo quod Gothescalcus exemplum libri beati Augustini, quem sui complices ejusdem esse auctoris denegant, ad suam confirmandam sententiam posuit, et de aliis sanctorum sententiis ad statum capituli a nobis excerpti propositis. 159
    CAP. XVIII.---De certo numero Praedestinatorum. 169
    CAP. XIX.---Qualiter una Dei praedestinatio gemina fideliter possit dici, unde Gothescalcus cum sua synagoga [Col. 1314] peccantium, prave sentiendo atque interpretando anxie ac perniciose laborat. 170
    CAP. XX.---Qualiter intelligi debeat quod beatus Gregorius plurali numero praedestinationes posuit. 178
    CAP. XXI.---Qualiter de secundo capitulo, a nobis contra Praedestinatianos excepto de gratia et libero arbitrio, veteres Praedestinatiani senserunt, et de quorum verbis sumpsimus illa quae exinde posuimus et de praeposteratione illius, quae a quibusdam inordinate facta esse dignoscitur. 182
    CAP. XXII.---De eo qui ad reprehensionem istorum capitulorum tacito suo nomine, libellum composuit, et de sententiis synodalibus, quas compilator capitulorum nobis a regia sublimitate datorum collegit, volens ostendere ab illis nos discordasse. 195
    CAP. XXIII.---Sequitur redargutio ipsius compilatoris, ex beati Augustini et caeterorum doctorum verbis. 207
    CAP. XXIV.---Reddenda ratio incipit de capitulo tertio a nobis excerpto, quod compilator capitulorum nobis a regia sublimitate datorum acerrime reprehendit, cum his quae Praedestinatiani exinde ad suam dicunt confirmandam sententiam, et qualiter catholici eorum prave dictis ex scripturarum sententiis contradicant. 210
    CAP. XXV.---Sequuntur orthodoxorum verba, quibus cognosci valeat qualiter exinde sanctae Ecclesiae catholici sensere doctores. 225
    CAP. XXVI.---Recapitulatio redditae rationis post sanctorum nomina designata de capitulo tertio. 268
    CAP. XXVII.---Ratio reddenda quarti capituli incipit, quod nos contra Praedestinatianos excerpsimus, quodque capitulorum quae nobis dedistis compositor errore nimio denotavit, devocans in medium, ad exaggerandam reprehensionis nostrae notam, Antichristum et impios in sua impietate defunctos, et ante adventum Christi igne damnatos aeterno. 275
    CAP. XXVIII.---Qualiter de impiis in sua impietate defunctis senserunt catholici, pro his etiam passum fuisse Dominum, licet non ejus passionis mysterio ad salutem perpetuam sint redempti. 283
    CAP. XXIX.---Ratio reddendi de duobus quae, necessitate compulsi, in hoc quarto capitulo verbis beati Prosperi inseruimus. 288
    CAP. XXX.---Quod, exceptis his duabus quasi syllabicis sententiis, nihil in hoc capitulo posuimus nisi quod ex beati Prosperi verbis excepimus. 294
    CAP. XXXI.---De decem et novem capitulis, quae compilator capitulorum nobis a regia dominatione datorum, in sugillatione nostra commemorat, et de aliis, sive quae nos passim scripta invenimus, sive quae a quibusdam levibus quaerendo adinventa audivimus. 296
    CAP. XXXII.---De clausula capituli compilatoris, et de tribus quae huic capitulo subnectere procuravimus; quarum unum est quia turbae quae Dominicum adventum praecesserunt, et quae subsequuntur, una eademque fide conclamant Osanna, quoniam per gratiam Dei salvari credimus quemadmodum et illi. 298
    CAP. XXXIII.---Abhinc sequitur qualiter docent sanctarum Scripturarum auctoritate catholici viri generaliter Christum fuisse passum pro omnibus. 311
    CAP. XXXIV.---Nunc quod supra commemoravimus tertium sequitur, quomodo orthodoxi et antiqui magistri ex scripturis authenticis demonstrant, discrete non debere intelligere, quia licet fuerit Christus passus pro omnibus, non tamen omnes ad aeternam salutem mundi pretio, id est passionis ejus mysterio sint redempti. A quo pretio extranei sunt, qui aut delectati captivitate redimi noluerunt, aut post redemptionem ad eamdem sunt captivitatis servitutem reversi. 349
    CAP. XXXV.---Sequitur ratio reddita de quinto capitulo, quod quasi super dolorem vulnerum nostrorum adjiciens, in sugillationem nostram reprehensor noster acerimus conspuere voluit. 369
    CAP. XXXVI.---Apologia denotationis nostrae subsequitur, quia filius Ephrem contra nos intendens arcum, misit sagittas: sed suum forte sentiet arcum pravum. Cuique [Col. 1315] conversus ipsius gladius non praestabit auxilium in die belli. 382
    CAP. XXXVII.---Et quoniam nuper remota haeresis, olim ut ostendimus, in veteribus haereticis est revicta, quid de hujusmodi prave sentientibus ecclesiastica decernat auctoritas, per duodecim capitula praemissis subnectere procuravimus. 393
    CAP. XXXVIII.---Sequitur tandem totius rei digestae ex quatuor capitulis, quoniam quintus de baptismo in hoc quarto de Redemptione Christi continetur, Epilogus succincte compositus, ut non debeat fastidiri legentibus, a contradictorum verae fidei responsione laciniosa remotus, volens sanare quem demonstrat trigesimo octavo capitulo, ac si triginta et octo annis jacentem languidum, male sentientium scilicet chorum, duo de quadraginta numero, qui legis decalogo per quatuor sancti Evangelii libros impletur, minus habentem, et a dilectione Dei ac proximi, quam legis pariter et Evangelii scriptura commendat, vacuum incedentem. In quo licet plures sint choro, si acquiescere veritati consenserint, quasi unus recuperabunt in unitate fidei sanitatem. Quia praeter unitatem catholicae fidei nullus cuilibet patet salutis locus: a cujus unitate quisque discrepat, salutem quae ab uno est consequi nequaquam valet. 418
    EPILOGI CAPUT I. 418
    EPILOGI CAPUT II.---Quid sit inter gratiam et praedestinationem, et inter praescientiam et praedestinationem. 421
    EPILOGI CAPUT III.---Quid sit sanctorum praedestinatio, et quod a Deo electi ad vitam, praedestinati sint, et vita illis sit praedestinata aeterna. Reprobi autem non a Deo praedestinati, sed praescii atque relicti ad poenam sint, poena autem ex retributione justitiae illis sit praedestinata aeterna. 425
    EPILOGI CAPUT IV.---Qualiter catholica Ecclesia de gratia et libero arbitrio teneat. 438
    EPILOGI CAPUT V.---Quod Deus omnes homines vult salvos fieri, licet non omnes salventur: quod autem quidam salvantur, salvantis sit donum, et quod quidam pereunt, sit pereuntium meritum. 442
    EPILOGI CAPUT VI.---Quod Christus pro hominibus omnibus passus sit, licet non omnes passionis ejus mysterio ad salutem redimantur aeternam: et quia non omnes passionis ejus mysterio redimuntur, non ad sacramenti virtutem, sed ad infidelium respicit partem: cum sanguis Domini nostri Jesu Christi pretium sit totius mundi, a quo pretio extranei sunt, qui aut delectati captivitate redimi noluerunt, aut post redemptionem ad eamdem sunt servitutem perseveranti infidelitate vel iniquitate reversi. 454
    DE UNA ET NON TRINA DEITATE. 466
    Prologus. 473
    DE DIVORTIO LOTHARII REGIS ET TETBERGAE REGINAE. 612
    Index capitum. 619
    Praefatio. 625
    Interrogatio prima. 629
    Responsio. 632
    Interrogatio II. 641
    Responsio. 641
    Interrogatio III. 645
    Responsio. 645
    Interrogatio IV. 648
    Responsio. 648
    Interrogatio V. 650
    Responsio. 650
    Interrogatio VI. 659
    Responsio. 659
    Interrogatio VII. 673
    Responsio. 673
    Interrogatio VIII. 675
    Responsio. 675
    Interrogatio IX et responsio. 677
    Interrogatio X. 680
    Responsio. 680
    Interrogatio XI. 686
    Responsio. 686
    Interrogatio XII. 689
    Responsio. 689
    Interrogatio XIII. 707
    Responsio. 707
    Interrogatio XIV et responsio. 714
    Interrogatio XV. 716
    Responsio. 716
    Interrogatio XVI et responsio. 725
    Interrogatio XVII et responsio. 726
    Interrogatio XVIII. 729
    [Col. 1316] Responsio. 729
    Interrogatio XIX 730
    Responsio. 730
    Interrogatio. XX. 731
    Responsio. 731
    Interrogatio XXI. 732
    Responsio. 732
    Interrogatio XXII. 738
    Responsio. 739
    Interrogatio XXIII. 744
    Responsio. 744
    QUAESTIONES SEPTEM. 745
    Quaestio I. 746
    Responsio. 746
    Quaestio II. 747
    Responsio. 748
    Quaestio III. 748
    Responsio. 748
    Quaestio IV. 751
    Responsio. 751
    Quaestio V. 754
    Responsio. 754
    Quaestio VI. 756
    Responsio. 756
    Quaestio VII. 760
    Responsio. 760
    CAPITULA SYNODICA. 773
    I. CAPITULA PRESBYTERIS DATA ANNO 852. 773
    CAP. I.---Ut presbyteri discant expositionem Symboli et orationis Dominicae, etc, cum Symbolo Athanasii. 773
    CAP. II.---De scrutinio et ordine baptizandi. 773
    CAP. III.---De exorcismis catechumenorum et de baptismo infirmorum. Item de fontibus, ac vasis ad corporalia et pallas abluendas. 773
    CAP. IV.---De ordine reconciliandi et ungendi infirmos: deque exsequiis defunctorum, et de benedictione salis et aquae. 773
    CAP. V.---De aqua omni die Dominica ante missam benedicenda. 774
    CAP. VI.---De thuribulo et incenso. 774
    CAP. VII.---De pane ad eulogias benedicendo. 774
    CAP. VIII.---De homiliis S. Gregorii, et de computo cantuque ecclesiastico. 774
    CAP. IX.---De matutinali officio, et horis explendis, et post missam quid agere presbyter debeat ante prandium, 775
    CAP. X.---De cura hospitum et peregrinorum. 775
    CAP. XI.---De sacris ministeriis ad Wadium non dandis. 775
    CAP. XII.---Ut in ecclesia sive consultu episcopi nullus sepeliatur, et ut pro sepeliendis nihil exigatur. 775
    CAP. XIII.---Ut presbyteri a publice peccantibus, vel a poenitentibus, quo eis faveant, munera non accipiant. 776
    CAP. XIV.---Quomodo in conviviis defunctorum aliarumve collectarum gerere se debeant. 776
    CAP. XV.---Quid cavendum sit presbyteris, quando per Kalendas inter se conveniunt. 777
    CAP. XVI.---De confratriis, earumque conventibus, quomodo celebrari debeant. 777
    CAP. XVII.---Ut, defuncto presbytero, nullus sine consultu episcopi ecclesiam illius aut capellam appetat. 778
    II.---CAPITULA quibus de rebus magistri et decani per singulas ecclesias inquirere, et episcopo renuntiare debeant. 778
    III.---CAPITULA anno XII episcopatus superaddita. 793
    CAP. I.---Quod presbyteri curare debeant, ut publici peccatores poenitentiam accipiant, et episcopo referre quomodo illam agant. De poena eorum qui ad poenitentiam venire contemnunt, et presbyterorum, qui peccatores non indicant; et quod ultima poenitentia nulli neganda sit. 793
    CAP. II.---Ut pro loco sepulturae nihil exigatur, et locum haereditario jure nemo sibi arroget, sed a presbytero accipiat; et de sepulcris non violandis. 794
    CAP. III.---Ut nullus missam celebret in altari non consecrato, vel sine tabula ab episcopo consecrata. 794
    IV.---CAPITULA in synodo Rhemis data anno 874. 795
    CAP. I.---Quod iidem parochiarum presbyteri et canonici in monasteriis simul esse non possint. 795
    CAP. II.---Quod pro loco matriculae nihil a quoquam requiri vel accipi debeat. 797
    CAP. III.---De indebito accessu ad feminas, et a ministerio dejiciendis iis qui se non correxerint. 797
    [Col. 1317] CAP. IV.---De iis qui de facultatibus ecclesiasticis alodes comparant, et illos Ecclesiae non derelinquunt. 799
    CAP. V.---Quod pro ecclesiis viduatis praemia patronis dari non debeant. 800
    V.---CAPITULA archidiaconibus presbyterii data. 800
    CAP. I.---Ut non gravent presbyteros quando parochias circumeunt. 800
    CAP. II.---Ut parochias non occasione victus, sed instructionis causa circumeant. 801
    CAP. III.---Ne munera a presbyteris accipiant, ut eorum vitia dissimulent. 801
    CAP. IV.---Ne a presbyteris quidquam petant quod secum auferant dum redeunt. 801
    CAP. V.---Ne denarios a presbyteris vel eulogias exigant, sed sponte oblata tantum accipiant. 801
    CAP. VI.---Ne pascendis suis vel amicorum caballis presbyteros gravent. 801
    CAP. VII.---Ut parochias rusticanas confundere vel dividere non praesumant, et ut ecclesias omnes, capellasque illis subjectas describant. 802
    CAP. VIII.---Ut nulli capellam domi habere, aut missam in domo celebrari sine episcopi licentia concedant: et ut capellas ejusmodi omnes describant. 802
    CAP. IX.---Ne poenitentes pro munere aliquo ad reconciliationem adducantur, vel post eam negligantur. 802
    CAP. X.---De relapsis post publicam poenitentiam. 802
    CAP. XI.---Ne ad ordinationem pro aliquo munere adducantur non idonei. 802
    CAP. XII.---Ut videant quomodo capitula sibi data observent presbyteri. 802
    CAP. XIII.---Quomodo eligendus sit decanus in locum defuncti vel inutilis. 802
    CORONATIONES REGIAE. 803
    I. Coronatio Caroli Calvi. 803
    II. Coronatio Ludovici II. 809
    III. Coronatio Judith Caroli filiae. 811
    IV. Coronatio Hermintrudis reginae. 813
    Admonitio ad lectorem de opusculo sequenti. 817
    EXPLANATIO IN FERCULUM SALOMONIS. 817
    OPUSCULA VARIA. 833
    I.---DE REGIS PERSONA ET REGIO MINISTERIO. 833
    Praefatio. 833
    CAPUT PRIMUM.---Quod bonos reges Deus facit, malos permittit. 833
    CAP. II.---Quod populi felicitas sit rex bonus, infelicitas rex malus. 835
    CAP. III.---Magnae potentiae argumentum est recta administratio. 836
    CAP. IV.---Quales sibi adhibere debeat rex consiliarios. 837
    CAP. V.---Nihil felicius quam si regnent regnandi scientiam habentes. 839
    CAP. VI.---Quod utile sit bonos reges diu et longe lateque vivere. 840
    CAP. VII.---Belligerere et regnum dilatare sola bonos reges impellit necessitas. 840
    CAP. VIII.---Regis studium in procinctu belli, et exhortatio ad milites. 840
    CAP. IX---Non peccasse eos qui Deo auctore bella gesserunt. 841
    CAP. X.---Quod qui bella tractant, et sub armis militant, Deo non displicent. 841
    CAP. XI.---Militem potestati obedientem non peccare si hominem occidat. 842
    CAP. XII.---Victoriam in bello per Omnipotentem dari cui voluerit. 842
    CAP. XIII.---Deum quando pugnatur, astare, et justae parti victoriam praeparare. 843
    CAP. XIV.---Quod non pro paucitate diffidendum si Dominus in bellatoribus fuerit. 843
    CAP. XV.---Quod pro iis qui in bello ceciderunt oblationes offerri debeant. 844
    CAP. XVI.---Quod reges regum Domino serviant, etiam leges dando pro ipso. 844
    CAP. XVII.---Quod ad justitiae observationem etiam compellendum sit. 844
    CAP. XVIII.---Quod Christo serviat qui improbos corripit amore justitiae. 845
    CAP. XIX.---De discretione in habenda misericordia. 846
    CAP. XX.---Cui licite ignoscere liceat principi vel judici. 847
    CAP. XXI.---Timeat princeps ne scelerati cujusquam muneribus vel adulationibus decipiatur. 847
    [Col. 1318] CAP. XXII.---Cavendum principibus ne sceleratorum amicitiis conjungantur. 848
    CAP. XXIII.---Quod sancti viri ad incutiendum metum reos morte jure puniverint. 849
    CAP. XXIV.---Quod occidere hominem non semper criminosum sit. 850
    CAP. XXV.---Regem iniquorum correctorem esse oportet. 850
    CAP. XXVI.---Quod propter vindictam noxiorum gladius principi a Deo permissus est. 851
    CAP. XXVII.---Quod leges a principe justo sunt in quolibet vindicandae. 851
    CAP. XXVIII.---Quod his qui pro suis criminibus puniendi sunt misericordia interdum indulgenda. 851
    CAP. XXIX.---Quod rex propinquis suis perverse agentibus affectu carnali parcere non debeat. 852
    CAP. XXX.---Quatenus filiis vel propinquis, si peccaverint parcere debeat. 854
    CAP. XXXI.---In maximis et publicis criminibus an indulgendum. 854
    CAP. XXXII.---Quod boni regis sit et virga districtionis et manna dulcedinis. 855
    CAP. XXXIII.---In pluralitate peccantium vindicta propter difficultatem negligenda vel differenda 856
    II.---DE CAVENDIS VITIIS ET VIRTUTIBUS EXERCENDIS. 857
    Praefatio. 857
    CAPUT PRIMUM.---Quod eleemosyna de alienis fieri non debeat. Qui sint digni fructus poenitentiae, et quae vera confessio ac dolor de peccatis: quid abnegare se, et odisse animam suam. 863
    CAP. II.---De fuga avaritiae, superbiae, luxuriae, gulae, invidiae, et irae, deque zelo, et quod diabolus per haec maxime vitia semper insidiatus sit. 868
    CAP. III.---De juramentis et perjuriis; quod sine dolo jurandum, et fides etiam hostis servanda sit, et de curiositate, detractione, peccatisque cogitationem. 882
    CAP. IV.---De operibus misericordiae, et de poenitentia qualis esse debeat, quodque dum licet minime negligenda sit; de judicio item ultimo, et de poenis inferni. 888
    CAP. V.---Quod peccata multis modis perpetrentur, et humili poenitentia curentur, et de offensis proximo dimittendis. 899
    CAP. VI.---De intercessione sanctorum, precumque et sacrarum oblationum necessitate: deque domus Dei et divinorum mysteriorum reverentia, et quod attente, ac pro coelestibus praecipue orandum sit. 900
    CAP. VII.---De pravis cogitationibus, cordisque munditia, et de castitate conjugali, et reconciliatione cum proximo. Quod iis post mortem aliorum vota prosint qui hoc in vita meruerunt: deque diverso morientium exitu atque statu. 908
    CAP. VIII.---Quod advocatus noster in coelo sit Christus, qui Incarnationis et passionis suae mysterio nos redemit, et corpus ac sanguinem suum nobis in sacramento reliquit. 912
    CAP. IX.---Quod Christus pro nobis in altari quotidie immolatur, ad cujus participationem cum fide et bonis operibus accedendum est. 915
    CAP. X.---Quod per Christi humilitatem panis angelorum panis noster factus sit: quodque a Christo ipso fiat consecratio, et in imagine panis vera sit caro Christi, a nobis cum poenitentia et mundo corde manducanda. 920
    III.---DE DIVERSA ET MULTIPLICI ANIMAE RATIONE. 929
    Praefatio. 929
    CAPUT PRIMUM.---Utrum anima corporea sit. 932
    CAP. II.---Utrum anima localiter teneatur in corpore. 933
    CAP. III.---Utrum anima cum corpore moveatur per loca. 936
    CAP. IV.---Utrum omnis creatura corporea sit, et solus Deus incorporeus. 937
    CAP. V.---Utrum natura animae terminos corporales excedat. 939
    CAP. VI.---Utrum Deus per tempora et loca moveatur. 941
    CAP. VII.---Utrum anima sola tempore moveatur. 942
    CAP. VIII.---Utrum substantia divinitatis corporalibus oculis post resurrectionem corporum videatur. 943
    IV.---DE COERCENDIS MILITUM RAPINIS. 953
    V.---DE VERBIS PSALMI: Herodii domus dux est eorum. 957
    IV.---DE FIDE CAROLO REGI SERVANDA. 961
    [Col. 1319] VII.---INSTRUCTIO AD LUDOVICUM BALBUM. 983
    VIII.---DE INSTITUTIONE REGIA. 989
    IX. AD PROCERES REGNI PRO INSTITUTIONE CAROLOMANNI REGIS. 993
    X.---AD EPISCOPOS REGNI DE INSTITUTIONE CAROLOMANNI. 1007
    XI---DE COERCENDO RAPTU VIDUARUM PUELLARUM ET SANCTIMONIALIUM. 1017
    XII.---EXPOSITIONES AD CAROLUM REGEM PRO ECCLESIAE LIBERTATUM DEFENSIONE. 1035
    Expositio prima cui titulus: Quaterniones. 1035
    Expositio secunda cui titulus: Rotula. 1059
    Expositio tertia cui titulus: Admonitio. 1065
    XIII.---CAPITULA SYNODALIA. 1069
    Praefatio. 1069
    Capitul. I.---Quod distinctae sint potestas regia et auctoritas pontificum. 1071
    II.---Increpatio torporis et negligentiae sacerdotum; ex sancto Gregorio. 1071
    III.---De honore cultuque Dei et ecclesiarum. 1072
    IV.---De suscipienda cura monasterium. 1073
    V.---De rapinis compescendis et pace restituenda. 1073
    [Col. 1320] VI.---Admonitio ad regem et ministros reipublicae. 1077
    VII.---De praestanda per poenitentiam emendatione.
    VIII.---Ad regem, ut bonos diligat consiliarios. 1085
    XIV.---DE OFFICIIS EPISCOPORUM. 1087
    XV.---DE PRESBYTERIS CRIMINOSIS. 1091
    XVI.---DE CAUSA TEUTFRIDI PRESBYTERI. 1111
    XVII.---DE VISIONE BERNOLDI PRESBYTERI. 1115
    XVIII.---CONSILIUM DE POENITENTIA PIPPINI REGIS. 1119
    XIX.---DE VILLA NOVILIACO. 1121
    XX.---JURAMENTUM quod Hincmarus edere jussus est apud Pontigonem. 1125
    XXI.---VITA SANCTI REMIGII. 1129
    XXII.---ENCOMIUM EJUSDEM SANCTI REMIGII. 1187
    XXIII.---RESPONSIO AD QUORUMDAM QUAESTIONES. 1197
    XXIV---PROFESSIO FIDEI. 1199
    XXV.---CARMINA ALIQUOT. 1201
    ANNALES HINCMARI. 1201




FINIS TOMI CENTESIMI VIGESIMI QUINTI.

