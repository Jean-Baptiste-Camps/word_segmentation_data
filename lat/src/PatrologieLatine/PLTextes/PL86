
PATROLOGIAE TOMUS LXXXVI.


LITURGIAE MOZARABICAE TOMUS POSTERIOR.


PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIORUM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXXVI.


LITURGIAE MOZARABICAE TOMUS POSTERIOR.
VENEUNT DUO TOMI 14 FRANCIS GALLICIS.

PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume title page


LITURGIA MOZARABICA

SECUNDUM REGULAM BEATI ISIDORI, IN DUOS TOMOS DIVISA, QUORUM PRIOR CONTINET

MISSALE MIXTUM

PRAEFATIONE, NOTIS ET APPENDICIBUS AB ALEXANDRO LESLEO, S. J. SACERDOTE, ORNATUM POSTERIOR:

BREVIARIUM GOTHICUM

OPERA FR. ANT. LORENZANA, TOLETANAE ECCLESIAE ARCHIEPISCOPI, RECOGNITUM. NOVA NUNC ET ACCURATIORI EDITIONE UTRUMQUE MONUMENTUM REVIVISCIT ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS, EDITORE.

TOMUS POSTERIOR.
VENEUNT DUO VOLUMINA 14 FRANCIS GALLICIS.

PARISIIS, VENIT APUD EDITOREM. IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN HOC TOMO CONTINENTUR.

Descriptio officii per totum circulum anni 	Col. 47
Psalterium. 	739
Cantica. 	845
Hymni Mozarabic. 	885
Horae canonicae. 	939
Commune. 	971
Sanctorale. 	1031



Sequitur Appendix continens FESTA Breviario cardinalis Ximenii addita.




Main volume text




[LITURGICA MOZARABICA SECUNDUM REGULAM S. ISIDORI.]




[Col. 0009]
FRANCISCUS ANTONIUS LORENZANA, ARCHIEPISCOPUS TOLETANUS, HISPANIARUM PRIMAS, LECTORI SALUTEM.

[Col. 0009A] Ab hujus nostri pastoralis muneris exordio nihil altius fuit animo insitum, quam majorum sequi vestigia, praecipue clarissimi cardinalis Francisci Ximenii de Cisneros, qui pene oblitteratum Gothicum, seu Mozarabicum ritum typis mandavit, ut posteris Gothorum Patrum memoria rediret, et quasi revivisceret honos debitus Osio, Leandro, Fulgentio, Isidoro, Braulioni, Eugenio, Helladio, Juliano, Ildephonso, et aliis Patribus de nostra Hesperia optime meritis, strenuis fidei athletis, Ecclesiarum Hispaniae columnis, Gothicae gentis decori, et praesidibus conciliorum.

Huic operi obnixe incumbentes, prae oculis habuimus propriisque manibus pervolvimus pervetustos Gothicos Codices veterem liturgiam redolentes, octingentis abhinc ferme annis manu exaratos, quingentis [Col. 0009B] ad minus ante triste natale Lutheri, Calvini, sectariorum, et novatorum adversus sacramenta, queis sancta Mater Ecclesia mirabiliter fovetur, et nutritur, ut fidei hostes ad meliorem frugem convertantur, vel saltem sacra mysteria in tam perantiquis autographis perlegentes, obmutescant.

Ecclesia Romana, omnium mater et magistra, summopere insudavit ut sacra liturgia per universum orbem eodem ritu celebraretur, et sic una esset omnium fidelium oratio; verumtamen Missalia et Breviaria antiqua non abolevit; imo tanquam in Sacrario Psalterium secundum veterem versionem Italam ab Augustino et aliis Patribus praelaudatam retinet; in Vaticana capella praecinit, ejusque Codices in bibliotheca tanquam in scrinio pectoris recondit.

[Col. 0009C] Ipsummet sacrum concil. Trid., maximam inde utilitatem provenire agnoscens, statuit: religiosos ordines ducentis ante ipsum annis peculiari Ritu utentes, eum retinere posse tam in sacrificio missae quam in divino officio persolvendo. Ob id longissima temporis praescriptione, et immemorabili consuetudine suffulti Cistercienses, Carthusiani, eremitae Calceati montis Carmeli, et praedicatores ordinis sancti Dominici, proprios ritus et caeremonias observant, ut insimul hoc modo in Ecclesia Dei unitas sacrificii resplendeat; et veteri ritu Romano cum politiori collato, Sponsa Christi mirabili circumdetur varietate.

Zelo fidei accensus eximius ille cardinalis Ximenius, Christianus et politicus heros, sparsos undique Gothicos, Isidorianos, seu Mozarabicos Codices in [Col. 0009D] unum collegit; viros doctissimos undequaque accivit; peritiores in Mozarabico ritu sacerdotes selegit; iisque divitiis onustus, Breviarium secundum regulam sancti Isidori tandem anno 1502 prelo commisit.

Verum ne metas recti ordinis transgrediamur, primo [Col. 0010A] de Etymologia hujus sancti officii, postea de rebus ad ejus antiquitatem spectantibus agemus.

Etymon igitur Mozarabici officii usurpatur secundum denominationes nationum inter quas Hispani victitabant. Revera namque ordine chronologico ritus, licet sit secundum temporum vicissitudines et praelatorum ordinationes variatus, primo denominari debet Romanus et Hispanicus, traditione descendens a sanctorum Petri et Pauli discipulis primis Ecclesiae Hispaniae fundatoribus et praesulibus, scilicet Torquato, Ctesiphonte, Indaletio, Hesychio, Euphrasio, Secundo, et Caecilio, qui ad Hesperiae nostrae oras pervenientes, eam fidei lumine illustrarunt; deinde Gothicus, post Reccaredi Gothorum regis ad catholicam fidem conversionem, publicamque in concil. I. I [Col. 0010B] Tolet. Arianae haereseos abjurationem.

Cum Leander et ejus frater Isidorus multa in sacra liturgia et officio depravata, corrupta, et Arianorum perfidia inversa, comperissent (incredibile namque est, a tempore Athaulfi usque ad Reccaredum, vigentibus Arianis erroribus, exsulibus episcopis catholicis, plurima in sacra autographa non irrepsisse vitia), ea a mendis expurgare, puriora reddere, et in meliorem ordinem redigere cogitarunt; cujus causa Leander et Isidorus de divinis officiis scripserunt, et totus fere scopus concil. IV Tolet., praeside sancto Isidoro, fuit, ordinem in sacrificio missae et in divinis officiis stabilire, per universam Hispaniam et Galliam extendere, deturpatamque faciem ad pristinum statum restituere.

[Col. 0010C] Ob tantos exantlatos labores et diuturnas elucubrationes sancti Isidori coepit merito ritus nuncupari Isidorianus, Breviarium et officium secundum regulam beatissimi Isidori, hoc est, secundum canones concil. IV Tolet. ab ipso praecipue elaboratos, ut pote praeside concilii, et sedis apostolicae vicario, ritus et disciplinae ecclesiasticae moderatione, et totius orbis fulgentissimo sidere.

Postquam misere a Mauris Hispania nostra fuit occupata, Christianique Arabibus victu, vestitu, et pluries connubio misti, inito pacis foedere, a Maurorum regibus quasdam obtinuerunt ecclesias, suis catholicis ritibus retentis, Missale et officium Mozarabica fuere appellata.

[Col. 0010D] Quis vel lippis oculis non videt per quadringentos ferme annos Arabici dominii in Toletana civitate occulte sacra a Christianis multoties sine praesule et sine episcopo fieri? Quis non miratur hunc ritum hac tempestate penitus non deperiisse, regii sacerdotii deficiente virtute? et si aliquoties furtim, secreto, [Col. 0011A] aut magno pretio Saracenis a Christicolis persoluto, episcopus hujus sedis Toletanae eligebatur; nec scholis clausis; peritiorem, nec sanctiorem, amissa libertate invenire licebat, interdicto praedicandi et docendi munere, et barbarie cunctos obnubilante.

Affulsit tandem optata dies qua inclytus Alphonsus sextus Toletum expugnavit, suamque in potestatem redegit, a sacris exorsus: Mezquita olim, sacra basilica effecta est; e Gallia doctissimos et religiosissimos viros evocavit, ut ad episcopales cathedras eveheret; Cluniacenses monachos, tum maxime florentes, ad canonicatus et dignitates Ecclesiae Toletanae adduxit; Bernardum Toleti praesulem constituit; sanctum Petrum Oxomae; alium Bernardum Segontiae; et sanctum Geraldum Bracarae. Hoc ex [Col. 0011B] tempore Mozarabicum officium nominatum fuit Toletanum, quia Toleti commorari Castellae et Legionis reges, magnificareque urbem et ecclesiam coeperunt, ob loci securitatem, munitiorem et faciliorem accessum ad caetera expugnanda oppida a Mauris occupata; et exinde urbs parva munita loco regia civitas nuncupabatur.

A tempore Alphonsi sexti usque ad catholicos reges Ferdinandum et Elisabetham, cum frui quiete ac pace Castellae reges non potuerint, hinc inde discurrebant; bello assueti, de expellendis Mauris ab universa Hispania sedulo cogitabant. Tenebras ignorantiae fas non erat penitus discutere, quousque Granatensi civitate expugnata, catholici reges in melius res ordinare suis egregiis consiliariis magnis cardinalibus [Col. 0011C] Petro Gonzalez de Mendoza (eoque vita functo), Francisco Ximenio de Cisneros, commendarunt. Ista clarissima Ecclesiae lumina, universitates, collegia, xenodochia, orphanotrofia, cathedrales, et collegiatas ecclesias erigi in Hispania et in Indiis curarunt, et quaedam pia egregia monumenta suis sumptibus posteris imitanda reliquere.

Cardinalis Ximenius, quasi apis argumentosa, cito selegit Biblia sacra, Missale et officium Isidoriana, ut quantocius prelo, nuper in Hispania introducto, committerentur; nihil enim utilius, gratius et religioni commodius judicavit, quam sacros libros vegetiores et puriores omnibus fenerari.

In Editione Missalis et Breviarii Isidoriani nullatenus [Col. 0011D] intendit praeclarissimus hic vir aliquid detrahere auctoritati veteris Romani, quin potius extollere. Collata etenim hujus correctione cum antiquo Gothico, evidenter demonstratur Ecclesiam sponsam Christi semper et ubique unam fuisse, eodemque Spiritu coadunatam, inconsutilem, non ab haereticis dilaceratam, divisam in partes, sortitam, et a summo usque deorsum ab illis scissam. Licet non idem modus, ordo, et Latini sermonis facundia in omnibus precibus appareat, in Gothicis tamen exemplaribus ingenuus sermo resplendet, non arte politus, sed vetustatem redolens, ob idque grammatices regulis non tam arcte astrictus, ut in uno vel altero loco hujus nostrae editionis videre licet; caeterum, propter Cod. venerabilem canitiem ea illaesa reliquimus; [Col. 0012A] et ob levamen legentium, maxime recitantium, unamquamque dictionum suo proprio accentu insignivimus. In Missali autem et Breviario Romano cuncta recte satis disposita, perpolita, a pluribus mendis purgata, et vigiliis clarissimorum cardinalium Baronii, Bellarmini, et aliorum, in melius redacta; hymni etenim sancti Ambrosii, et aliorum Patrum, ad meliorem concentum et mensuram versus fuerunt reducti, suis quique locis aptati; ita ut et sensum retinerent, et ab oratoribus et poetis Latinis non deviarent. Hucusque de nomenclaturis hujus sancti officii.

Inter res ad antiquitatem liturgiae Gothico-Hispanicae spectantes, versio primum locum vindicat sibi. Tanti enim habita fuit apud veteres et neotericos [Col. 0012B] versio vetus Itala, ut de ea sanctus Augustinus asserere non dubitaverit, in interpretationibus caeteris praeferendam, nam est verborum tenacior cum perspicuitate sententiae, hacque praecipue utuntur Mozarabici sacerdotes

Hic scitu dignum est quod, ne antiqui ritus Gothico-Hispani deperiret memoria, Editionem Breviarii commisit praelaudatus Ximenius doctori Alphonso Ortizio, canonico Toletano, qui in dedicatione operis fatetur: Officia nocturna pariterque diurna in lucem edita dignitate quidem egregia, cognitione et castigatione fuisse difficilia, diu multumque operoso studio recognita: antea namque pene omnia in libris veteribus confusa, atque incognita penes eruditos jacuisse; impensis vero et cardinalis opera suis locis [Col. 0012C] quaeque reposita, characteribus atque periodis distincta, verbis et sententiis dilucidata; ac diu senio periclitata officia Isidoriana, annositate deleta, futuris saeculis sine difficultate jam perlegenda.

Hanc provinciam edendi sacros Codices postea aggressi sunt Flaminius Nobilius, Morinus, Joannes Martianaeus, Thomas Hetarneus, Faber Stapulensis, Josephus Maria Caro, cardinalis Thomasius, et Petrus Sabatier alios recensens, et merito Blanchinium extollens: ex his duobus postremis clarissimis auctoribus quidquid reperuimus ad nostram Breviarii Gothici Editionem perutile, delibavimus, non vultu ritus immutato, sed tantum correcto, collatis lectionibus cum Vaticanis Cod. Veronensibus, Corbeiensibus, [Col. 0012D] Parisiensibus, sancti Germani, et aliis.

In tantum deserviit Editio versionis veteris Italae a Petro Sabatier magno labore facta, ut ea duce non caecutiremus, nec caespitaremus; nam nec verbum fere in nostro Psalterio invenimus exaratum, quod in alio ex Mss. praecipue in Bibliis Gothicis Toletanis, et in divo Augustino non legatur: hoc modo tuta nobis patuit via ad nostri Breviarii correctionem quando vel mendum typographi apparebat apertum, vel si etiam haesitare de sensu alicujus vocis contingebat, aliis veteribus lectionibus concordantibus firmabamur.

Mirabilis multiformis gratia Dei! Mirabilis Spiritus Paracletus septiformis munere, et multiformis dono linguarum, qui dignatus est ex visceribus sacri textus [Col. 0013A] absque substantiali sententiae mutatione tot versiones ab Ecclesia non rejectas, totque generibus linguarum depositum fidei in Mss. Gothicis Vaticani, Hispaniae et Galliarum, nobis in hunc diem sartum tectum servare!

Ne vero vagandi licentia fidelibus indiscriminatim tribueretur, et simul haereticorum libertas coerceretur, sacrum concilium Tridentinum privatis arbitrium judicii in sacris discernendis ademit; et ex omnibus versionibus et Editionibus sacrorum Bibliorum Vulgatam selegit, caeteris praetulit, et authenticam declaravit; ne in re tam gravi laici et feminae judices constituerentur. Non vero alias quasdam versiones parvipendit, Italicam praecipue; imo ut hujus innotesceret antiquitas et veritas, in officio Romano [Col. 0013B] ad matutinum psalmus, seu invitatorium, Venite, exsultemus Domino, juxta veterem versionem Italam ferme adamussim recitatur, retenta solum in die Epiphaniae Domini Vulgata; et Gregorius Magnus utraque translatione nunc nova, nunc vetere, utebatur.

In introitu missarum videsis gradualia, et tractus ipsiusmet Missalis Romani. Passim inveniuntur versiculi secundum veterem Italam versionem, qua utitur Psalterium Gothico-Hispanum: exempli causa, in introitu Dominicae Septuagesimae recitantur illa verba: Circumdederunt me gemitus mortis, et non doloris, juxta Vulgatam; in communi martyrum tempore paschali, psalm. CXXXIV: In servis suis consolabitur; juxta Vulgatam, deprecabitur.

[Col. 0013C] Ne videamur Psalterii Isidoriani versionem nimium extollere, et pro nostro arbitrio asserere veteri Italicae, quam summopere, ut dictum est, Augustinus commendat, eam esse simillimam, quaedam loca proferemus. In psalmo XLVII, legitur in Vulgata odientes, et in Psalterio Isidoriano odio habentes, eodem modo quo sanctus Augustinus legit. Psalmo XVIII, 3, tam in Vulgata quam aliis versionibus eructat, in versione vero veteri Itala legitur eructuat, ut etiam in Augustino; insuper, vers. 14 ejusdem psalmi, Vulgata: Si mei non fuerint dominati; Psalterium Isidorianum, dominata, sicuti Augustinus. Psalmo XX, 3, desiderium cordis legitur in Vulgata, et aliis quibusdam versionibus, in Psalterio vero Mozarabico animae, ut in Augustino; et Ecclesia Romana [Col. 0013D] in communi unius martyris pluries repetit animae.

Juxta Vulgatam centum quinquaginta psalmi Davidis, seu ejus discipulorum enumerantur; tamen in nostro Psalterio Isidoriano, et in versione veteri Italica superadditur psalmus CLI, cujus initium: Pusillus eram inter fratres meos, et adolescentior in domo patris mei, etc., cum hac epigraphe: Hic psalmus proprie scriptus in David extra numerum, cum pugnator esset adversus Goliam solus; et si conferas non epigraphem, sed psalmi verba, abs dubio in versione veteri Italica (nusquam in Editione Vulgata, et aliis) eadem reperies.

Praeterea sedulo scrutare psalmum CXVIII, Beatiammaculati [Col. 0014A] in via, et tot antiquitatis notas, tot annotationis numeros hebraicis, Romanis et antiquis Hispanicis litteris descriptos reperies, ut nulla remaneat dubitatio. Incipit a littera hebraica Aleph, sequitur numerus Romanus I, alius Hispanicus adjicitur, omnesque idem significant, scilicet numerum primum; postea indigitatur initium mysticae significationis, et sic deinceps totus psalmus per octo versiculos successive in capita distribuitur. In versione Vulgata tantum litterae Hebraicae apponuntur, et illa alia in nostro Psalterio addita antiquitatem redolent. Psalmo XCV, 8, haec verba in nostro Codice leguntur: Dicite in nationibus: Dominus regnavit a ligno, a Justino, Tertuliano, atque aliis Patribus tantopere commendata, et a Fortunato, in hymno [Col. 0014B] Vexil a Regis prodeunt, hoc modo intexta:

Impleta sunt, quae concinit
David fideli carmine,
Dicens in nationibus:
Regnavit a ligno Deus;
et tamen in Vulgata non reperiuntur, ut in veteri Itala et Psalterio nostro.

Scire hic cupiet eruditus lector, a quo et quo saeculo hoc Psalterium ms. sit exaratum; et, ut ob elucidationem rei utriusque fines recti judicii non praetergrediamur, asserimus Codicem tria continere, scilicet Psalterium, cantica, et hymnos; caeterum in praelocutione acrostica hymnorum leguntur initio cujusque hexametri litterae, ex quibus prodeunt haec verba: Mauricus obtante Veraniano edidyt; ex quibus [Col. 0014C] conspicuum apparet exscriptorem fuisse quemdam Mauricum, Veraniani votis, aut jussu; tamque jubentis quam exsequentis nos latet notitia; nec conjecturis locus est, cum nulla in conciliis Toletanis episcopi Veraniani mentio fiat; nam licet Mauritius, Oretanus episcopus, et Vera Tarraconen is Toletanis conciliis subscripserint, tamen nullum ex hoc fundamentum elici potest, et tantummodo ad scripturae signa recurrere licet.

In canticis superscriptio prophetarum inversa tibi videbitur; nam Jeremias pro Nehemia, Zacharias pro Azaria, Jeremias pro Michaea, Isaias pro Jeremia, et Osea: hoc partim exscriptoris culpa, partim aliis de causis contingere potuit; et ne supercilium extollas, illico tibi exemplum simile in nostra Vulgata [Col. 0014D] occurrit; nam cap. XXVII Matth., vers. 9, haec verba: Acceperunt triginta argenteos pretium appretiati, etc., relata sunt tanquam dicta a Jeremia propheta, illis verbis: Tunc impletum est, quod dictum est per Jeremiam; quando certo constat non a Jeremia, sed a Zacharia esse prolata. Ulterius, cap. I Marci, vers. 2, apponuntur illa verba: Ecce ego mitto angelum meum ante faciem tuam; juxta Isaiam prophetam, et revera sunt Malachiae. Ad has et alias difficultates enodandas in varias expositores abeunt sententias; sed ad nostrum institutum magis arridet sanctus Hieronymus, lib. II in Amos cap. V, hisce verbis: In omnibus Scripturis sanctis observandum est apostolos, et apostolicos viros, in ponendis testimoniis [Col. 0015A] de Veteri Testamento non verba considerare, sed sensum.

Ex his colligitur Hispanicam Ecclesiam in sacrorum Bibliorum versione in plurimis adhaerere veteri Italicae, cujus mentionem sanctus Augustinus facit; et in Missali et Breviario Romano juxta eamdem, et non alias tunc temporis vigentes, plures appositos fuisse versiculos Clemens VIII, in bulla Romano Missali praefixa, sequentibus verbis, testatur: Qui (Pius V) etsi multis propositis poenis severissime caverit, ne illi vel adderetur, vel ulla ratione demeretur, tamen progressu temporis, sive typographorum, sive aliorum, temeritas et audacia effecit ut multi in ea quae his proximis annis excusa sunt Missalia errores irrepserint, quibus vetustissima illa sacrorum Bibliorum [Col. 0015B] versio, quae etiam ante sancti Hieronymi tempora celebris habita est in Ecclesia, et ex qua omnes fere missarum introitus, et quae dicuntur gradualia et offertoria accepta sunt, omnino sublata est . . . . . cujus rei praetextus fuisse videtur ut omnia ad praescriptum sacrorum Bibliorum Vulgatae Editionis revocarentur.

Licet enim Hieronymus in sacris Scripturis exponendis doctor maximus censeri debeat, tamen in Ecclesia Latina magni ponderis semper habita est auctoritas Augustini. Nec eruditos latet Hispanicam Ecclesiam ejus opera prae oculis habuisse, cum ob propinquitatem regionum, tum ob epistolarum frequentiam, et episcoporum Africanorum cum Hispanicis communicationem.

Canticum XXIII in nostro Psalterio canticum Tobi [Col. 0015C] inscribitur, non Tobiae; et eodem modo sanctus Augustinus, qui semper seniorem Tobim, juniorem Tobiam appellat.

Sanctus Leander apprime charus fuit, et amicitia conjunctissimus sancto Gregorio Magno, necnon sanctus Isidorus; ejus rei evidens argumentum est quod commentaria in Job papa Gregorius Leandro dicavit, eum alloquens verbis amore et reverentia plenis. Quis igitur sanae mentis hos sanctos doctores ejusdem instituti mutuo inter se non contulisse consilia, versiones sacras, et libros, quibus fides catholica fulciretur, et Gothorum gens nuper ad fidem conversa in ea stabiliretur, opinabitur? Adducat alius simile dedicationis exemplum summi pontificis, [Col. 0015D] magnique Ecclesiae doctoris; in medium afferat alia verba tantae benevolentiae plena sicut illa Gregorii ad Leandrum, ex Regist. lib. IV, epist. 46: Quanto ardore videre te sitiam, quia valde me diligis, in tui tabulis cordis leges; sed quia longo terrarum spatio disjunctum te videre nequeo, unum, quod mihi de te dictavit charitas, feci, ut Regulae pastoralis librum, quem in episcopatus mei exordio scripsi, et libros, quos in expositionem beati Job jam dudum me fecisse cognovisti, sanctitati tuae, communi filio Probino presbytero veniente, transmitterem. Et in fine epistolae, de brevitate sese excusans, haec verba auro cedroque digna eumdem alloquens subjungit: Ipsa charitati tuae epistolae meae brevitas innotescit, quando ei parum loquor quem magis omnibus diligo. Inter quos, quaeso, Ecclesiae [Col. 0016A] Patres strictius amicitiae vinculum usquam perlectum est?

Isidorus, etsi non discipulus, eidem summo pontifici commendatissimus fuit, qui non solum auctoritate apostolica ejus electionem confirmavit, et electum sacro pallio decoravit, sed etiam ejus in universa Hispania vicarium constituit. Non minorem Leo IV de eo opinionem concepit, qui ad Britanniae episcopos scribens, asserit: Isidori dicta sicut Hieronymi et Augustini retinenda esse, ubi inusitatum contigerit negotium, quod per canones minime definiri possit. Ejus fama eo tandem excrevit, ut vix ab ejus obitu decem et sex annis elapsis, Toletana synodo duorum supra quinquaginta episcoporum plaudente, ipsoque sancto Ildephonso suffragante, Doctor egregius, catholicae [Col. 0016B] Ecclesiae novissimum decus, in saeculorum fine doctissimus, et cum reverentia nominandus, appellari meruerit.

Perfacili negotio ex hucusque dictis autumare quis poterit quot flores ex Ecclesia Romana, ejusque ritu hi sacri doctores decerpserint, cum via illis ad procuratores mittendos patebat, et iisdem in prosperis bene agendis summi pontifices maxime favebant.

Jam non demiror Psalterium juxta versionem veterem Italam, qua Hispaniarum Patres utebantur, in summi pontificis sacello, nec non Venetiis in majori ecclesia sancti Marci in hodiernum diem recitari; eodem enim spiritu Patres Hispanici agebantur, eadem apostolica disciplina dirigebantur, et [Col. 0016C] a sancti Petri sede quod illis deerat mutuabantur; eademque versio quam sanctus Gregorius veterem Vulgatam, seu translationem, appellat, a sancto Augustino Itala nuncupatur.

Hactenus de versione hujus sancti officii. Nunc vero antiquitatem liturgiae Gothico-Hispanicae patefaciam, primo ex vetustate Codicum, secundo ex institutoribus, seu compilatoribus ejus, demumque ex notis cantus appellati Eugeniani textui appositis.

Miseranda deflendaque Hispaniarum vastatio a Saracenis facta, Hispanorum Patrum memoriam non abolevit; quamvis plurima eorum scripta, partim abrasa, partim mendis et fabulis conferta, partim deperdita, spurcata partim, et denique igni tradita, [Col. 0016D] penitus oblivioni dare intenderint pagani, postliminio tamen, Mauris expulsis, opera et studio cardinalium Ximenii, Loaisae et Aguirrii, in Editione ritus et concil. Toletanorum honos tantis Patribus est restitutus.

Si aliquod in mss. Codices mendum irrepsit, exscriptorum, non auctorum vitio est vertendum; si enim hodie cum ars typographica viget, passim in libris errores inveniuntur et menda, quid mirum si inventionis initio Missale et Breviarium Isidorianum mendis scateret quam plurimis? Nec tantum de labore nostro confidimus, ut fatum simile aliqua in parte non nobis contingat; pag. enim 59 invenitur sancti Thomae Cantuariensis nomen, prout exstat in [Col. 0017A] Editione D. Ortizii: appositum illic aut potius elapsum est praeter mentem nostram.

Gothici Codices, quos evolvimus, senio confecti, disrupti, lacerati, characteribus fere oblitteratis et absumptis, blattas non pascunt, saepe enim prae manibus habentur; sed tinea et aerugo non solum membranas, papyra, ligna, etiam marmora corrodunt et demoliuntur.

Plures regnicolae et exteri auctores absque ulla haesitatione testantur Compluti autographa Gothica manuscripta, quae ad excudendum Missale et Breviarium Isidorianum deservierunt, asservari. Haec, dum essemus in praefata civitate, sedulo et avidissime quaesivimus; sed incassum exspectavimus: nec, juxta magistrum Florezium, adesse poterant; nam Toleti [Col. 0017B] excusa fuerunt Missale et Breviarium, inibique propterea autographa asservari oportebat. Moerentes, utpote tali desiderio fraudati, Bibliothecam nostrae sanctae Ecclesiae Toletanae repetiimus, ubi vota nostra aliquatenus adimplevimus.

In ea octo Codices Gothici mss. reperiuntur, quorum in uno praeter septem missas a sancto Ildephonso, ut creditur, cum cantus notis compositas, continentur officia Nativitatis, Circumcisionis et Apparitionis Domini, Assumptionis beatae Mariae, et officium Joannis apostoli et evangelistae; in alio officium integrum Quadragesimae usque ad Dominicam Palmarum exclusive; in altero, praeter nonnullas missas, officium hebdomadae majoris usque ad Pascha inclusive, et aliqua sanctorum officia; in alio officia [Col. 0017C] sanctorum per annum; in alio Epistolae et Evangelia per annum; in alio missae sanctorum per annum; in alio denique integrum Psalterium cum canticis et hymnis. Praeter nos Codices asservantur in praefata bibliotheca Gothica Biblia, quae tempore Mahumeticae captivitatis fuerunt propria Servandi, episcopi Astigitani; postea Joannis, episcopi Carthaginensis et Cordubensis, qui ea donavit Ecclesiae Hispalensi, aera 1026, anno Christi 988.

Tamen non fuco depingere faciem hujus pervetusti Codicis in animo est, nec velare quod perspicacissimis eruditorum oculis patefiet. Aliquod, licet leve, in quorumdam verborum transmutatione discrimen inter Breviarium Isidorianum prelo datum a cardinali [Col. 0017D] Ximenio, et inter memoratos Codices Mss. agnoscimus; quapropter conjicere licebit, vel Alphonsum Ortizium, canonicum Toletanum, alia prae oculis habuisse autographa, nunc temporis deperdita; vel ipsummet Alphonsum, cardinalis Ximenii auctoritate munitum, in locis obscuris Psalmorum, ubi anxietate premebatur, ad Vulgatam, seu aliam, recurrisse versionem, et juxta eam quaedam verba addidisse.

Verum tam in hoc ipso, quam in festivitatibus et sanctis officio Mozarabico adjectis, ansam impugnatoribus praestitit; quia cum luce meridiana clarius sit festum Corporis Christi post Berengarii errores compositum; sanctos Thomam Cantuariensem, Franciscum, et alios, quorum in Breviario Mozarabico per annum memoria fit, multis saeculis post sanctum [Col. 0018A] Isidorum Hispalensem floruisse; inde ad derogandum auctoritati Breviarii occasionem arripiunt; sed injustissime, ut pluribus rationibus comprobat et evincit praefatus R. P. Henricus Florezius.

Missale et Breviarium Romanum a summis pontificibus Pio V, Clemente VIII et Urbano VIII correctum, non desiit esse Romanum, ex vetustissimis exemplaribus deductum, et apostolorum traditione descendens, ex additione quarumdam festivitatum, quae primis saeculis non celebrabantur, vel sanctorum nostro praesenti saeculo, vel proxime praecedentibus beatorum albo ascriptorum, de quibus missa et officium proprium recitantur. Ne fas cuiquam conjicere antiquitatem minui propter tale incrementum Ecclesiae et majorem ritus extensionem.

[Col. 0018B] Pari modo Missale et Breviarium Hispanicum talem denominationem non amisit post gentis Gothorum ad nostram catholicam fidem conversionem; nam etsi Leander, Isidorus, Ildephonsus, Eugenius et Julianus ipsum auxerunt, correxerunt, et in meliorem formam redegerunt, non tamen prioris ritus faciem immutarunt, sed venustiorem et magis decoram reddiderunt.

Gloriam patris non obumbrat filius sapiens, nec magistri fidem major discipuli perspicacia: opera servorum Dei primo plantantur, postea infunditur eis irrigatio, donec radices agant, et coalescant, ac tandem fructibus opimis gratiora utilioraque reddantur. Quanto enim altius aedificium consurgit, tanto magis principio ad ima deprimitur; prius [Col. 0018C] namque rudera visceribus terrae absconduntur, ut illud postea securius et ornatiori aspectu levetur.

Sancti apostolorum discipuli per quatuor mundi partes diffusi, destructa idololatria, catholicam fidem seminantes, ordinem et officium in divinis cultibus instituerunt; et sui apostolatus ministerium et potestatem ad successores in episcopalibus sedibus transfundentes, Hispanicam Ecclesiam multiplicare et in dies augere coeperunt. Res sacras episcopi ordinabant, traditiones majorum servare et fidelium corda irrigare studebant, quin eis gentilium imperatorum saevities obfuisset, quousque, Ecclesiae reddita pace, palam sacra peragere licebat. En series successionis apostolicae; en in divinis officiis ab apostolis ordo [Col. 0018D] descendens; en denique haec occidua Hispaniarum plaga fidei lumine irradiata, et pulchritudine ritus decorata.

Ne vero alicui in mentem veniat hisce primis Ecclesiae saeculis Hispanos barbaris adnumerare, meditetur, obsecro, quonam in religionis amplificatae et instructae statu caeterae orbis partes manebant, quando inter omnes orbis episcopos, ex Hispania magnum Osium Cordubensem sanctus Silvester evocavit ad praesidendum suo nomine in primo oecumenico concilio Nicaeno, in quo norma fidei omnibus praestanda, et prima ecclesiasticae disciplinae fundamenta jacienda erant. Ille magnus vir Osius ad illuminandum caeteros in Nicaeno, Sardicensi, Romano, et aliis conciliis, et catechesim, a magno Constantino [Col. 0019A] fuit praeelectus; ita ut ejus sapientiam mirarentur omnes, unaque voce ad canones edicendos responderent: Osius dixit, Osius respondit. In Hispania natus; humanis litteris imbutus, et in sacra liturgia edoctus, perperam sacrum ritum ubique terrarum protendere et ordinare posset, qui in sua regione et Ecclesia negligens esset, et domui suae praeesse nesciret.

Qui adhuc haesitaverit, perlegat verba Athanasii in Historia Arianorum ad monachos, quae lubet afferre. Post talia tamque multa facinora nihil se perfecisse rati impii (Ariani) quandiu magnus Osius eorum malignitatem expertus non esset, ad tam venerabilem senem furorem suum propagare studuerunt; non Patrem episcoporum, non confessorem virum reveriti sunt, non episcopatus tempus, in quo plus sexaginta annos [Col. 0019B] exegerat, erubuere; sed, posthabitis despectisque caeteris omnibus, sola haeresis cordi fuit: homines sane qui nec Deum timent, neque hominem reverentur. Constantium igitur adeuntes, his sermonibus alloquuntur: Nihil non egimus: Romanorum episcopum in exsilium ablegavimus, et ante illum permultos alios episcopos; omnia loca formidine replevimus; sed nihil nobis tanta tua gesta juvabunt, nihildum a nobis recte factum, quandiu Osius illaesus remanserit. Nam dum apud suos ipse degit, omnes in suis Ecclesiis remanent; potest quippe ille verbo fideque sua omnes adversum nos inducere. Hic et synodis praeesse solet, ejusque litteris ubique omnes obtemperant. Hic Nicaenam fidem edidit, Arianosque ut haereticos ubique traduxit. Si igitur remanserit ille, inutile nobis fuerit aliorum exsilium; mox enim [Col. 0019C] de medio tollenda nostra haeresis est. Et hunc ergo persequi incipias, nec virum quamvis grandaevum miserere, nescit quippe nostra haeresis vel senum canitiem venerari.

Catholica Osii doctrina veluti jure naereditario ad episcopos Hispaniae fuit transmissa; ab Osio namque, qui obiit anno 356, ad sanctum Leandrum, a Leandro ad Isidorum, ab Isidoro ad Helladium, ab hoc ad Ildephonsum et Eugenios, ab Eugeniis ad Julianum secundum, qui in concilio Toletano XIV, jussu Leonis secundi Romani pontificis Acta sexti generalis concilii rata habuit; et cum Benedictus, Leonis successor, perlegisset illa verba Juliani Toletani de Trinitate disserentis: sapientiam ex sapientia, voluntatem ex voluntate procedere, et alia quibus affirmabat [Col. 0019D] Christum Dominum ex tribus substantiis constare, quae a communi sensu Ecclesiae Catholicae deviare credebat, pro sustinendis his propositionibus edidit Julianus Apologeticum in concilio Toletano XV, quod Romam transmissum magni habitum est, cunctis legendum indictum, papa acclamante: Laus tua, Deus, in fines terrae; in vero etenim et catholico sensu Julianus et caeteri Patres Hispani eas protulerunt, ut videre est in Actis concilii XV Toletani apud cardinalem Aguirrium, qui et ejusdem Juliani apologiam inserit, in qua elucet ingenii ejus acumen, et profundissima fidei dogmatum intelligentia. Ad haec accedit synodus Eliberitana, ineunte saeculo IV coacta, ex qua multa desumpsit universalis Ecclesia.

[Col. 0020A] Si scrupulosus quispiam, facta collatione Breviarii Mozarabici editi a card. Ximenio cum Breviario ad praesens a nobis recuso, aliquantulam varietatem in quibusdam vocibus animadverterit, non vitio vertat auctoris, sed ejus qui transcripsit; non insimulet Alphonso Ortizio, sed typographis indulgeat; et certo credat olim ob defectum praeli in unaquaque Toletana Mozarabica paroecia sua manuscripta sacra servari, et aliquam differentiam Ortizium agnovisse: hac anxietate pressum, ut jam diximus, et caligine involutum quaedam verba juxta Vulgatam correxisse, veritum ne vocis alicujus novitate vel vocabuli transpositione inusitata versione uti et a recta semita declinare videretur. Ascribat igitur lector exscriptorum vitio varietatem quae hodie apparere possit ob [Col. 0020B] publicam veteris Italicae versionis Editionem juxta Mss. Vaticana, sancti Germani, Corbeiensia, Reginae Sueciae, et alia a Petro Sabatier in lucem edita, cum nulla in substantia differentia concipiatur, imo mirabilis in sensu conformitas cum aliqua discrepantia verborum; ita ut si sedulo perspiciatur Psalterium ms. quod in Bibliotheca sanctae Ecclesiae Toletanae asservatur, verbum fere non invenietur quod in alio ex praefatis Codicibus, aut in lectione sancti Augustini, non sit transcriptum.

Additione ergo quorumdam sanctorum, qui post expulsos ex Hispania Saracenos floruerunt, Breviarii Isidoriani a magno cardinali editi auctoritas non obumbratur. Nam nec officium proprium, lectiones, responsoria aut orationes habent; sed omnia de [Col. 0020C] communi dicuntur, ut jam P. Henricus Florez sua in dissertatione de officio Mozarabico adnotavit; et hoc modo cum officium ut in plurimum secundum commune Gothicum fiat, nihil praeter nomen sanctorum, exceptis quibusdam festis, fuit superadditum.

Franciscus Pisa in lucem edidit Kalendarii Gothico-Mozarabici fragmentum, quod in bibliotheca Toletana reconditur, complectens tantummodo menses Januarii et Februarii; sed cum truncum et informe appareat, et aliunde die 28 Januarii assignetur in eo festivitas sanctae Serenae virg. et mart., quae nec in nostris Codicibus mss., nec in aliquo Martyrologio, ut virgo reperitur, idcirco sublestae fidei existimatur. Et insuper 1 die Februarii in Ms. apponitur haec inscriptio: Caput Februarii apud Aegyptios; quae [Col. 0020D] festivitas nusquam legitur in nostris Codicibus, licet pro comperto habeamus Februarii initium apud eos sanctificari ad destructionem idololatriae, festique Amburbialium principio praedicti mensis ab ethnicis celebrari soliti; in cujus locum postea successit festum Purificationis beatae Mariae ad abolendam raptus Proserpinae a Plutone facti memoriam, ut ex Innocentio III, Rabano Mauro, et aliis, comprobatur, et expresse asseritur a sancto Ildephonso in sermone de Purificatione.

Alia suspicio adversus memoratum fragmentum oritur ex silentio festivitatis Purificationis beatae Mariae, cum aliunde assignet obitum sancti Ildephonsi, cujus in officio Gothico nulla fit mentio, et [Col. 0021A] praeterea ipsemet sanctus de Purificatione sermonem ad populum habuerit.

In medio quorumdam psalmorum apponitur hoc verbum, Diapsalma, quod in Breviario Isidoriano a cardinali Ximenio typis edito raro invenitur, nunc vero insequendo autographum multoties reperies, denotat enim separationem inter unum et alium versiculum ejusdem psalmi; ad observationem igitur pausae in psalmodia et ad cantum moderandum notis musicis obsequendo inserviebat.

In aliorum psalmorum medio haec apponitur nota [Figure: 1Kb] quae significat idem ac repetitio; suis quippe omnibus litteris ligatis constat tale signum. Astringebantur [Col. 0021B] etenim cantores antiphonam repetere ex verbis ipsius psalmi deductam; hocque accidebat non in brevioribus, sed in longioribus psalmis, ut quadam quiete in recitatione fruerentur, et varietate cantus fastidium allevarent.

Lubenter alias probationes ad indigitandam nostri ritus canitiem adjungemus. In Codice nuncupato Aemilianensi, quod in regio monasterio Excurialensi asservatur, ante annum millesimum septuagesimum octavum exarato, ita inscripto: De missa apostolica in Spania ducta, Julianus et Felix, asseritur, ยง 1, septem apostolicos viros Torquatum, Ctesiphontem, et alios memoratos, sacerdotium a sanctis apostolis Petro et Paulo suscepisse, et in urbibus Hispaniarum [Col. 0021C] de initio vitae immortalis praedicare coepisse; et post pauca subjungitur: Atque ita sicut ab apostolis missam doctrinamque acceperunt, per Hispaniam ordinatis episcopis tradiderunt. ยง 2, agitur de Hispanae Ecclesiae officio Romae laudato et comprobato tempore Joannis papae, regnante Carolo Francorum rege, et Ordonio rege in civitate Legionensi. Cum enim Zanellus presbyter a praefato summo pontifice Joanne missus fuisset, ut ecclesiasticae religionis statum ibi perquireret, et comperta fideliter apostolicae sedi referret, injunctum sibi munus solerter exsequens, omnem ordinem ecclesiastici officii et consecrationis regulam perscrutatus, canones et omnes Sacramentorum libros perlegit; cuncta catholica fide munita inveniens, exsultavit; Domino papae [Col. 0021D] Joanni, et omni conventui Romanae Ecclesiae, ut invenerat, renuntiavit; audiensque hoc dominus papa, et omnis Romana Ecclesia, gratias Deo reddens, Hispanicae Ecclesiae officium laudavit et roboravit; hoc solo addito, ut deinceps more apostolicae Ecclesiae celebrarentur secreta missae.

Summus pontifex Gregorius VII Alphonso Sexto Legionis regi, Sancio V, Navarrae, et episcopis in ditione sua constitutis rescribens, initio epistolae sic eos affatur: Cum beatus apostolus Paulus Hispaniam se adiisse significet, ac postea septem episcopos ab urbe Roma ad instruendos Hispaniae populos a Petro et Paulo apostolis directos fuisse, qui, destructa idololatria, christianitatem fundaverunt, religionem plantaverunt, ordinem et officium in divinis cultibus agendis [Col. 0022A] ostenderunt, et sanguine suo Ecclesias dedicavere, vestra diligentia non ignoret; quantam concordiam cum Romana urbe Hispania in religione et ordine divini officii habuisse, satis patet. Postea eos ad amplectendum in Hispania Romanum ritum adhortatur; et licet indicet Hispanicum officium vesania Priscillianistarum pollutum, Arianorum perfidia depravatum, ac demum invadentibus Saracenis diminutum, haec verba nullo modo evertunt antea protata; nam cura sanctorum Isidori, Ildephonsi, Juliani et aliorum Hispaniae Patrum, omni labe, si qua inerat, fuit purgatum officium, suaeque integritati et puritati restitutum, ut testatur Felix, loquens de sancto Juliano, cui congruit officium Romanum hujus sancti ex eodem Felice depromptum.

[Col. 0022B] Ipsimet Romani pontifices, postmodum de sinceritate officii certiores effecti, illud iteratis diplomatibus confirmarunt; nam Julius II, anno 1508, ad preces cardinalis Ximenii officium roboravit, his verbis: Antiquissimum et magnae devotionis . . . Nos igitur qui ex debito pastoralis officii divini cultus augmentum sinceris exoptamus affectibus . . . . omnia et singula in dictis litteris contenta auctoritate apostolica tenore praesentium approbamus, et confirmamus. Et anno 1512 alia bulla officium Mozarabicum communivit; quae adeo diserta atque expressa sedis apostolicae approbatio (ut inquit Pinius) obstruere debet omnium ora, ut nemo post illam contra restauratum officii Mozarabici usum, ejusque ministrorum fundationem, [Col. 0022C] vel hiscere audeat; ob hoc Paulus III aemulum aliquem actorum Ximenii desideravit, qui sacra Mozarabum volumina rursus evulgaret; cujus vota nos adimplere curamus.

In Actis sanctorum, tom. VI Julii, tract. praevio, num. 10, de beato Jacobo apostolo, haec apponuntur verba: Sequitur ut apostolus ille sacros liturgiae ritus ibidem designarit, imo etiam, quantum per commemorationis tempus licuit, tradiderit et confirmaverit, id quod circa rem praesentem a sarcto Petro acceperat. Et ibidem, num. 6: Operam quoque suam fortasse eo contulerit sanctus Paulus. Id ipsum aperte constat ex decretali Innocentii I.

Ipse doctor egregius, a quo praesens officium, ut diximus, nomenclaturam accepit, lib. II Offic., cap. [Col. 0022D] 15, ait: Ordo autem missae et orationum quibus oblata a Deo sacrificia consecrantur primum a sancto Petro est institutus; cujus celebrationem uno eodemque modo universus peragit orbis. Perpende, obsecro, Isidori sententiam. Si ejus tempore uno eodemque modo sacram liturgiam universus peragebat orbis, abs dubio Patres Hispaniae ordine antiquo Romano sacrificium celebrabant, in nullo a sede Romana discrepantes; alioquin non uno eodemque modo appellaret. O miseranda Arabum ingluvies, quae non solum quasdam pretiosissimas sacrorum Codicum reliquias fere absumpsisti, sed alias dono Dei praeservatas magna caligine involutas reliquisti! intendens obruere sacras basilicas, eas devastare, civitates depopulari, et nostri ritus memoriam abolere, [Col. 0023A] dubitationis et disceptationis materiem criticis neotericis ministrasti!

Perierunt sane multa Isidori opera; sed non omnia depascere potuit illa saevities. Interierunt magna ex parte Juliani episcopi Toletani scripta; sed ejus apologia pro tribus substantiis ad suae orthodoxae doctrinae ostensionem posteris intacta remansit. Pariter opera Eugenii II, episcopi Toletani, versibus et soluta oratione; Montani epistolae; et alia nonnulla Gothorum Patrum ante Maurorum irruptionem monumenta, eorum facundiam, congruentiorem sensum, in interpretandis Scripturis uniformitatem, et sedi apostolicae reverentiam satis ostendunt. Etiam tempore Mahumeticae captivitatis litteras sub optimis magistris nonnulli didicerunt, fidei praeceptis imbuti pro [Col. 0023B] patulo docebant, et coram regibus profitebantur, ut accidit beato Eulogio electo episcopo Toletano, qui non solum sua apologia martyrum constantiam defendit, sed eorum Acta suo Memoriali illustravit, gentilicum furorem non pertimescens, suoque sanguine firmans id quod corde credebat ad justitiam, et ore confitebatur ad salutem.

Nostrum institutum majori perspicuitate elucidemus. Non asserimus Gothicum ritum quinque prioribus Ecclesiae saeculis eumdem in omnibus sacris precibus fuisse cum Romano; sed origine, et quoad substantiam, ut innuit card. Bona (Lib. I Rerum liturg., cap. 7, num. 5), videlicet sacrificium iisdem partibus substantialibus constasse, consecratione, oblatione, et sumptione, licet accidentalis ordo precum [Col. 0023C] tam in Italia quam in Hispania tractu temporis fuerit immutatus. Nec immoramur in sustinenda opinione Cajetani Cenni, qui, loquens de missa quae tempore sancti Isidori in Hispania celebrabatur, ita ait (Tom. I, diss. VII, num. 10): Plane ejus simillima, quam divus Petrus instituit; quod si admodum diversa esse videtur a Romana antiqua, ecquis an nesciat a Leone, Gelasio, Gregorio ad eam formam perductam esse, quae hodie obtinet? De Hispana vero secus est: Nullum quippe ex trium pontificum Sacramentariis eam novit; sed quam prius missam a sancta sede accepit, hanc Hesperia nostra conservavit.

Sicut in naturalibus prius est nasci, postea crescere, et ultimo perfici; ita in sacris conficiendis prior ordo [Col. 0023D] ab apostolica sede natus, postea crevit, ac denique perfectus est. Gothicus ritus juxta Isidorum admodum similis Romano; loco enim superius citato inquit: Septem esse orationes sacrificii evangelica apostolicaque doctrina commendatas, et eumdem ritum in missa Mozarabica videmus hodie servari. In prima, quae dicitur MISSA, fit admonitio ad populum; in secunda, invocatio seu deprecatio ad Deum; in tertia, inscripta POST NOMINA, pro offerentibus exoratio; in quarta, ad pacem et unitatem; in quinta, contestatio seu illatio pro donis acceptis; in sexta POST PRIDIE conformitatem cum sacramento; et in septima, ad orationem Dominicam. Ex quibus cum cardinali Bona non leviter autumamus ritum in Africa et Galliis similem fuisse illi qui in Hispania Mozarabicus dictus est; et de Galliis perspicuum [Col. 0024A] est testimonium epistola Caroli Calvi, cujus verba affert cl. Mabillon, in tractatu de Liturgia; nam cum in regis praesentia peregissent sacrosanctum missae sacrificium quidam sacerdotes Hispani postquam Galli amplexati erant Ritum Romanum a temporibus Pipini, se vidisse ritum avorum suorum testatus est.

Quoad officium canonicum, seu Breviarium Isidorianum, priorum saeculorum penetralia non opus est perscrutari; neque ad comprobandam unitatem et conformitatem cum pervetusto Romano scrinia archiviorum evolvere; iisdem namque horis constat; et si auroram adjiciunt, id profecto primis Ecclesiae saeculis usitatum videmus, in quibus fideles ad primitias lucis Deo persolvendas, initio aurorae assurgebant. [Col. 0024B] Ad ordinem autem quod spectat, successu temporis varietas inducta conspicitur, partim a monachis descendens, partim propter devotionem augendam, quasi dicamus auctus, et locupletatus sacer ritus, et a summis pontificibus adoptatus.

Cum igitur in Psalterio Isidoriano commendatissimam versionem eterem Italicam habeamus, et aliunde in fine cujuslibet psalmi dicatur Gloria et honor Patri, et Filio, et Spiritui sancto, juxta articulum 14 concil. III Toletani, in fidei professione, et canone 15 concil. IV, praeside sancto Isidoro, dubitandi locus non est, usque ad tempora card. Ximenii integrum et absque ulla substantiali mutatione perdurasse; nec eam inducere posse festivitates desumptas a cardinali Ximenio ex ritu antiquo Toletano, cujus Missale [Col. 0024C] postea typis ediderunt cardinales Joannes de Tavera, et Martinez Siliceo, ante correctionem Pii V.

Psalmorum usum cum cantu in principio, et, quando illi sunt longiores, cum pausa aliquoties circa medietatem (quod diapsalma vocabant, ut dictum est), aetate sancti Isidori fuisse, sicut apparebit in Psalterio, prout in autographo a nobis edito exstat, ipsemet sanctus doctor demonstrat (Lib. I de divin. Offic., cap. 1, ยง 1, de psalmis), his verbis: Propter carnales autem in Ecclesia, non propter spirituales consuetudo est instituta canendi; ut quia verbis non compunguntur, suavitate modulaminis moveantur . . . nam in ipsis (juxta Augustinum) dictis sanctis religiosius et ardentius moventur animi nostri ad flammam pietatis cum cantatur, [Col. 0024D] quam si non cantetur. Omnes enim affectus nostri (rursus Isidorus) pro sonorum diversitate, vel novitate, nescio qua occulta familiaritate excitantur magis, cum suavi et artificiosa voce cantatur.

Hymnorum mentionem facit sanctus doctor in sequenti ยง, primos eorum compositores recensens, Hilarium scilicet episcopum Pictaviensem eloquentia conspicuum, et Ambrosium Mediolanensem, quem virum magnae gloriae in Christo vocat, clarissimum doctorem in Ecclesia, et in hujusmodi carminum compositione copiosum; atque inde, ex ejus nomine, hymni Ambrosiani appellantur; et ejus celebritatis devotio primum in Ecclesia Mediolanensi, postea per totius Occidentis Ecclesias observatur. Nunc igitur lectorem exoramus, ut oculos ad hymnos praesentis ritus Isidoriani [Col. 0025A] convertat, et eosdem, quos sanctus Isidorus refert recitari comperiet; et si alii inveniuntur, a Prudentio Hispano, qui floruit saeculo IV, fuerunt compositi.

In sancti Jacobi hymno undecim apostoli tantummodo enumerantur, et silentio auctor, sive exscriptor (quod verisimilius est), Judam Thaddaeum praeterit: videsis prologum expositionis in Apocalypsim sancti Beati Liebanensis, nuper a R. P. Florezio in lucem editae, lib. II; nec statim expavescas, sed potius antiquitatem mirare; nam licet card. Ximenius in corpore hymni hunc defectum suppleverit addendo sanctum Thaddaeum, similiterque Pater Florezius in margine adnotaverit haec verba: Praetermissus Judas Thaddaeus; tamen, si conjecturis fas est, ignorantiae, nimiae pietati, [Col. 0025B] et exscriptoris vitio tempore Mahumeticae captivitatis debes vertere, non auctoris; ille enim, errore captus, timuit ubi non erat timor, ne sanctus Judas cum traditore confunderetur.

In praefato Psalterio mici pro mihi, macina pro machina semper scribitur; aliquoties b pro v, vel e contra, Josep pro Joseph; Asap pro Asaph, tropeum pro trophaeum, et alia his simillima, praetermittendo aspirationem litterae h, reperies; et hoc evidens est signum Gothicae pronuntiationis et scripturae; lingua etenim vernacula illorum gutturalis magna cum difficultate Latino ingenuo sermoni assuefiebat; et ob hoc rudes exscriptores pervetusti ritus memorata verba apposuerunt, ut videre est in aliis ejusdem aetatis Codicibus; et ne offendiculum sacerdotibus Mozarabicis [Col. 0025C] remaneret, correcta sunt in Psalterio praefata verba.

Hucusque omnes studiosi solemnitates, seu sanctorum festivitates, quas Patres Gothici celebrabant, avidissime scire cupiebant; ex ipso enim Breviario a card. Ximenio typis exarato decerpere non poterant; ibi invenitur, ut diximus, festum sanctissimi Corporis Christi saeculo XIII ab Urbano IV, ad abolendum Berengarii errorem institutum; inibi in festivitatibus per annum plures in communi sanctorum reperiuntur sancti de quibus tempore Gothorum nullatenus officium fiebat; imo quidam post multa saecula floruerunt; nunc autem ex pervetustis nostris Codicibus manuscriptis secernuntur festivitates, de quibus tempore [Col. 0025D] Gothorum, seu paulo ante Maurorum invasionem agebatur; facilique negotio percallebunt id quod optabant: nam hymni in corpore Breviarii et post cantica appositi vetustati ritus omnes congruunt; nec ullus, ut exstat in Codice, est praetermissus; et ne repetitio fastidium generet, quando hymni sunt in corpore Breviarii, fit remissio ad propriam festivitatem; nam licet in quibusdam verbis discrepet Editio card. Ximenii a nostro Codice Ms., cum in modico appareat discrimen, non est justa causa praefatos hymnos corrigendi.

Non leve ad asserendam nostri Codicis vetustatem argumentum insurgit ex numero et ordine horarum canonicarum ad quas aptatur hymnus, et priorum Ecclesiae saeculorum nobis speciem referunt; primo [Col. 0026A] etenim in calce nostri Codicis non solum horas matutinas et laudum invenies, sed etiam hymnos ad primam noctis vigiliam; ad galli cantum, quod erat circa medium noctis, et pullorum cantum, quod erat circa exsurgentem auroram; hunc secundum, ut a galli cantu mediae noctis discernerent hymnum pullorum cantus appellabant.

Insuper his addebant alias horas, ut duodecim diei in sacris hymnis transigerent juxta illam Domini nostri Jesu Christi sententiam: Nonne duodecim sunt horae diei? et aliam parabolam vineae, ad quam excolendam operarios conduxit non solum ad horam nonam, sed etiam ad decimam et undecimam, ut ministri Domini meditarentur in lege ejus die ac nocte, et cultui divino vacarent. Ob hanc rationem perleges [Col. 0026B] hymnos ad galli cantum circa mediam noctem, ad pullorum cantum circa initium surgentis aurorae, ad primam Jam lucis orto sidere, ad tertiam circa horam diei nonam, ad quartam circa horam decimam, ad sextam circa duodecimam, ad septimam circa horam secundam vesperis, ad nonam circa tertiam, ad decimam circa quartam, ad undecimam circa quintam, ad duodecimam circa sextam, ad vesperas circa solis occasum. Ante completorium etiam hymnus cum precibus recitabatur; et denique ad completorium ante somnum, ad lectumque parati habitationes aqua benedicta aspergebant, Deumque deprecabantur, ut procul recederent noctium phantasmata, cum pace dormirent, corpora ne polluerentur, et evigilarent cum Christo.

[Col. 0026C] Perpende, quaeso, hanc diei noctisque sacram distributionem: cum horis canonicis confer, quas post saeculum VI fideles observabant; perscrutare monachorum Orientis consuetudinem, nec non per antiquas monasterii Lirinensis, et aliorum constitutiones; et cum in nostro Gothico ritt. videris, apage omnem anxietatem de ejus veneranda canitie. Potuerunt sane temporum injuria quaedam membranacea folia deperire; potuit Maurorum saevities et barbaries per multa Gothorum monumenta delere; exscriptorum ignorantia Latini sermonis menda admiscere potuit; sed nullo modo abolere potuerunt nostrum Codicem manuscriptum aureum, ex quo tanquam ex ungue conjicitur antiquitas nostri ritus Isidoriani, adhuc dominationis [Col. 0026D] Arabicae tempore transcripti, hodiernum usque in diem exstantis.

Nonnulli, errore decepti, concilia Toletana temporibus Gothorum celebrata potius comitia regia quam concilia fuisse dixerunt: eo nixi fundamento, quia saepius cum juramentum fidelitatis regibus electis praestabatur, tum quia multoties de regni gubernatione cum rege et proceribus agebatur; jam quoniam reges et magnates cum Patribus subscribebant; jam quia tomum regium ante initium synodi offerebant; jam denique quoniam decretum de confirmatione concilii apponebant. Sed nihil horum tam sacris Patrum Gothorum coetibus, aut sacrae eorum liturgiae adversatur, praecipue cum centum et septuaginta sex canones e conciliis Toletanis, et sancto Isidore [Col. 0027A] desumptos, a Gratiano collectos palam edoceri Ecclesia Romana permiserit, eis auctoritatem suam impertiverit, et suos fecerit; aliunde cum in Ecclesia novum non sit in Patrum synodis ex voluntate principum sacris admiscere quasdam publicas ordinationes, hae praesertim locum habebant in electionibus regum Gothorum, ut episcoporum exemplo caeteri vassalli principibus libentius et facilius obedirent, riteque factam electionem tuto et pro patulo faterentur; idemque in antiquis Pontificalibus et Capitularibus Caroli Magni videmus.

In hujus rei evidens argumentum ea erat inter sacerdotium et imperium concordia, ut statuta et sacrae preces miro foedere utramque potestatem copularent; ideo hymni in ordinatione et natalitio regis, [Col. 0027B] de profectione exercitus, qui usque in reversionem diebus litaniarum dicendus est, item pro varia clade, vetustissimi sunt, Gothorum proprii; nec ullus qui eos legerit inficias ibit; et ne ambigendi relinqueretur occasio, typis illos excudimus. Utinam Alphonsus Ortizius sic fecisset, ut omnis nebula dubietatis dispareret.

Quam plurimum desudat ingenium P. Florezii in vindicandis quatuor versibus hymni sancti Tyrsi mentionem facientibus episcopi Cixillae. Pro certo supponit eos in vetustioribus Mss. Toletanis reperiri; et ne quis in posterum decipiatur, animavertimus in nostris Mss. (quorum saepe meminimus) nullatenus illa inveniri verba:

[Col. 0027C] Templum hoc, Domine, Cixilla condidit,
Dignam hic habeat sortem;
In caetera cum summis civibus cantica praecinat,
Gaudens perpetuis saeculis omnibus.
Ex hoc vinculo lector solutus non eget alio testimonio, ut nostri ritus veritatem astruat; et quamvis cardinalis Baronius hunc sanctum Tyrsum assignet ad diem 24 Januarii, ut videre est in notis ad Martyrologium hujus diei, nihilominus in nostro Ms. et officio Gothico obtinet locum in die 28 praedicti mensis, quo etiam fit mentio sancti Leucii mart., ejusdem sancti Tyrsi in passione socii, ut apparet ex hymno.

Versati in lectione operum sancti Isidori, ibi testimonium ejus sapientiae invenient, et omne dubium erga nostrum ritum et omnigenam ejus eruditionem [Col. 0027D] evanescet: de artibus liberalibus ut sapientior neotericus egit, et de officiis ecclesiasticis juxta aurea prima Romanorum saecula; idemmet ut vicarius apostolicus concil. nationali Toletano IV praesedit; et his egregiis factis incredibile est eloquentiae flumen in omnes non diffudisse, praesertim circa sacram liturgiam et divina officia ordinanda.

In autographo manuscripto, quod prae oculis habemus ad Editionem hujus Breviarii, signa non obscura hujus rei apparent; indigitabimus aliqua, ut caeterorum similitudo cum ritu vere et merito Isidoriano nuncupato possit cognosci. Sic primum ad denotandum paragraphum, ut res a rebus quae in connexo concurrunt separentur, haec nota [Figure: 1Kb] apponitur a sancto Isidoro, cap. 20; denotat enim diversitatem [Col. 0028A] sermonis; et eamdemmet in nostro autographo Ms. ad divisionem tractatus, seu ante initium numeri psalmorum, invenies.

Alia conspicitur nota hujuscemodi figurae [Figure: 1Kb] , quam denominat Phietro, quae ponitur ad denotandam sollicitudinem ubi aliquid obscuritatis est; et eadem ipsa aliquando modica mutatione in nostro autographo Ms. ponitur.

Cantus absque clave et lineis hodierno tempore inusitatus, sic in nostro autographo apparet solis constans musicae punctis, quae distinctim et aperte juxta Isidorum dignoscebantur in tribus partibus musicae, scilicet harmonica, rythmica, et metrica. Quod ad harmonicam pertinet, haec ad omnes qui voce propria canunt ex animo et ardore motum facit, et [Col. 0028B] ex motu sonum: Tonus autem secundum Isidorum lib. III Etymol., cap. 22, est acuta enuntiatio vocis, harmoniae differentia et quantitas, quae in vocis accentu vel tenore consistit; cujus genera in quindecim partes musici diviserunt, ex quibus hyperlydius novissimus et acutissimus, hypodorius omnium gravissimus est. Cantus est igitur inflexio vocis juxta regulas a sancto Isidoro positas; nam sonus directus est, et sonus praecedit cantum.

Non latebat sanctum doctorem inter voces suaves et pingues differentia; mirifice enim definit vocem acutam, tenuem, altam, duram, asperam, caecam, vinnolatam et perfectam, quae est alta, suavis, et clara: alta, ut in sublime sufficiat; clara, ut aures impleat, et suavis, ut audientium animis blandiatur.

[Col. 0028C] Ad dignoscendos musicos numeros quasdam regulas arithmeticas affert sanctus Isidorus, quae peritissimo in musices arte hodie arridebunt. Numeros (ait lib. cit., cap. 23) secundum musicam ita quaeres. Positis extremis, ut puta 6 et 12, vides quot monadibus superetur 6 a 12, et est 6 monadibus; ducis per quadratum, sexies seni faciunt 36. Conjungis extrema illa prima 6 ac 12, simul efficiunt 18. Partiris 36 per 18, efficitur dipondius. Hos jungis cum summa minore, scilicet 6, erunt 8, et erit medium inter 6 et 12. Propterea quod 8 superant 6 duabus monadibus, id est, tertia de sex, et superantur 8 a 12 quatuor monadibus tertia portione. Qua parte ergo superat, eadem superatur. Quid ultra fatescimus, si lectoribus patet via [Col. 0028D] ut rimentur sententias Isidori?

Concordia operum sancti Isidori cum hoc nostro Breviario maxime elucet in inscriptione lectionis Ecclesiastici, quae in Breviario hanc epigraphem habet: Lectio lib. Ecclesiastici Salomonis; et cum apud omnes constet librum Ecclesiastici a Jesu filio Sirach Hierosolymita, non vero a Salomone fuisse compositum, statim difficultas insurgit: quomodo sic in Breviario indigitatur. Ad quod respondet sanctus Isidorus, lib. Prooemiorum Veteris Testam., ยง De Ecclesiastico: Propter nimiam sensus similitudinem et eloquii parilitatem Salomonis titulo praenotatur.

Nos abs re immorabimur ulterius in propugnanda antiquitate Isidoriani ritus, ex conformitate, quae cernitur in Psalterio juxta veterem Italam versionem, [Col. 0029A] quibusdam verbis mutuatis a translatione sancti Hieronymi, ex notis ad exarandos characteres, ex cantu et modulatione, cujus tibi specimen praebemus, ex similitudine liturgiae, et officii Gallicani editi a Patre Blanchini, et a Pinio illustrati, praecipue ex orationibus Breviarii, in quibus levis diversitas inter Codices Veronenses et nostros animadvertitur; et denique ex simplicitate verborum hymnorum Ambrosii, et aliorum Patrum prout ab ipsis prodierunt.

Nemo sensatus sanctum Ambrosium, politioribus litteris inibutum, grammatices et poetices praecepta percalluisse negabit; et cum viderit aliquis hymnos ab hoc clarissimo doctore compositos inconcinnatos, non mensurae astrictos, intelligat id multis de causis accidisse. Primo, quia non tam regulas quam sententias, [Col. 0029B] ut ait de seipso Augustinus, servare intendit; secundo, exscriptorum culpa et neglectu, qui de uno in alium transfundentes, et augentes errores, faciem et auctoris sensum penitus deturpant et immutant; ita ut sequentibus saeculis nec scopum sermonis auspicari liceat, nec conjicere sensum. Tribuant igitur noxam prudentes critici voragini blattarum, notariorum mendis, ignorantiae traductorum, aliisque calami et preli defectibus, et mirentur ad nos ut exstant pervenisse.

Exemplis res clarior fiet. Septuaginta interpretes, ut aiunt, unus seorsim ab alio, sive uno in loco, sive in dissitis, a Ptolomaeo Philadelpho positi; libros sacros illis traditos in Graecum quasi miraculo verterunt: magna cura, solertia et sollicitudine in bibliotheca [Col. 0029C] imperatoria servatos, neminem latet; de Judaeorum et Christianorum in exemplaribus ad litteram assequendis studio ambigere non licet; et tamen postea prodiere in Oriente tot fereque innumerabiles versiones Origenis, Hieronymi, Aquilae, Theodotionis, et incognitorum cum rabbinorum, tum Latinorum, ut synodus Tridentina opinandi licentiam cohibere judicarit, et textum juxta Vulgatam authenticum declarare.

Nostra aetate inter expositores et theologos disceptatur an illa verba, Et tres sunt qui testimonium dant in coelo, Pater, Verbum, et Spiritus sanctus, sint necne in corpore vel in nota marginali Epist. I, cap. V, sancti Joannis; nam in quibusdam Bibliis in corpore, in aliis in margine apponuntur; similiter, an inscriptio [Col. 0029D] Symboli sancti Athanasii sit revera hujus sancti Patris in totum, vel in partem; an canticum Te Deum laudamus merito Ambrosio et Augustino ascribatur, et alia simillima. Si igitur haec a Patribus et doctoribus transcripta in trutinam post tot transacta saecula reducuntur, quid miramur menda et inversiones clausularum et orationum in officio Gothico inveniri, partim tempore Mahumeticae dominationis, partim immediate post ipsam excussam transcripto?

Sanctus Isidorus Breviarii Gothici non est unicus auctor, nec uno tempore liturgia quam in Missali cernimus Isidoriano instituta; ordo quoque in horis canonicis persolvendis non uno ictu fuit perpolitus, sed tractu temporis Gothici Patres et doctores partim antiquum Romanum ritum retinuere; partim ex Ambrosio [Col. 0030A] et aliis Italiae doctoribus decerpsere, partimque de suo addidere; nam cum facultas cuilibet episcopo ad divini cultus ordinationem tribueretur, liberum erat insignioribus Ecclesiae praelatis orationes componere, et preces ordinare.

Ecclesia Romana plurima desumpsisse ex aliis orbis Ecclesiis fateri non dedignatur. Idemmet Gregorius Magnus detractoribus respondit non solum in ordine missae ex Ecclesia Graeca quaedam delibasse, ut trinam Graecam repetitionem Kyrie eleison, Christe eleison, Kyrie eleison, nec non Sanctus, Sanctus, Sanctus, quae illis Graecorum Agios, Agios, Agios respondent, sed etiam ex Ecclesiis Mediolanensi, Hispanica et Gallicana. Et dum Augustino, Anglorum episcopo, rescripsit, optionem assumendi ordinem e qualibet [Col. 0030B] Ecclesia sive Gallicana, sive Romana, eidem indulsit.

Litaniae, seu Rogationes majores, a sancto Mamerto, Viennensi episcopo, fuerunt institutae; hymni fere omnes sunt compositi a beato Ambrosio, Hilario, Prudentio, et aliis privatis doctoribus; Commemoratio omnium defunctorum a sancto Odilone Cluniacensi abbate die 2 Novembris inducta; et tamen haec omnia Ecclesia Romana merito adoptavit.

In Symbolo quod in Ecclesia canitur, processionem Spiritus sancti a Patre et Filio per illa verba, Qui a Patre Filioque procedit, primo a Patribus in conc. III Toletano solemniter fuisse conclamatam, omnes ultro fatentur; et admodum verisimile est Romanam Ecclesiam, dum decrevit ut in fine cujusque [Col. 0030C] psalmi diceretur Gloria Patri, etc., secutam fuisse Patrum Hispanorum consuetudinem in concilio IV Toletano stabilitam, ut semper in terminatione psalmorum pronuntiarentur verba Apocalypsis Gloria et honor, etc. Et si sanctus Damasus Hispanus fuit auctor, majorem vim habebit nostra assertio.

Latini a Graecis quasdam festivitates, et simul Graeci a Latinis, sunt mutuati, quin ob hoc uniuscujusque Ecclesiae officium confundatur, aut antiquitati liturgiae Romanae, vel sanctorum Gregorii Mag. Joannis Chrysost., vel Isidori, aliquid detrahatur.

Signa denique non aequivoca revelemus queis nostrum Gothicum ritum nullatenus immutatum exhibemus. Primum: Psalterium typis editum est eisdem verbis quibus invenitur exaratum in pervetusto Codice [Col. 0030D] Gothico Toletano. Secundum, orationes de tempore per anni circulum, paucis verbis exceptis, cum ritu Veronensi et aliis Gothicis congruunt, ut Blanchinum et Pinium legentibus perspicuum fiet. Tertium, ordo in precibus, et denique omnia in Breviario Isidoriano apposita, cum decretis concil. IV Toletani conveniunt.

Loca sancti Isidori de divinis Officiis iterum perscrutemur, et luce meridiana clarius hunc nostrum ritum Gothicum aspiciemus. Libro I de eccl. Offic., cap. 5, loquendo de psalmis, asserit: Psalterium cantilenarum suavium ab Ecclesia frequentari, quo facilius animi ad compunctionem flectantur. En melodia, quae usque hodie in nostra Ecclesia Toletana, ut cantus Gothici exuviae. in quibusdam versiculis et responsoriis [Col. 0031A] retinetur, assignato cantus melodici magistro, eum puerulos edocente, cum et haec praxis jam in aliis Ecclesiis quae cantum Gregorianum sunt in omnibus amplexatae sit oblitterata.

Transeamus ad alia sancti Isidori testimonia. Cum cap. 10, de lectionibus, prius, ut ab auditoribus lectiones percipiantur, silentium commendet, haec apponit verba: Ideo et diaconus clara voce silentium admonet. En verba quae diaconus ante lectiones in ritu Mozarabico multoties repetit hoc modo: Silentium facite, quae, ni fallor, in recentiore ordine Romano non perlegimus.

Cap. 11, de libris Testamentorum pro certo supponit pronuntiari, et cantari lectiones ex utroque Testamento, Veteri et Novo; et hoc quidem in sacrificio [Col. 0031B] missae secundum ritum Gothicum adamussim servatur; nam prima Epistola de Veteri, et secunda de Novo Testamento desumitur.

Tandem, ut alia praetereamus, cap. 13, de laudibus, hoc est alleluia, seu lauda, ut sacerdotes Mozarabici vocant, ait sanctus doctor: In Africanis regionibus non omni tempore, sed tantum Dominicis diebus, et quinquaginta post Resurrectionem ALLELUIA cantatur pro significatione futurae Resurrectionis et laetitiae; verum apud nos, secundum antiquam Hispaniarum traditionem, praeter dies jejuniorum, vel Quadragesimae, omni tempore canitur ALLELUIA; scriptum est enim: SEMPER LAUS EJUS IN ORE MEO. En fundamentum et ratio quare Mozarabici etiam in missa defunctorum canunt alleluia, quod tot ante retro saeculis in Ecclesia [Col. 0031C] Romana in desuetudinem abiit.

In canticis mss. hujus nostri Breviarii animadverte a cantico LVIII usque ad ultimum exclusive, et postquam adnotatur liber sacrae Scripturae e quo desumptum est, apponi hanc notam in primo: XVIII. Praeceptum; in sequenti: XXXV. In tuo, et in margine hoc signum [Figure: 1Kb] , quod in nostris Mss. significat matutinum; ut indicarent lectoribus cantica laudibus praefinita, et simul antiphonas psalmis respondentes: videsis haec verba praeceptum, in tuo, esse principium antiphonarum quae praecedunt psalmos; idemque accidit in canticis.

Sabbato Dominicae tertiae Quadragesimae, ad horam [Col. 0031D] tertiae, assignatur lectio desumpta ex cap. XXIV Prov.; et in illo vers.: Septies cadit justus, adjicitur verbum in die, quod non reperies in Vulgata, aut alia translatione Bibliorum.

Feria 5 ante Pentecosten prima ad nonam oratio clarissime videtur deducta ex sancto Aug. ad illa verba psalm. LXXI: Suscipiant montes pacem, et colles justitiam; quae verba ita interpretatur sanctus doctor, tract. I super Evang. sancti Joan.: Montes excelsae animae sunt, colles parvulae animae sunt. Sed ideo montes excipiunt pacem, ut colles possint excipere justitiam. Quae est justitia, quam colles excipiunt? fides . . . . Non autem exciperent minores animae fidem, nisi majores animae, quae montes dictae sunt, ab ipsa sapientia illustrarentur, ut possint parvulis trajicere [Col. 0032A] quod possint parvuli capere, et vivere ex fide colles, quia montes pacem suscipiunt.

En quomodo oratio Breviarii Gothici mirabili brevitate praefatam expositionem complectitur: Suscipiant montes, inquit, pacem . . . . . qui primordiali radio inlustrati sunt fidei, ut ex sublimitate sanctorum descendat justitia collium; et si percurreris officium Gothicum Isidorianum, auctoritatibus sancti Augustini refertum invenies.

In officio mortuorum hujus nostri Breviarii Gothici ponuntur preces cum superscriptione Abicidaria, et antea Psalmi David, absque numeratione, sed solum insequendo litteras abecedarii, ita ut sub unoquoque inscripto psalmo tantum inveniantur versiculi [Col. 0032B] incipientes sub una eademque littera, desumendo eos ex toto Psalterio Davidico; exempli causa, primus psalmus mortuorum incipit: Eripe animam meam ab impio, et caeteri versiculi sub eadem littera E incipiunt; secundus psalmus incipit: Usquequo exaltabitur, et cum littera U prosequuntur omnes versiculi. Totum hoc conforme est compositioni psalmi adversus Donatistas ab Augustino facti sub litteris abecedarii; et ob hoc nuncupatur psalmus abecedarius, licet in Editione cardinalis Ximenii, et in praesenti, ne longiores fierent, quidam versiculi non comprehendantur sub una littera.

Ex duobus libris sancti Isidori de Origine officiorum, plurima desumpsit Babanus Maurus; et Patres in Aquisgranensi synodo coacti, cum sibi regulam [Col. 0032C] canonicorum scribendam sumpsissent, cernentes valde utiles et accommodatos libros sancti Isidori de Officiis, ad reformandos et instruendos viros, in suam illam regulam fere eos transcripserunt; propterea Isidorum clero, et monachis non tantum in Hispaniis, sed aliis provinciis normam praescripsisse, tuto asserimus.

Ex his omnibus liquet Breviarium Mozarabicum a cardinali Ximenio secundum regulam beati Isidori recte inscriptum fuisse; hic enim sanctus Doctor, licet auctor ritus non fuisset, sicut nec Gregorius Magnus cantus Gregoriani, tamen a correctoribus et ordinatoribus nomenclaturam sumpsere; nec Dionysius Exiguus fuit primus computator cursus anni solaris et lunaris ad Paschatis celebrationem; nec Gratianus [Col. 0032D] primus fuit canonum compilator; nec Baronius primus Annalium ecclesiasticorum scriptor; et jure sibi talia nomina vindicavere, cum propter suas lucubrationes majori studio elaboratas, tum ob majorem ordinem et materiae dispositionem: pariter noster Isidorus, licet non primus liturgiae Gothicae institutor, nec horarum canonicarum auctor, fuit saltem utriusque ordinator et corrector.

Indulgeat, quaeso, prudentissimus lector temporum injuriae, vicissitudini rerum, varietati dominorum Hispaniae: et placido vultu perleget variantes lectiones, quibus historici premuntur, et liturgici innodantur, ut ad scopum veritatis pervenire valeant.

Solertia ad praesentem editionem nobis praestita parum [Col. 0033A] profuisset, si aliorum consilio et opera non levaremur; scito ergo nec sumptui nec labori pepercisse: Toleti coegimus coetum sapientum virorum dignitatum et canonicorum hujus nostrae sanctae Ecclesiae; Matritique alios valde probatos viros consuluimus, [Col. 0034A] de quibus unus praecipue invigilavit in cavendis typographicis mendis.

Si tot tantisque pervigiliis adhuc, perspicacissime lector, in aliquo offenderis, ne antevertas judicium, nisi prius proprio intuitu autographa rimeris. Vale.




[Col. 0033]
CANTUS EUGENIANI SEU MELODICI EXPLANATIO FACTA A DIVO HIERONYMO ROMERO, SANCTAE ECCLESIAE TOLETANAE HISPANIARUM PRIMATIS PORTIONARIO, ET CANTUS MELODICI MAGISTRO.
[Figure: [Music] 7Kb]

[Col. 0033B] Apud omnes constat systema maximum, immutabile diatonicum, seu Pythagoricum et perfectum, apud veteres celebre, Nortem fuisse seu Polum, quo omnis cantus ecclesiasticus directus est, et ordinatus. Quindecim chordis constabat, quas in quinque partiebantur tetrachordos, quibus ordinabant suas compositiones tam harmonicas et regulatas, sicut nos ordinamus nostras. Finales chordae tonorum eaedem erant ac quae a neotericis observantur; regulare uniuscujusque toni saeculorum idem respective cum eo quo ad praesens utimur; denique quidquid ad perfectam cujusque toni compositionem desideratur, in praefato systemate sive a Pythagora, sive ab Orpheo, sive ab alio auctore, cujus disquisitio non est nostri instituti, excogitato, inveniebatur; imo contendere cum quibusdam possemus, psalmorum tonos ab ipso rege Davide descendere; sed sat sit dicere Ecclesiam caute semper custodisse tonum; nam si nos claves et signa ad cognitionem et processum in cantoriis habemus, veteres etiam suo modo clavem habebant, et [Col. 0033C] infallibile signum, quo tanta firmitate canebant ut nos, quibus accedit signa claves esse universales.

Ad majorem comprobationem adverte, litteram, super quam textus procedit, esse psalmum; omnem psalmum cantari sub saeculorum illi assignato; praeterea saeculorum nostro textui assignatum abs dubio esse sexti toni; aliunde sextus tonus stabilem habet sedem suam in signo F; chordae, seu voces ex eo procedentes, hodie a nobis per proprietatem bemol cantantur, et a veteribus per tertium tetrachordum; igitur cum hic tam diatonicus sit, et naturalis quando cantoriam regit, sicut quando haec regitur a signo G, inficiandum non est, attentis omnibus circumstantiis, genuinam esse intelligentiam appositam textui, et non eam quae a caeteris signis resultat.

Objicies, primo, plures cantorias carere saeculorum, et ob hoc dignosci non valere; sed si sedulo perpendas modum quo quilibet tonus in suo diapason secundum suas majores et minores species procedit, [Col. 0033D] facillime invenies quod optaveras.

Objicies, secundo, difficillimum et fere impossibile esse dignoscere varios et diversos modos characterum quibus suas cantorias annotabant veteres. Sed considera in rei veritate variationem quoad substantiam non esse, quia certe primus tonus perfectus erit, si omnem suum diapason cantoria adimpleat, quocunque modo, vel quibuscunque characteribus adnotata sit, seu descripta. Ut ergo eam dignoscere possis, scrutare si suus finalis est in D [Col. 0034B] et fiet, examinatis ascensu, descensu, clausulis principalibus, et intermediis, quod non tironibus, sed peritioribus in cantu veteri et moderno licebit.

Objicies, tertio: Apud omnes cantores notum est figuras, seu notas plani seu simplicis cantus, nec augeri, nec diminui posse, ut ex ejus constat definitione; et cum in textu superius posito diminutas videamus, arte et regula carere videtur. Verum ut hanc difficultatem enodes, animadverte cantum planum non semper simplicem esse, sed multoties mistum, ut accidit in hymnis, sequentiis, et aliis quae in ecclesia canuntur, et simile in nostro textu contingit; nam cantu misto persaepe utebantur Gothici cantores.

Objicies, quarto, ingressum et saeculorum nostro textui sexti toni esse assignatum; sed omnis adnotatio saeculorum fit planis figuris, et nostra illis caret; igitur est arbitraria. Ad hoc respondeo: Licet figurae nostri textus planae typis oculis non appareant, ut hodie appingi solent, revera tamen sunt, [Col. 0034C] et omne saeculorum subjacet litterae, et secundum dictionum longitudinem aut brevitatem littera auget aut diminuit illud.

Ut nullus tibi remaneat scrupulus, has tibi regulas appono.

REGULA PRIMA. Mozarabicus seu Gothicus cantus semper est mistus, regiturque sub consideratione temporis, sive mensurae binariae, praeter hymnos, qui sunt sub ternaria mensura: et ad pleniorem intelligentiam aspice signa textus superius assignati.

REG. II. Omnes figurae solutae, licet diverso modo adpunctae, ut in num. 1 et 2, semibreves sunt, et uniuscujusque valor unum est tempus, seu mensura.

REG. III. Figurae aliis duabus aut quatuor ligatae ejus valorem diminuunt et dimidiant ita ut duae ligatae unam semibrevem componant. Hoc patet in nostro textu, ubi num. 3, 4, 6 et 7, et in litteris M et [Col. 0034D] Q, ea tantummodo differentia quae cernitur in num. 4, ubi ligat quatuor aequales figuras, quocunque modo sit locata; et licet figurae litterarum M et Q alias quatuor figuras singulae ligent, intelligendum est duas priores minimas, et alias duas semibreves esse. Hoc apertius intelligitur sequenti exemplo. Quando nos hodie in tempore minori figuras duabus semibrevibus aequaliter ligatas videmus, valorem duplicatum eis damus.

REG. IV. Figura quae est sub num. 12 brevis est, [Col. 0035A] primo quia ibi mediat versus; secundo; ut ibi requies aliquantula fiat ad prosequendum cantum. Ultima figura, quae est sub littera Q, etiam brevis est, quia in ea finitur opus.

Hucusque dicta ex percelebri musico didici; ibi namque in suo Mappa de omnibus figuris musicis antiquis tam organicis quam planis a saeculo salvationis nostrae secundo agitur usque ad saeculum XV inclusive; et si adhuc animus tuus vacillat, Historiam cantus musici a R. P. Joanne Baptista Martini elaboratam perlege: pag. 398, tabula 5, quosdam tonos figuris, seu punctis similibus nostris exaratos invenies.

His accedit, me a puerulo instructum fuisse regulis cantus non solum plani et figurati, sed etiam Eugeniani, seu melodici, ut vocant, qui usque ad nostram aetatem in hac alma Toletana Ecclesia Hispaniarum primate perdurat, ita ut alternatim cum cantu Gregoriano mirabili consonantia permisceatur.

[Col. 0035B] Cantus hic a suo auctore sancto Eugenio tertio [Col. 0036A] archiepiscopo Toletano temporibus regum Gothorum Eugenianus appellatur: hic etenim sanctus Pater, in arte musica peritissimus, cantum hujus ecclesiae coordinavit, et ipsemet infantulos erudiebat, ut Gothorum Patrum historia et antiquae icones significant. Revera cantus Eugenianus sub systemate maximo erat fundatus, et Gothicum denominamus, quia non solum usque ad invasionem Saracenorum, sed etiam tempore eorum dominationis, licet corruptus, permansit: ob id jure haereditario haec Ecclesia Toletana cantum Gothicum et ejus intellectum in perpetuum sibi vindicavit, et sancti Pii V decreto Missali apposito, cantum Toletanum per universam Hispaniam retineri indulsit, motus precibus nostri catholici regis Philippi II.

Cantus Eugenianus, quem nunc melodicum appellamus, duplicis modi est, glossae simplicis, et duplicis: glossa duplici utimur ad omnes festivitates per annum; glossa simplici ad ferias, responsoria, et tractus. Exemplo res clarior fiet. En glossa [Col. 0036B] duplex in graduali ad missam sanctorum apostolorum Petri et Pauli.


[Col. 0035] In festo sanctorum apostolorum Petri et Pauli, ad missam. GRADUALE.
[Figure: [Music] 10Kb]

Glossa simplex super eumdem textum.
[Figure: [Music] 9Kb]

[Col. 0035B] Ut majori qua possit perfectione canatur, observandum [Col. 0035C] est primo circinum, seu mensuram brevem, sed non multo praecipitem esse debere; secundo omnia quae tibi exhibentur sub ambabus glossis exsequi debere ligata: verum nunquam punctum aliquod feries, quia melodiam tolles. Tertio trinita, quae assignatur his litteris tri, non debere plus temporis perdurare quam valor figurae super quam posita [Col. 0036B] sunt, sive cum punctulo sit, sive absque illo perduraret. [Col. 0036C] Quarto nusquam in puncti alicujus glossa, nec in atomo a punctuatione discedes, quia in hoc exstat praefati cantus harmonicum melos.

Qui de expositione textus, sive de glossa cantus Eugeniani dubius sit, ad hanc Ecclesiam Toletanam accedat, et post tot transacta saecula memoriam ejus retineri mirabitur.



[BREVIARIUM.]




[Col. 0037]
KALENDARIUM GOTHICUM.


JANUARIUS. Habet dies XXXI, luna XXX. Nox habet horas XVI, dies vero VIII. Jam prima dies estis, et septima fine minetur.
[Col. 0037]
Aureus numer. 	Kal.
iij A 	1 CIRCUMCISIO DOMINI. Sex capparum. +
b IV 	2 Officium jejuniorum Kalendarum Januarii observatur his tribus diebus.
xj c III 	3
d II 	4
xix e Non. 	5 Vigilia.
viij f VIII 	6 Epiphania Domini. Sex capparum.
g VII 	7 Juliani et Basilissae vel comitum ejus. Quatuor capparum.
xvj A VI 	8
v b V 	9
c IV 	10
xviij d III 	11
ij e II 	12
f Idus. 	13 OCTAVA EPIPHANIAE. Quatuor capparum. Sanctorum Quadraginta martyrum. Novem lectionum.
x g XIX 	14 Kalandas Februarii.
A XVIII 	15
xviij b XVII 	16
vij c XVI 	17
d XV 	18
xv e XIV 	19 Sebastiani et ejus comitum. Sex capparum.
iv f XIII 	20 Agnetis et Emerentianae virginum. Novem lectionum.
g XII 	21 Fructuosi Augurii et Eulogii. Novem lectionum.
vij A XI 	22 Vincentii martyris. Quatuor capparum.
j b X 	23
c IX 	24
ix d VIII 	25 Babilae episcopi, et trium puerorum. Novem lectionum.
e VII 	26
xvij f VI 	27
vj g V 	28 Tyrsi martyris. Novem lectionum.
A IV 	29
xiv b III 	30
iij c II 	31



FEBRUARIUS. Habet dies XXVIII, luna XXVII. Nox habet horas XIV, dies vero X. Ast Februarii quarta est, praecedat tertia finem.
d VI
Aureus numer. 	
d Kal. 	1
xj e IV 	2 PURIFICATIO SANCTAE MARIAE. Sex capparum.
xix f III 	3
viij g II 	4
A Non. 	5 Agathae virginis et martyris. Sex capparum.
xvj b VIII 	6
v c VII 	7 Dorotheae virginis et martyris. Sex capparum.
[Col. 0038]
8
xiij e V 	9
ij f IV 	10
g III 	11
x A II 	12 Eulaliae virginis Barchinonensis Novem lectionum.
b Idus. 	13
xviij c XVI 	14 Kalendas Martii
vij d XV 	15 Sol in piscibus.
e XIV 	16
xv f XIII 	17
iv g XII 	18
A XI 	19
xij b X 	20
j c IX 	21
d VIII 	22 Cathedra sancti Petri. Sex capparum.
ix e VII 	23
f VI 	24 MATHIAE apostoli. Sex capparum.
xvij g V 	25
vj A IV 	26
b III 	27
xiv c II 	28

Locus bissexti in anno bissextili quacumque die evenerit festum sancti Mathiae in tali jejunetur vigilia ejus, et in sequenti die celebretur, et servetur festum; et si Sabbato evenerit, ipso Sabbato celebretur et jejunetur vigilia ejus, et servetur in sequenti die Dominico.



MARTIUS. Habet dies XXXI, luna XXX. Nox habet horas XII, dies vero XII
Aureus numer. 	Kal.
iij d 	1
e VI 	2
xj f V 	3 Hemeterii et Celedonii martyrum. Quatuor capparum.
g IV 	4
xix A III 	5
viij b II 	6
c Non. 	7
xvj d VIII 	8
v e VII 	9
f VI 	10
xiij g 	11
ij A IV 	12
v b III 	13
x c II 	14
d Idus. 	15
xviij e XVII 	16 Kalendas Aprilis.
vij f XVI 	17
g XV 	18
xv A XIV 	19
iv b XIII 	20
c XII 	21
xij d XI 	22
j e X 	23
f IX 	24
ix g VIII 	25
A VII 	26
xvij b VI 	27
vj c V 	28
d IV 	29
xiv e III 	30
iij f II 	31



APRILIS. Habet dies XXX, luna XXIX. Nox habet horas X, dies vero XIV.
[Col. 0039]
Aureus Numer. 	
g Kal. 	1
xj A IV 	2
b III 	3
xix c II 	4
viij d Non. 	5
xvj e VIII 	6
v f VII 	7
g VI 	8
xiij A V 	9
ij b IV 	10
c III 	11
x d II 	12
e Idus. 	13
xviij f XVIII 	14 Kalendas Maii.
vij g XVII 	15
A XVI 	16 Sanctae Engratiae, vel decem et octo martyrum.
xv b XV 	17
iv c XIV 	18
d XIII 	19
xij e XII 	20
j f XI 	21
g X 	22
ix A IX 	23
b VIII 	24
xvij c VII 	25
vj d VI 	26
e V 	27
xiv f IV 	28
iij g III 	29
A II 	30



MAIUS. Habet dies XXXI, luna XXX. Nox habet horas VIII, dies vero XVI.
Aureus numer. 	
xj b Kal. 	1 Torquati et comitum ejus episcoporum. Novem lectionum.
c VI 	2 Felicis diaconi Hispalensis. Novem lectionum.
xix d V 	3 Inventio sanctae crucis. Sex capparum.
viij e IV 	4
f III 	5
xvj g II 	6
v A Non. 	7
b VIII 	8
xiij c VII 	9
ij d VI 	10
e V 	11
x f IV 	12
g III 	13
xviij A II 	14
vij b Idus. 	15
c XVII 	16 Kalendas Junii.
xv d XVI 	17
iv e XV 	18
f XIV 	19
xij g XIII 	20 Sanctorum Cyriaci et Paulae martyrum.
j A XII 	21
b XI 	22
ix c X 	23
d IX 	24
xvij e VIII 	25
vj f VII 	26
g VI 	27
xiv A V 	28
iij b IV 	29
c III 	30
xj d II 	31



JUNIUS. Habet dies XXX, luna XXIX. Nox habet horas VI, dies vero XVIII.
[Col. 0040]
Aureus numer. 	
e Kal. 	1
xix f IV 	2
viij g III 	3
xvj A II 	4
v b Non. 	5
c VIII 	6
xiij d VII 	7
ij e VI 	8
f V 	9
x g IV 	10
A III 	11
xviij b II 	12
vij c Idus. 	13
d XVIII 	14 Kalendas Julii.
xv e XVII 	15
iv f XVI 	16
g XV 	17 Adriani atque Nataliae. Novem lectionum.
xij A XIV 	18
j b XIII 	19 Gervasii et Protasii martyrum Novem lectionum.
c XII 	20
ix d XI 	21
e X 	22
xvij f IX 	23 Dominica pro adventu sancti Joannis Baptistae.
vj g VIII 	24 Nativitas sancti Joannis Baptistae. Sex capparum.
A VII 	25
xiv b VI 	26
iij c V 	27 Sancti Zoili martyris.
d IV 	28
xj e III 	29 Apostolorum Petri et Pauli. Sex capparum.
f II 	30



JULIUS. Habet dies XXXI, luna XXX. Nox habet horas VIII, dies vero XVI.
xiv d VII
Aureus numer. 	
xix g Kal. 	1
viij A VI 	2
b V 	3
xvj c IV 	4
v d III 	5
e II 	6
xiij f Non. 	7
ij g VIII 	8
A VII 	9
x b VI 	10
c V 	11
xviij d IV 	12 Sanctae Martianae Virginis. Novem lectionum.
vij e III 	13
f II 	14
xv g Idus. 	15
iv A XVII 	16 Kal. Augusti. Justae et Rufinae virginum et martyrum. Quatuor capparum.
b XVI 	17
xij c XV 	18
j d XIV 	19
e XIII 	20
ix f XII 	21 Sperati vel comitum ejus. Novem lectionum.
g XI 	22
xvij A X 	23
x b IX 	24 Christinae virginis et martyris. Novem lectionum.
c VIII 	25 Christophori et comitum ejus martyrum. Novem lectionum.
[Col. 0041]
26
iij e VI 	27
f V 	28
xj g IV 	29
xix A III 	30 Sancti Cucufati martyris.
b II 	31



AUGUSTUS. Habet dies XXXI, luna XXX. Nox habet horas x, dies vero XIV.
Aureus numer. 	Kal.
viij c 	1 Felicis martyris. Novem lectionum.
xvj d IV 	2
v e III 	3
f II 	4
xiij g Non. 	5
ij A VIII 	6 Sanctorum Justi et Pastoris martyrum.
b VII 	7
x c VI 	8
d V 	9
xviij e IV 	10 Sancti Laurentii martyris. Sex capparum.
vij f III 	11
g II 	12
xv A Idus. 	13 Hippolyti martyris. Quatuor capparum.
iv b XIX 	14 Kalendas Septembris.
c XVIII 	15 ASSUMPTIO SANCTAE MARIAE. Sex capparum.
xij d XVII 	16
j e XVI 	17
f XV 	18
ix g XIV 	19
A XIII 	20
xvij b XII 	21
vj c XI 	22
d X 	23
xiv e IX 	24 Bartholomaei apostoli. Sex capparum.
iij f VIII 	25 Genesii martyris. Novem lectionum.
g VII 	26 Gerontii episcopi. Novem lectionum.
xj A VI 	27
xix b V 	28 Augustini episcopi et doctoris. Sex capparum.
c IV 	29
viij d III 	30
e II 	31



SEPTEMBER. Habet dies XXX, luna XXIX. Nox habet horas XII, dies vero XII.
xij f XVII
Aureus numer. 	Kal.
xvj f 	1
v g IV 	2
A III 	3
xiij b II 	4
ij c Non. 	5
d VIII 	6
x e VII 	7
f VI 	8
xviij g V 	9
vii A IV 	10 Officium jejuniorum Kalendarum Septembrium ante festum sancti Cypriani observatur his tribus diebus.
b III 	11
xv c II 	12
iv d Idus. 	13 Kalendas Octobris. Cypriani. Novem lectionum.
e XVIII 	14
[Col. 0042]
15 Euphemiae virginis et martyris. Novem lectionum.
j g XVI 	16
A XV 	17
ix b XIV 	18
c XIII 	19
xvij d XII 	20 Matthaei apostoli. Sex capparum.
vj e XI 	21
f X 	22
xiv g IX 	23 Decollatio sancti Joannis Baptistae. Sex capparum.
iij A VIII 	24
b VII 	25
xj c VI 	26
xix d V 	27
e IV 	28 Michaelis archangeli. Sex capparum.
viij f III 	29 Hieronymi presbyteri et confessoris. Sex capparum.
g II 	30



OCTOBER. Habet dies XXXI, luna XXX. Nox habet horas XIV, dies vero X.
Aureus numer. 	
xvj A Kal. 	1 Sanctorum Verissimi, Maximae et Juliae, martyrum.
v b VI 	2
xiij c V 	3
ij d IV 	4
e III 	5
x f II 	6
g Non. 	7
xviij A VIII 	8
vij b VII 	9
c VI 	10
xv d V 	11
iv e IV 	12
f III 	13 Sanctorum Fausti, Januarii et Martialis, martyrum.
xij g II 	14
j A Idus. 	15
b XVII 	16 Kalendas Novembris.
ix c XVI 	17 Sanctorum Cosmae et Damiani martyrum.
d XV 	18 Lucae Evangelistae. Sex capparum.
xvij e XIV 	19
xj f XIII 	20
g XII 	21
xiv A XI 	22
iij b X 	23 Servandi et Germani martyrum. Novem lectionum.
c IX 	24
xj d VIII 	25
xix e VII 	26
f VI 	27 Vincentii, et Sabillae, et Chrystetae, martyrum. Sex capparum.
viij g V 	28 Apostolorum Simonis et Judae. Sex capparum.
A IV 	29
xvj b III 	30 Sancti Marceli matyris.
v c II 	31



NOVEMBER. Habet dies XXX, luna XXIX. Nox habet horas XIV, dies vero X.
xviij c VII
Aureus numer. 	
d Kal. 	1
xiij e IV 	2
ij f III 	3
g II 	4
x A Non. 	5
b VIII 	6
[Col. 0043]
7 Officium jejuniorum Kalendarum Novembrium ante festum sancti Martini observatur his tribus diebus.
vij d VI 	8
e V 	9
xv f IV 	10
iv g III 	11 Martini episcopi et confessoris. Sex capparum.
A II 	12 Aemiliani abbatis. Novem lectionum.
xij b Idus. 	13
j c XVIII 	14 Kalendas Decembris.
d XVII 	15
ix e XVI 	16
f XV 	17 Aciscli et Victoriae martyrum. Novem lectionum.
xvij g XIV 	18 Sancti Romani martyris.
vj A XIII 	19 Sancti Crispini episcopi et confessoris. Novem lectionum.
b XII 	20
xiv c XI 	21
iij d X 	22 Caeciliae virginis et martyris. Sex capparum.
e IX 	23 Clementis papae et martyris. Sex capparum.
xj f VIII 	24
xix g VII 	25
A VI 	26
viij b V 	27
c IV 	28
xvj d III 	29 Saturnini martyris. Sex capparum.
v e II 	30 Sancti Andreae apostoli. Sex capparum.



DECEMBER. Habet dies XXXI, luna XXX. Nox habet horas XVI, dies vero VIII.
A III
Aureus numer. 	
xiij f Kal. 	1
ij g IV 	2
[Col. 0044]
3
x b II 	4 Barbarae virginis et martyris. Sex capparum.
c Non. 	5
xviij d VIIJ 	6 Sancti Nicolai episcopi et confessoris. Quatuor capparum.
vij e VII 	7
f VI 	8
xv g V 	9 Leocadiae virginis. Sex capparum.
iv A IV 	10 Eulaliae virginis et martyris. Novem lectionum.
b III 	11
xij c II 	12 Eugeniae virginis et martyris.
j d Idus. 	13
e XIX 	14 Kalendas Januarii. Justi et Abundi martyrum. Novem lectionum.
ix f XVIII 	15
g XVII 	16
xvij A XVI 	17
vj b XV 	18 ANNUNTIATIO SANCTAE MARIAE VIRCINIS. Sex capparum.
c XIV 	19
xiv d XIII 	20
iij e XII 	21 Thomae Apostoli. Sex capparum.
xj f XI 	22
g X 	23
xix A IX 	24
b VIII 	25 Nativitas Domini nostri Jesu Christi. Sex capparum.
viij c VII 	26 Stephani martyris. Sex capparum.
d VI 	27 Joannis apostoli et evangelistae. Sex capparum.
xvj e V 	28 Sanctorum Innocentum. Sex capparum.
v f IV 	29 Jacobi fratris Domini. Sex capparum.
g III 	30 Jacobi fratris Joannis apostoli et evangelistae. Sex capparum.
xiij A II 	31 Columbae virginis. Novem lectionum.





[Col. 0043]
REGULA.

[Col. 0043A] Incipiunt Horae canendae vel recitandae secundum REGULAM Maximi Doctoris Hispaniae Beatissimi Isidori, ac egregii confessoris Ildephonsi Toletani Praesulis magistri, non pro ut antiqui ea Regula fruebantur simpliciter, sed secundum quid: nam antiquitus duodecim erant Horae assuetae in die, ut in Libris antiquis ostenditur; praeter quaedam alia, quibus ipsi Antiqui utebantur in nocte, scilicet in principio noctis, et ante lectum, et in aequinoctio sive in medio noctis, et in surrectione lecti; quae quidem apud modernos abjecta, et resecta sunt: sed eo modo, quod moderni eam prosequuntur, et exercent, prout in processu patebit. Et quia pauci sunt, qui Ordinem ipsarum Horarum custodire, et ordinare sciant propter negligentiam, et multorum incuriam; [Col. 0043B] eo quod non curant nisi de redditibus Ecclesiae recipiendis; et quia plura bona aedificia de facili corruunt post multum temporis lapsum, nisi sibi remedium adhibeatur: idcirco quidam imperitus Clericus et indignus, considerans istud Opus Sanctum ac plenissime devotum, et a tanto Praesule divina mente gratia editum, ne evanescat, sed in memoriam hominum redeat, tactus motu et instinctu pietatis, ad gloriam et laudem Trinitatis, [Col. 0044A] et Jesu, et Mariae Matris, et honorem Summi Praedicti Confessoris, et ad illuminationem praesentium Clericorum, et futurorum, juxta suae scientiae paupertatem, et sui intellectus imbecillitatem, Divino auxilio invocato, eoque praefulgenti, hanc Normam, prout sequitur, condere laboravit, et de littera Gothica hunc Codicem transtulit, et reportavit



REGULA SEQUITUR TALIS.

Dies, sive sit Festivalis, sive privata, semper Horae incipiunt in Vesperis, ante diem; et initium, sive principium fit per invocationem Jesu Christi, Oratione Dominica praecedente, submissa voce sic dicendo: Kyrie eleison, Christe eleison, Kyrie eleison. Pater noster. Et alta voce: In nomine Domini nostri Jesu Christi [Col. 0044B] lumen cum pace. R\. a circunstantibus. Deo gratias: et Presbyter dicit: Dominus sit semper vobiscum. R\. Et cum Spiritu tuo. Et Ordo Vesperorum, sive sit Festum, sive non, sequitur per hunc modum: Primo dicitur Psalmus, sive Vespertinum, quod idem est; quo finito, Presbyter dicit: Dominus sit semper vobiscum; R\. Et cum. Et statim dicitur Sonus, si sit Festum; quia dies Feriatis caret Sono: nisi in tempore [Col. 0045A] Resurrectionis, qui propter solemnitatem dicitur: Quo finito; Dominus sit semper, ut supra, et immediate dicitur una Antiphona sine Alleluia, cum Versiculo sibi adjuncto, et cum Gloria Patri ut inferius in suo loco patebit; Iterum, Dominus sit semper, etc. Et continuo dicitur alia Antiphona, cum Alleluia, quae Lauda dicitur, cum Versiculo sibi adjuncto, et Gloria Patri: quibus peractis, sequitur Hymnus: Ipso finito, sequitur Deprecatio, seu Supplicatio, etc. Oremus Redemptorem; Statim sequitur Capitula, oratione Dominica succedente, scilicet: Pater noster. Et ne nos. Sed libera. A malo nos libera, et dicatur, ut scriptum est in ordinatione Horarum. Et statim sequitur Benedictio, antecedendo: Humiliate vos benedictioni: et continuo sequitur Lauda cum Versiculo sibi [Col. 0045B] adjuncto, et Gloria: Qua peracta, debet dici una Oratio de Matutinis, quamcumque recitans voluerit, excepta prima, quae jungitur Matutinario, quae numquam mutatur de suo proprio loco; Et statim fiunt Commemorationes, quae sunt in consuetudine, vel accidunt de novo. Et scias, quod in Vesperis debes tu, vel quicumque voluerit istam Regulam, vel Officium hujus Regulae exercere, in modum praedictum procedere. Licet plura sint Vespertina, Soni, Antiphonae, et Laudes in ordinatione historiarum, non debet dici nisi unum Vespertinum vel Psalmum, quod idem est, et una Lauda. Antiphona est, quae dicitur sine Alleluia; et Lauda, quae cum Alleluia dicitur: Et hoc intelligitur in Festivitatibus, quae non habent Proprietates; quia in illis, quae habent, oportet ita dicere, sicut ibi ordinatum est; [Col. 0045C] quia aliquae Festivitates sunt, quae excedunt istum modum in Antiphonis, et Orationibus. In Matutinis similiter est incipiendum, ut in Vesperis: et sequitur Matutinarium, et psalmus, Miserere mei Deus, cum Oratione sibi juncta, et tres Antiphonae, cum suis Orationibus, statim sequitur: R\. in aliquibus Festivitatibus cum Oratione, scilicet solemnibus; postea Canticum; postea Benedictio; postea Sonus; postea Laudes: Statim sequitur Prophetia; et continuo Hymnus; et inde sequitur Supplicatio, scilicet, Oremus Redemptorem: postea Capitula, postea Lauda, quae dicitur in fine Vesperorum: et statim dicitur Benedictio, quae in Vespera dicta fuit; et statim fiunt Commemorationes, quae sunt in consuetudine: nisi sint solemnes Festivitates. [Col. 0046A] Et Vesperis finitis, dicitur: Vespere, mane, et meridie, cum sua Oratione; et in Matutinum, Ad annuntiandum mane, cum Oratione sequente: et in Completoriis, Custodi nos, Domine, ut pupillam oculi, cum Oratione sibi juncta: et sic implentur praedictae Horae, exceptis Dominicis diebus quia in principio Matutinorum alia est ordinatio; quia dicta oratione Dominica, et In nomine Domini nostri Jesu Christi, etc., incipimus et dicimus Hymnum, Aeterne rerum Conditor, cum sua Oratione sequente; Et statim sequuntur tres Psalmi, scilicet: Domine, quid multiplicati sunt? Miserere mei, Deus, secundum, et Miserere mei LVI, cum suis Antiphonis; et inde Oratione quae sequitur; et inde omnia alia, ut in aliis Matutinis. Et si in diebus Dominicis principalibus, qui quasi historiales habentur, utpote in [Col. 0046B] Adventu, vel in Quadragesima, vel in talibus quae mutari non possunt, aliquod Festum evenerit, mutetur Festum, et alia die sequenti celebretur. Et si forte sequenti die aliud Festum magis solemne evenerit, de eo dicatur: et proximiori die privato celebretur aliud. Et si illud Festum, de quo praesenti celebratur, valentius sive majoris solemnitatis fuerit, quam illud de quo debet fieri celebratio de isto principali Festo dicantur Vesperae: ita quod Lauda ultima, cum Oratione Matutinali, sit de Festo futuro celebrando, vel de eo, quod sequenti die debet celebrari. Et si talia Festa evenerint, quae habent Octavarium secundum Regulam Gregorianam, utpote Festum Sanctae Mariae, et Sancti Joannis, et Apostolorum Petri et Pauli, et similium, ob reverentiam ipsorum, diebus privatis interpositis, de [Col. 0046C] solemnitatibus illis Horas celebrare oportet; licet non ita solemniter; praeterquam in Octava die. Et si in illa die Octavarii fuerit aliquod Festum, dicatur de Octavario in praecedenti die. Et si forte in una die duo Festa aequalia, vel quasi, evenerint, ut sunt Festum Philippi et Jacobi, Festum Sancti Torquati, vel similia; Festum, de quo habetur Proprietas, debet celebrari, nisi fuerit Vocatio illius Festi in illa Ecclesia; quia illud debet solemnizari, de quo habetur Vocatio; et in sequenti, de alio. Et si Dominicis diebus concurrentibus, Festum evenerit, praetermittatur dies Dominicus; quia satis habebit locum per annum, et Festum ipsa die celebretur. Item de Jejuniis in suis locis videbis.




[Col. 0047]
IN NOMINE PATRIS, ET FILII, ET SPIRITUS SANCTI. AMEN. INCIPIT BREVIARIUM AD DEBITE PERSOLVENDUM DIVINUM OFFICIUM SECUNDUM REGULAM BEATISSIMI ISIDORI ARCHIEPISCOPI HISPALENSIS. (C)



1 IN DOMINICO PRIMO ADVENTUS DOMINI.
[Col. 0047A]


Ad Vesperos.

Incipiat Presbyter cum signo crucis.

In nomine Domini nostri Jesu Christi lumen cum pace. R\. Deo gratias.

Dicat Presbyter. Dominus sit semper vobiscum. R\. Et cum spiritu tuo.

Isto ordine incipiantur omnia officia, excepto de defunctis.

Lauda. A solis ortu usque ad occasum, P. Laudabile nomen Domini. V\. Sit nomen Domini benedictum, amodo, et usque in aeternum. P. Laudabile nomen Domini.

[Col. 0047B] Oratio. Deus, cujus nomen est benedictum a solis ortu usque ad occasum, reple cor nostrum scientia, et ori nostro tuae laudis officia deputa: ut, sicut omne per aevum debito honore benedicetis, ita ab ortu solis usque ad occasum consono cunctorum ore lauderis. R\. Amen.

Per misericordiam tuam, Deus noster, qui es benedictus, et vivis, et omnia regis in saecula saeculorum. R\. Amen.

Dicat Presbyter. Dominus sit semper vobiscum. R\. Et cum spiritu tuo.

Et nota, quod in fine omnium Orationum debet semper dici modo supradicto.

Sono. Venite, exultemus Domino: jubilemus Deo salutari nostro. V\. Praeoccupemus faciem Dei in [Col. 0047C] confessione, et in psalmis. P. Jubilemus Deo.

Dicat Presbyter. Dominus sit semper vobiscum. R\. Et cum.

Antiphona. Alleluia. Audite, populi omnes, quia Dominus egrediens de loco suo, descendet, conculcans extrema terrae. V\. Audite haec omnes gentes: auribus percipite, qui habitatis orbem. P. Quia Dominus egrediens. V\. Gloria, et honor Patri, et Filio, [Col. 0048A] et Spiritui Sancto in saecula saeculorum. Amen. P. Et descendet, conculcans.

Dicat Presbyter. Dominus sit semper vobiscum. R\. Et cum, etc.

Lauda. Alleluia. Mitte nobis auxilium de sancto: et de Sion tuere nos, Domine. P. In quacumque die invocaverimus te, alleluia, alleluia. V\. Laetabimur in salutari tuo: et in nomine Dei nostri magnificabimur. P. Et de Sion tuere nos, Domine. V\. Gloria, et honor, etc. P. In quacumque die invocaverimus.


Hymnus.


   Christi caterva clamitet
Rerum parenti proximas,
Quas esse sentit, gratias,
[Col. 0048B] Laudesque promat maximas.

   Vatum poli oracula
Perfecit olim tradita,
Cum nos redemit unicus
Factoris orbis Filius.

   Verbum profectum, proditum
Tulit reatum criminum;
Sumensque nostrum pulverem,
Mortis peremit principem.

   A matre natus tempore;
2 Sed sempiternus a Patre.
Duabus in substantiis
Persona sola est numinis.

   Venit Deus factus homo,
Nitescat ut cultu novo,
[Col. 0048C] Renatus in nato Deo,
Factus novus verus homo.

   Natalis hinc ob gaudium
Ovans trophoeo, gentium
Renata plebs per gratiam,
Haec festa praebet annua.

   Adventus hic solemnibus
Votis feratur omnibus,
[Col. 0049A] Quos sustinere convenit,
Tanti Dei gloriam.

   Secundus ut cum coeperit,
Orbemque terror presserit;
Succurrat haec humillima
Susceptoris dignitas.

   Deo Patri sit gloria,
Ejusque soli Filio,
Cum Spiritu Paraclito,
In sempiterna saecula.
Respondeat Chorus. Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nos gratia adventus sui propitius justificare dignetur. R\. Praesta aeterne omnipotens [Col. 0049B] Deus.

Dicat Presbyter. Kyrie eleison. R\. Christe eleison. Kyrie eleison.

Notandum est, quod post Supplicationem debent dici isti Kyrie eleison, ut supra dictum est.

Capitula. Audivimus, Christe; confitemur, et credimus, quod de sinu Patris egrediens, veneris, ut carnis nostrae vestibulo cingereris; liberaturus, scilicet susceptae incarnationis mysterio, quod perierat naturae vitiatae contagio. Fac nos, praenuntiata adventus tui gaudia, promptissima surrectionis devotione excipere: ut, quia tu e loco patrio secretoque progrediens salvaturus homines, humanitus properasti ad publicum; nos e loco criminis exeuntes, [Col. 0049C] munditiores concitum divinitatis tuae prospectemus excursum: ut extrema vitae nostrae, nullius discriminis conculcatione involvens; sic provoces terrore justitiae, ut solita justifices pietate.

Pater noster, qui es in coelis. R\. Amen. Sanctificetur nomen tuum. R\. Amen. Adveniat regnum tuum. R\. Amen. Fiat voluntas tua, sicut in coelo, et in terra. R\. Amen. Panem nostrum quotidianum da nobis hodie. R\. Quia Deus es. Et dimitte nobis debita nostra, sicut, et nos dimittimus debitoribus nostris. R\. Amen. Et ne nos inducas in tentationem. R\. Sed libera nos a malo.

Dicat Presbyter.

Liberati a malo, confirmati semper in bono tibi [Col. 0049D] servire mereamur Deo, ac Domino nostro. Pone, Domine, finem peccatis nostris: da gaudium tribulatis: praebe redemptionem captivis: sanitatem infirmis: requiemque defunctis. Concede pacem et securitatem in omnibus diebus nostris: frange audaciam inimicorum nostrorum: exaudi, Deus, orationem servorum tuorum omnium fidelium christianorum in hoc die, et in omni tempore. Per Dominum nostrum Jesum Christum Filium tuum, qui tecum vivit et regnat in unitate Spiritus Sancti Deus per omnia semper saecula saeculorum. R\. Amen.

Dicat Presbyter. Humiliate vos ad benedictionem.

Dominus sit semper vobiscum. R\. Et cum spiritu tuo.

Notandum est, quod quotiescumque venerit Liberati [Col. 0050A] a malo, debet dici, sicut hic dictum est supra, usque ubi dicit: Benedictio.

Dicat Presbyter.

Benedictio. Christus Dominus, qui ad redemptionem nostram venit, non mutatione loci, sed veritate hominis assumpti; clarificandos nos attollat in gloriam regni. R\. Amen. Atque idem ad redimendum veniens, redemptos nos a malis omnibus servet. R\. Amen. Et quoniam ipse humiliatus iniquitatem nostram abstulit; ipse gloriosus beatitudinis nobis praemia donet. R\. Amen. Per misericordiam ipsius Dei nostri, qui est benedictus, et vivit, et omnia regit in saecula saeculorum. R\. Amen.

Dicat Presbyter. Dominus sit semper vobiscum. R\. Et cum.

[Col. 0050B] Et nota, quod in fine omnium Benedictionum debet dici modo supra dicto.

Lauda. Qui sedes super cherubim appare. P. Veni, et salva nos, Domine. Alleluia. V\. Qui regis Israel, intende: qui deducis, velut ovem, Joseph. P. Veni, et salva. V\. Gloria, et honor Patri, et Filio, et Spiritui Sancto in saecula saeculorum. Amen.

P. Veni, et salva nos.

3 Oratio. Deus, Dei Filius, cujus in aeternum permanet nomen; quique unum te esse innotescens Deum ac Dominum, per susceptae incarnationis mysterium venisti in regem, ut redimeres saeculum: da nobis, ita fervere hujus mysterio pietatis, ut per haec evadamus muscipulam deceptoris: ut, qui Adventus tui gaudia diffuso ore praecinimus, salvatos nos, cum [Col. 0050C] ad judicium veneris, te judice, gratulemur. R\. Amen. Per misericordiam.

In nomine Domini nostri Jesu Christi perficiamus cum pace: R\. Deo gratias.

Sequens Commemoratio debet dici in fine omnium Vesperorum per totum annum.

Lauda. Vespere, et mane, et meridie. P. Te laudamus, Domine.

Oratio. Domine, Deus omnipotens, qui vespere, et mane, et meridie unum diem vocari jussisti; et, ut sol agnosceret occasum suum, imperasti; aperi, quaesumus, tenebras cordium nostrorum, ut, te radiante, cognoscamus te Deum verum et lumen aeternum. R\. Amen.

[Col. 0050D] Per misericordiam tuam.

Dicat Presbyter. In nomine Domini nostri Jesu Christi perficiamus cum pace. R\. Deo gratias.

Notandum, quod in fine omnium Horarum semper debet dici. In nomine Domini, ut hic supra.



Ad Matutinum.


Hymnus.


   Aeterne rerum Conditor,
Noctem diemque qui regis,
Et temporum das tempora,
Ut alleves fastidium.

   Praeco diei jam sonat
Noctis profundae pervigil:
Nocturna lux viantibus,
A nocte noctem segregans.

   [Col. 0051A] Hoc excitatus lucifer
Solvit polum caligine;
Hoc omnis errorum chorus
Viam nocendi deserit.

   Hoc nauta vires colligit
Pontique mitescunt freta:
Hoc ipsa petra Ecclesiae
Canente, culpam diluit.

   Surgamus, ergo strenue,
Gallus jacentes excitat,
Et somnolentos increpat,
Gallus negantes arguit.

   Gallo canente spes redit,
Aegris salus refunditur.
Mucro latronis conditur,
[Col. 0051B] Lapsis fides revertitur.

   Jesu labentes respice,
Et nos videndo corrige:
Si respicis, lapsi stabunt,
Fletuque culpa solvitur.

   Tu lux, refulge sensibus,
Mentisque somnum discute:
Te nostra vox primum sonet,
Et ore psallamus tibi.

   Gloria Patri ingenito,
Gloria Unigenito,
Una cum Sancto Spiritu,
In sempiterna saecula.
   R\. Amen.

[Col. 0051C] Oratio. Aeternum te auctorem, et Conditorem rerumque omnium Dominum omnis lingua confitetur, et credit: tu enim in principio omnia fecisti: tu ipsa petra Ecclesiae, in qua culpas nostras deflentes diluimus: tu enim in principio labentes respice, et videndo nos corrige; ut nostra vox tibi semper insonet in atriis tuis, et resolvere mereamur tibi. Propter clementiam tuam petimus, ineffabilis Deus, ut super nos vigilet custodia tua semper angelica: et venientes ad lucem cum exultatione a tuo lumine in aeternum numquam discedamus: et electis tuis in aeterna gaudia perfrui mereamur. R\. Amen.

Per misericordiam tuam.

Antiphona. Domine quid multiplicati sunt qui tribulant me? tu autem, Domine, susceptor meus es. [Col. 0051D] Psalmus III.

Antiphona. Lava me, Domine, ab injustitia mea: et a peccato meo munda me. Psalmus L.

Antiphona. Lava me, Domine, ab injustitia mea: et a peccato meo munda me, Domine.

Antiphona. In te confidit anima mea: libera me, Domine. Psalmus LVI.

Antiphona. In te confidit anima mea: libera me, Domine.

Oratio. Domine Jesu Christe, qui credentes in te redimendo suscipis, et exaltando glorificas; plebem tuam ab injustitiae et peccatorum vinculis libera: veritatis et sapientiae tuae munere corda eorum locupleta; mentesque sanctifica: ut, sicut in coelo cum [Col. 0052A] Sanctis regnat gloria, sic et in nobis maneat salus et benedictio tua. R\. Amen.

Per misericordiam tuam.

4 Antiphona. Veniet Dominus in regem: super omnem terram erit Dominus unus, P. Et nomen ejus in aeternum manet. V\. Exultate Deo adjutori nostro: jubilate Deo Jacob. P. Et nomen. V\. Gloria, et honor Patri, etc. P. Et nomen.

Oratio. Deus, Dei Filius cujus in aeternum permanet. Require fol. 3.

Antiphona 2. Veniet ad locum sanctum Dominus, quem vos vultis; et Angelus testamenti, quem vos desideratis. P. Ecce veniet Dominus omnipotens. V\. Magnus Dominus noster, et magna virtus ejus: et sapientiae ejus non est numerus. P. Ecce veniet. [Col. 0052B] V\. Gloria, et honor, etc. P. Ecce veniet.

Oratio. Christe, Dei Filius, qui veniens ad locum uteri Virginalis, verus Angelus testamenti agnosceris: concede nobis, ut fides, qua incarnationis tuae gaudia diffuso ore concinimus, ab omni culpae nostrae nos debito expiet, cum iterum te ad judicium venturum viderimus. R\. Amen.

Per misericordiam tuam.

Antiphona 3. Veniet desideratus cunctis gentibus, P. Et videbit eum omnis oculus. V\. Deus manifeste veniet: Deus noster et non silebit. P. Et videbit. V\. Gloria, et honor Patri, etc. P. Et videbit.

Oratio. Desiderate cunctis gentibus o Christe, adveniens, salva populos tibimet confitentes: ut, qui [Col. 0052C] ad hoc praemium venisti, ut primum redimeres; ad hoc iterum venias: ut credentes tibi pro meritis non condemnes. R\. Amen.

Per misericordiam tuam.

R\. Veni, clementissime Domine: succurre jam, et parce fessis: jam miserando erige oppressos. Redemisti vivos: eripe captivos. Adventum tuum omnis creatura tua expectat. P. Dum hic es, absolve reos: et dum veneris, defende nos tuos. V\. Veni, Domine, et noli tardare: relaxa facinora plebi tuae, et revoca dispersos in terram suam. P. Dum hic es. V\. Gloria, et honor Patri. R\. Veni, clementissime Domine.

Oratio. Veni, clementissime Domine, veni; et praeroga libertatem oppressis: excita potentiam tuam; [Col. 0052D] et plebem posside conquisitam: dirige vineam, quam per virum plantasti dexterae tuae: et Filium hominis, quem confirmasti tibi, advocatum pro nobis exaudi: ut lachrymarum panis modum habeat in flagellis; potusque compunctionis nostrae vires non attenuet, sed et enutriat mentes. R\. Amen.

Per misericordiam tuam.


In Laudibus.

Ad Canticum. Audiat terra verba ex ore meo. Expectetur, sicut pluvia eloquium meum, et descendant, sicut ros verba mea.


Canticum Deuteronomii (Cap. XXXII).

Attende coelum, et loquar; * et audiat terra verba ex ore meo.

[Col. 0053A] Expectetur sicut pluvia eloquium meum, * et descendant sicut ros verba mea,

Sicut imber super gramen, * et sicut nix supra foenum.

Quia nomen Domini invocavi: * date magnitudinem Domino Deo nostro.

Deus, vera opera ejus, * et omnes viae ejus judicia:

Deus fidelis, in quo non est iniquitas, * justus et sanctus Dominus.

Peccaverunt ei non filii immaculati: * natio prava et perversa. Haec Domino retribuisti,

Haec plebs fatua et non sapiens? * nonne hic est ipse pater tuus, qui possedit te, et fecit, et creavit te?

[Col. 0053B] In mente habete dies saeculi, * intelligite annos nationis nationum:

Interroga Patrem tuum, et dicet tibi; * seniores tuos, et annuntiabunt tibi.

Cum dispartiret Excelsus gentes: * quemadmodum dispersit filios Adae,

Statuit terminos gentium * secundum numerum Angelorum Dei.

Facta est pars Domini, plebs Jacob: * funiculum hereditatis ejus Israel.

Sufficientem eum sibi fecit in terra deserta, * in siti caloris, ubi non erat aqua:

Circumivit eum, et erudivit eum, sicut pupillam oculi. * Quemadmodum aquila proteget nidum suum, desuper pullos suos sedens,

[Col. 0053C] Extendit alas suas, et assumpsit eos, * et suscepit eos super scapulas suas.

Dominus solus deducebat eos: * et non erat cum illo deus alienus.

Imposuit in fortitudines terrae * nascentias agrorum,

Suggerunt mel de petra, * et oleum de firmissima petra.

Butyrum bovum, et lac ovium cum adipe 5 agnorum et arietum, filiorum taurorum et hircorum cum adipe renum, * frumentum, et sanguinem uvae,

Bibit vinum. Et manducavit Jacob, * et saturatus est, et recalcitravit.

Dilectus: pinguis factus est, * et dilatatus est,

[Col. 0053D] Et derelinquit Deum, qui fecit eum, * et recessit a Deo salutari suo.

Et exacerbaverunt me in diis alienis, in abominationibus suis in iram concitaverunt me. * Et sacrificaverunt daemoniis, et non Deo,

Deos, quos non noverunt: * novi recentesque venerunt, quos nescierunt reges eorum.

Deum, qui te genuit, derelinquisti, * et oblitus es qui enutrivit te.

Vidit Deus, et zelatus est: * et exacerbatus est per iram filiorum suorum et filiarum.

Et dixit: Avertam faciem meam ab eis, * et ostendam quid erit eis in novissimo:

Quia natio perversa est: * filii, in quibus non est fides in ipsis.

[Col. 0054A] Ipsi in zelum concitaverunt me * et non in Deum,

In ira concitaverunt me * in idolis suis:

Et ego in ira concitabo eos, et non in gentem, * in gentem insensatam irritabo eos.

Quia ignis exarsit in ira mea, * et exardescit usque ad inferos deorsum:

Comedet terra nascentias agrorum, * et inflammant fundamenta montium.

Congeram in illis mala, * et sagittas meas consummabo in eis.

Tabescent fame, et esca avium erunt, * et tensio dorsus insanabilis eis;

Dentes bestiarum immittam in eis, * cum furore trahentium super terram.

A foris interficiet natos eorum gladius, et in promptuariis [Col. 0054B] timor,

Juvenis cum virgine, * lactans cum stabilito sene.

Dixi: Disperdam illos: * privabo autem ex omnibus memoriam eorum.

Nisi propter iram inimicorum suorum, * ut non sint longo tempore super terram: ut non consentiant adversarii, et dicant: Manus nostra excelsa est, et non Deus, fecit haec omnia.

Quia natio perditi consilii est, * et non est in eis disciplina,

Et non cogitaverunt intelligere; * haec percipient in futuro tempore.

Quemadmodum persequitur unus mille, * et duo commovebunt dena millia;

Nisi quia Dominus subdidit eos, et tradidit eos? * [Col. 0054C] quia non est Deus noster sicut dii illorum: inimici autem nostri insensati.

Ex vinea enim Sodomorum, vitis eorum, * et propago eorum ex Gomorra:

Uva eorum uva fellis, * botrus amaritudinis ipsis.

Ira draconum vinum eorum, * et furor aspidum insanabilis.

Nonne haec congregata sunt apud me, * et signata in thesauris meis?

In diem judicii reddam in tempore, * cum titubaverit pes eorum:

Quia prope est dies perditionis eorum, * et advenient parata illis.

Quia judicabit Dominus populum suum, * et in servis [Col. 0054D] suis consolabitur:

Vidit enim eos fatigatos, * et defectos in obductione, et dissolutos.

Et dixit: Ubi sunt dii tui, Israel, * in quibus confidebas in ipsis?

De quorum adipe sacrificiorum edebatis, * et bibebatis vinum libationum eorum:

Exurgant nunc et adjuvent vos, * et fiant vobis protectores.

Videte, quoniam ego sum Dominus, * et non est alius praeter me.

Ego occidam, et vivere faciam: * percutiam, et ego sanabo, et non est qui eripiat de manibus meis.

Quia tollam in caelum manum meam, et jurabo per dexteram meam, et dicam: * Vivo ego in aeternum.

[Col. 0055A] Quia exacuam sicut fulgur gladium meum, * et sagittas meas consummabo in eis:

Et suscipiet manus mea judicium, * et reddam judicium inimicis, et odientibus me retribuam.

Inebriabo sagittas meas sanguine, * et gladius meus manducabit carnes,

A sanguine vulneratorum, * et captivitates a capite principum inimicorum.

Laetamini caeli simul cum eo, * et adorent eum omnes Angeli ejus:

Laetamini gentes simul cum populo ejus, * et confirment eum omnes filii Dei;

Quia sanguis filiorum ejus defendetur: * et defendet, et reddet judicium inimicis, et odientibus se retribuet, et mundabit Dominus terram populi sui.

[Col. 0055B] Gloria, et honor Patri, et Filio et Spiritui sancto.

Sicut erat, etc.

6 Antiphona reiteretur. Audiat terra.

Ad Benedictus, Antiphona. Benedictus es Deus, et benedictum nomen gloriae tuae. P. Benedicite Dominum omnes electi ejus: sit nomen sanctum ipsius benedictum in omnia saecula saeculorum.


Canticum trium Puerorum (Dan. III).

Benedictus es Domine Deus patrum nostrorum: * et laudabilis, et gloriosus, in saecula:

Et benedictum nomen gloriae tuae, * quod est sanctum: et laudabile, et gloriosum in saecula.

Benedictus es in templo sancto honoris tui, qui vides abyssos, et sedes super sedem regni tui, in firmamento [Col. 0055C] caeli: * et laudabilis, et gloriosus in saecula.

Benedicite omnia opera Domini, caeli, * Angeli, atque omnes qui estis supra caelos;

Omnes virtutes, sol et luna, imber et ros, * omnis spiritus, ignis et aestus, noctes et dies, lux et tenebrae,

Hyems et aestus, gelationes et nives, * fulgura et nubes;

Terra, montes, et colles, * et omnia nascentia de terra;

Maria et flumina, fontes, * cete et omnia quae moventur in aquis;

Volueres caeli, bestiae et jumenta, * filii hominum, Israel: sacerdotes, servi Domini, spiritus et animae justorum, sancti et humiles corde:

[Col. 0055D] Anania, Azaria, et Misael, Domino hymnum dicite, * et superexaltate cum in saecula. Amen.

P. Benedicite Dominum.

Gloria, et honor Patri, etc.

P. Benedicite Dominum.

Sono. Venite, exultemus Domino. Require fol. 1.

Lauda. Laudate Dominum de caelis, Alleluia, alleluia. Laudate eum in excelsis. Alleluia, alleluia.


Psalmus CXLVIII.

Laudate Dominum de caelis: * laudate eum in excelsis.

Laudate eum omnes Angeli ejus: * laudate eum omnes virtutes ejus.

Laudate eum Sol et Luna: * laudate eum omnes stellae, et lumen.

[Col. 0056A] Laudate eum caeli caelorum: * et aquae, quae super caelos sunt, laudent nomen Domini.

Quia ipse dixit, et facta sunt: * ipse mandavit, et ereata sunt.

Statuit ea in aeternum, et in saeculum saeculi: * praeceptum posuit, et non praeteribit.

Laudate Dominum de terra, * dracones, et omnes abyssi.

Ignis, grando, nix, glucies, spiritus tempestatis: * qui faciunt verbum ejus.

Montes, et omnes colles: * ligna fructifera, et omnes cedri.

Bestiae, et universa pecora: * serpentes, et volucres pennatae.

Reges terrae, et omnes populi: * principes, et omnes [Col. 0056B] judices terrae.

Juvenes, et virgines: * seniores cum junioribus laudent nomen Domini:

Quia exaltatum est nomen ejus solius. * Confessio ejus super caelum et terram:

Et exaltabit cornu populi sui. * Hymnus omnibus sanctis ejus: filiis Israel, populo appropinquanti sibi.


Psalmus CXLIX.

Cantate Domino canticum novum: * laus ejus in Ecclesia sanctorum.

Laetetur Israel in eo, qui fecit ipsum: * et filiae Sion exultent super regem suum.

Laudent nomen ejus in choro: * in tympano et psalterio psallant ei.

[Col. 0056C] Quia beneplacitum est Domino in populo suo: * et exultabit mansuetos in salute.

Exultabunt sancti in gloria: * laetabuntur in cubilibus suis.

Exultationes Dei in faucibus eorum: et gladius bis acutus in manibus eorum:

Ad faciendam vindictam in nationibus, * increpationes in populis.

Ad alligandos reges eorum in compedibus: * et nobiles eorum in vinculis ferreis.

Ut facient in eis judicium conscriptum: * gloria haec est omnibus sanctis ejus.


Psalmus CL.

Laudate Dominum in sanctis ejus: * laudate eum in firmamento virtutis ejus.

[Col. 0056D] Laudate eum in potentatibus ejus: * laudate eum secundum multitudinem magnitudinis ejus.

Laudate eum in sono tubae: * laudate eum in psalterio, et cithara.

Laudate eum in tympano, et choro: * laudate eum in chordis, et organo.

Laudate eum in cymbalis bene sonantibus: * laudate eum in cymbalis jubilationis: omnis spiritus laudet Dominum.

Gloria, et honor Patri, et Filio, et Spiritui Sancto.

Sicut erat, etc.

7 Lectio libri Ecclesiastici Salomonis (Cap. XXIV).

R\. Deo gratias.

Fili, qui audit me, non confundetur: et qui operantur in me, non peccant: qui elucidant me, vitam [Col. 0057A] aeternam possidebunt. Haec omnia liber vitae, testamentum Altissimi, et agnitio veritatis. Legem mandavit Moyses in praeceptis justitiarum, et hereditatem domui Jacob, et Israel promissiones. Posuit David puero suo excitare regem ex ipso fortissimum, in throno honoris sedentem in sempiternum. Qui implevit quasi Phison scientiam, et sicut Tigris in diebus novorum. Qui adimplet quasi Euphrates sensum; qui multiplicat quasi Jordanis in tempore messis. Qui mittit disciplinam sicut lucem: et assistens quasi Gehon in diebus vindemiae. Qui perfecit primum scire ipsam, et infirmior non investigavit eam. A mari enim abundavit cogitatio ejus, et consilium ipsius in abysso magna. Ego sapientia effudi flumina. Ego trames aquae in messe defluo. Ego quasi fluvius [Col. 0057B] Dioryx, et sicut aquaeductus exivi a paradiso. Dixi rigabo hortum meum, et inebriabo prati mei fructum. Et ecce factus est mihi trames abundans, et fluvius meus appropinquavit ad mare: quoniam doctrinam quasi lucem illuminabo omnibus, et narrabo illam usque in longinquum. Penetrabo inferiores partes terrae, et inspiciam omnes dormientes, et illuminabo sperantes in Deum. R\. Amen.


Hymnus.


   Cunctorum Rex omnipotens,
Mundum salvare veniens,
Formam assumpsit corporis
Nostrae similitudinis.

   Qui regnat cum Altissimo,
Virginis intrat uterum,
[Col. 0057C] Nasciturus in corpore,
Mortis vincula disrumpere.

   Gentes erant in tenebris.
Viderunt lumen fulgoris,
Cum Salvator advenerit
Redimere, quos condidit.

   Quem olim Vatum praescia
Cecinerunt oracula,
Nunc veniet in gloria,
Nostra ut curet vulnera.

   Laetemur nunc in Domino
Simul in Dei Filio.
Parati eum suscipere
Adventus sui gloria.
   [Col. 0057D] R\. Amen.

Supplicatio. Oremus Redemptorem. fol. 2.

Capitula. Preces nostras ne despexeris, Domine: intende jam, et exaudi clementer: ut, qui voce inimici turbati dejicimur, Unigeniti tui Adveatu sacratissimo consolemur: et Fide pennigerati, velut columba, ad superna tendamus. Elonga nos, Domine, a saeculo maligno, et a laqueo inimiici custodi. Per Christum.

Pater noster. Et ne nos.

Dicat Presbyter. Liberati a malo, confirmati semper in bono tibi servire mereamur Deo, ac Domino nostro. Pone. Domine, finem peccatis nostris: da gaudium tribulatis: praebe redemptionem captivis: sanitatem infirmis, requiemque defunctis. Concede [Col. 0058A] pacem et securitatem in omnibus diebus nostris: frange audaciam inimicorum nostrorum: exaudi, Deus, orationem servorum tuorum omnium fidelium christianorum in hoc die, et in omni tempore. Per Dominum nostrum Jesum Christum Filium tuum, qui tecum vivit, et regnat in unitate Spiritus Sancti Deus. Per omnia semper saecula saeculorum. R\. Amen.

Dicat Presbyter. Humiliate vos ad benedictionem.

Dominus sit semper vobiscum. R\. Et cum spiritu tuo.

Lauda. Qui sedes. fol. 2.

Benedictio. Christus Dominus, qui ad redemptionem nostram venit non mutatione loci, sed veritate hominis assumpti; clarificandos nos attollat in gloriam regni: R\. Amen. Atque idem ad redimendum [Col. 0058B] veniens, redemptos nos a malis omnibus servet. R\. Amen. Et quoniam ipse humiliatus iniquitatem nostram abstulit, ipse gloriosus beatitudinis nobis praemia donet. R\. Amen.

Per misericordiam, etc.

Dominus sit semper vobiscum. R\. Et cum.

Fiat commemoratio ad Matutinum. Sequens commemoratio debet dici in omnibus Matutinis per totum annum.

Lauda. Ad annunciandum mane misericordiam tuam, P. Et veritatem tuam per noctem.

Oratio. Mane, Domine, oratio nostra perveniat ad te. Quia suscepisti confractionem fragilitatis nostrae, concede nobis diem istum jocundum, pacificum sine scandalo, 8 sine macula: sine ulla tentatione advenientes [Col. 0058C] ad vesperam, te collaudamus regem aeternum. R\. Amen.

Per misericordiam tuam, etc.

Et fidelium animae omnium defunctorum requiescant in pace. R\. Amen.

Exeunte Vespera. Lauda. A solis ortu.

Sono. Venite, exultemus Domino. V\. Praeoccupemus faciem ejus P. In Domino.

Dicat Presbyter. Dominus sit semper vobiscum. R\. Et cum spiritu tuo. fol. 1.

Antiphona. Veniet Dominus cum senibus de principibus populi sui P. Ad salvandos populos. V\. Audite haec, omnes gentes: auribus percipite, qui habitatis orbem. P. Ad salvandos. V\. Gloria, et honor [Col. 0058D] Patri. P. Ad salvandos.

Dicat Presbyter. Dominus sit semper vobiscum. R\. Et cum spiritu tuo.

Lauda. Dexteram tuam, Deus, notam fac nobis Alleluia, P. Et eruditos corde in sapientia. Alleluia. alleluia. V\. Deus manifeste veniet: Deus noster non silebit. P. Et eruditos. V\. Gloria, et honor Patri. P. Et eruditos.

Hymnus. Christi caterva clamitet. Supplicatio. Oremus Redemptorem mundi Dominum nostrum. Require fol. 2.

Capitula. Deus, cujus aeternitas tempora praescit, et ordinat; qui in plenitudine temporum Dominum nostrum Jesum Christum Filium tuum nasciturum ex Virgine destinas; ut aeternus ex te sine tempore [Col. 0059A] prodiens, pro nobis Conditor nasceretur in tempore; ut et nostra scilicet tempora visitet, et temporales suae immortalitatis participes reddat; assistat tibi pro nobis: ut, quos Adventu suo mirabiliter redemit, munere suo abundantissime ditet.

Pater noster. Liberati a malo. Require fol. 2.

Benedictio. Christus Dominus, qui per susceptae mysterium carnis notam fecit mundo gloriam suae divinitatis, adventu suo nos vivificet a delictis. R\. Amen. Quique in se suscepit infirmitatem nostram, ipse in nobis conferat misericordiam suam. R\. Amen. Et qui primum veniens humilis redemit mundum a crimine; secundo adveniens, ab omni nostro nos reatu justificet. R\. Amen. Per misericordiam ipsius.

[Col. 0059B] Lauda. Deus manifeste veniet, et non silebit. Alleluia. P. Advocavit coelos sursum, et terram discernere populum suum. Alleluia, alleluia. V\. Deus deorum Dominus locutus est: et vocavit terram. P. Advocavit. V\. Gloria, et honor Patri. P. Advocavit.

Oratio. Deus Dei Filius, qui auditum faciens ab extremis terrae, mundo apparuisti in carne; restitue te ipsum mercedem fidei nostrae: ut, qui opus tuum mirabile praedicamus, mercede illa, quae coram te est, opulentius muneremur. R\. Amen.

Per misericordiam tuam, Deus noster, etc.

In nomine Domini nostri Jesu Christi perficiamus cum pace. R\. Deo gratias.

Fiat commemoratio sicut in primis Vesperis de Adventu Domini. fol. 1.



FERIA II POST PRIMUM DOMINICUM DE ADVENTU DOMINI.
[Col. 0059C]


Ad Matutinum.

Antiphona. Domine, quid multiplicati sunt, qui tribulant me? multi insurgunt adversum me. Psalmus III.

Oratio. Multiplicati sunt, Domine, qui tribulant nos; sed tu multus es in misericordia, qui eruas nos. In nullo enim formidamur ab imminenti pressura, si tantum tua muniamur, Omnipotens, gratia. R\. Amen.

Dominus sit semper vobiscum. R\. Et cum.

Antiphona 1. Auditum facite, populus, in extremis terrae nomen meum, dicit Dominus: quia ecce ego venio, et gloria mea illuminabit omnes sedentes in [Col. 0059D] tenebris, ut sciant universae gentes, quod ego sum Dominus. V\. Audite haec, omnes gentes: aribus percipite, qui habitatis orbem. P. Ut sciant universae. V\. Gloria, et honor Patri. P. Ut sciant universae.

Oratio. Deus, Dei Filius. Require fol. 3

Antiphona 2. Audi, Daniel, verba, quae loquor ad te: claude sermonem, et signa librum usque ad Christum ducem, P. Ut aedificetur Hierusalem, et ungatur Sanctus sanctorum in loco sanctificationis suae. V\. Audiam quid loquatur Dominus: quoniam loquetur pacem in plebem suam. P. Ut aedificetur Hierusalem. V\. Gloria, et honor. P. Ut aedificetur Hierusalem.

9 Oratio. Deus, qui Danieli illi sancto atque Prophetae, [Col. 0060A] in peregrinationis recessibus constituto, futurae pietatis sacramentum revelas, et sermonem claudere praecipis, et signatum librum usque ad Christum ducem manere instituis; aperi nobis in terris pietatis tuae viscera: ut, quidquid in nobis obclusum observavit iniquitas, verborum tuorum aperiat veritas: qualiter ad ducis nostri Jesu Christi Filii tui in proximum accedentes praesepe, ab omni mereamur expiari criminum labe. R\. Amen.

Per misericordiam.

Antiphona 3. Erit opus justitiae pax, et charitas in sempiternum. R\. Et sedebit populus in pulchritudine pacis. Ipsi videbunt gloriam Domini, et decorem Dei nostri. V\. Et erit firmamentum in terra; in summis montium superextolletur super Libanum fructus ejus; [Col. 0060B] et florebunt de civitate, sicut foenum terrae. R\. Et sedebit. V\. Gloria et honor Patri, etc. R\. Et sedebit populus.

Oratio. Nunciatam ecce vocem jocunditatis et laetitiae, quam de tua, Christe, incarnatione audivimus, ut in nobis dulciori efficiamur charitate fruentiores, imploramus tuae magnitudinis exspectantes potentiam; ut ita in nobis vocis hujus effectus usquequaque praepolleat, ut non confundamur in ea, cum manifestata nobis fuerit gloria tua. R\. Amen.

Per misericordiam tuam, Deus noster, etc.

Dominus sit semper vobiscum. R\. Et cum spiritu tuo.

R\. Veni, Domine, ad liberandum plebem tuam, quia relicti sumus pauci de multis, sicut oculi tui vident. [Col. 0060C] P. Et ostende nobis viam, per quam incedamus, et verbum, quod faciamus. V\. Qui regis Israel, intende; qui deducis, velut ovem, Joseph; qui sedes super cherubim, appare. P. Et ostende nobis. V\. Gloria, et honor Patri. et Filio, etc. Reiteretur R\. Veni, Domine.


In Laudibus.

Ad Canticum Antiphona. Ecce Deus magnus vincens scientiam nostram; numerus annorum ejus inaestimabilis.


Canticum (Job XXXVI).

Ecce, Deus magnus vincens scientiam nostram; * numerus annorum ejus inaestimabilis.

Qui aufert stillas pluviae, et effundit imbres, adinstar [Col. 0060D] gurgitum, qui de nubibus fluunt; * qui praetexunt cuncta desuper.

Si voluerit extendere nubes quasi tentorium suum; et fulgurare lumine suo, * desuper quoque cardines maris operiet.

Per hoc enim judicat populos, * et dat escam multis mortalibus.

In manibus abscondit lucem, * et praecipit ei, ut rursus adveniat.

Subter omnes coelos ipse considerat, * et lumen illius super terminos terrae. * Post eum rugiet sonitus,

Et tonabit vocem magnitudinis suae; * et non investigabitur, cum audita fuerit vox ejus.

[Col. 0061A] Tonabit Deus in voce sua mirabiliter, * qui facit magna et inscrutabilia.

Qui praecepit nivi, ut descendat in terra; * et hiemis pluviis, et imbri fortitudinis suae.

Quia in manu omnium hominum signat: * norint singuli opera sua.

Ingredietur bestia latibulum suum, * et in antro suo morabitur.

Ab interioribus egredietur tempestas, * et ab Arcturo frigus.

Flante Deo concrescit gelu, * et rursus latissimae funduntur aquae.

Frumentum desiderat nubes, * et nubes adspargunt lumen suum.

Quae illustrant cuncta per circuitum, * quocumque [Col. 0061B] eas voluntas gubernantis duxerit,

Ad omne quod praeceperit illis, * super faciem orbis terrarum.

P. Ecce Deus magnus.

Gloria, et honor Patri, et Filio et Spiritui Sancto, etc.

P. Numerus annorum.

Matutinarium. Antiphona. In tuo, Deus, lumine videbimus lumen. V\. Ostende misericordiam tuam scientibus te, et justitiam tuam his, qui recto sunt corde. P. In tuo, Deus, lumine. V\. Gloria, et honor Patri. P. In tuo, Deus, lumine.

Lauda. Laudate Dominum in sanctis ejus. Alleluia, alleluia. Laudate eum in firmamento virtutis ejus. Alleluia. Psalmus CL. P. Laudate Dominum. [Col. 0061C] V\. Gloria, et honor Patri, et Filio, etc. P. Laudate eum in firmamento, etc.

Prophetia. Fili, qui audit me non confundetur. Require fol. 7.

In omnibus hebdomadibus sequentibus require Prophetiam semper in quolibet Dominico propinquiori praeterito: et fiat cursus per eam in Matutinis, sive sit in prima Dominica, sive in secunda, vel in tertia, vel in quarta, seu in quinta, vel in sexta hebdomada in Adventu Domini usque ad Nativitatem ipsius.


10 Hymnus.


   Cunctarum rerum Omnipotens
Mundum salvare veniens,
Formam assumpsit corporis
Nostrae similitudinis.

   [Col. 0061D] Qui regnat cum Altissimo
Virginis intrat uterum,
Nasciturus in corpore,
Mortis vincula disrumpere.

   Gloria Patri Ingenito,
Gloria Unigenito,
Una cum Sancto Spiritu
In sempiterna saecula.
Amen.

Supplicatio. Oremus Redemptorem. fol. 2.

Capitula. Emitte, omnipotens Pater, de summis Coelorum claritatis tuae lumen, Dominum nostrum Jesum Christum, et nostrorum arcana irradia pectorum: ostende veritatem tuam, quae nos a falsis inimici [Col. 0062A] seductionibus eruat: et plebem, quam repuleras, ipse tibi restituat.

Pater noster. Et ne nos. Sed libera nos a malo.

A malo nos libera, et in tuo timore opere bono nos confirma Trinitas, Deus noster, qui es benedictus, et vivis, et omnia regis in saecula saeculorum. R\. Amen.

Dominus sit semper vobiscum. R\. Et cum spiritu tuo.

Lauda. Deus manifeste veniet, et non silebit. Require fol. 8.

Oratio. Fac nos Domine juste, et sobrie, et pie in hoc saeculo vivere, ut exspectantes beatam illam spem, et Adventum claritatis magnificentiae tuae: sic per semitas curramus justitiae, ut merito accedere [Col. 0062B] possimus ad aeternam hereditatem. R\. Amen.

Per misericordiam tuam, Deus noster, qui es benedictus, et vivis, et omnia regis in saecula saeculorum. R\. Amen.

Dominus sit semper vobiscum. R\. Et cum spiritu tuo.

In nomine Domini nostri Jesu Christi perficiamus cum pace. R\. Deo gratias.


Commemoratio, ut in Dominico fol. 7.

Ad Vesperos omnia dicantur, ut in exeunte vespera de primo Dominico de Adventu Domini fol. 8, excepto Sono, qui in diebus feriis non debet dici, neque cantari; excepto in tempore Resurrectionis.


Hymnus.


   Verbum supernum prodiens,
[Col. 0062C] A Patre olim exiens.
Qui natus orbi subvenis
Cursu declivi temporis.

   Illumina nunc pectora,
Tuoque amore concrema;
Audito ut praeconio
Sint pulsa tandem lubrica.

   Judexque cum post aderis
Rimari facta pectoris
Reddens vicem pro abditis,
Justisque regnum pro bonis:

   Non demum arctemur malis
Pro qualitate criminis;
Sed cum beatis compotes
Simus perenni caelibes.

   [Col. 0062D] Praesta Pater piissime,
Patrique compar Unice
Cum Spiritu Paraclito
In sempiterna saecula.
Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus, ut nos gratia Adventus sui propitius justificare dignetur. R\. Praesta, eterne omnipotens Deus.

Dicat Presbyter. Kyrie eleison. R\. Christe eleison. Kyrie eleison.

Capitula. Exurge, Deus, qui judicas terram, et brachio fortitudinis rege, quos miserabili concedere [Col. 0063A] dignatus es opere, quosque facinora aggravant vitiorum; tuarum subleva miserationum: ut justitiam tuam, quam coeli annunciant, agnoscamus, et gloriam tuam cum omnibus populis videamus: ut inhabitet gloria in terra nostra, et sit redemptio nobis, quam alacres fide credimus esse venturam.

Pater noster. Et ne nos. Sed libera nos a malo. Amen.

A malo nos libera, et in tuo timore. ut supra.

Benediictio. Christus Dominus, qui ad hoc venit, ut impietates a domo Jacob averteret; ad hoc iterum veniet, ut redeuntes ad se a mortis potestate liberet. R\. Amen. Et, qui dudum veniens, reconciliare dignatus est mundum; ad judicium veniens, ab omni nos poenarum liberet cruciatu. R\. Amen. Ut cum [Col. 0063B] illo gaudeamus in gloria, quem hic pura fidei incolimus conscientia. R\. Amen.

Per misericordiam ipsius Dei nostri, qui est benedictus, et vivit, et omnia regit in saecula saeculorum. R\. Amen.

Lauda. Deus manifeste veniet. Require fol. 8.

Oratio. Fac nos, Domine, juste. Require fol. 11.



11 FERIA IV.



Ad Matutinum.

Antiphona. Lava me, Domine, ab injustitia mea. P. Et a peccatis meis munda cor meum. Psalmus L, et cum ista oratione, quae sequitur.

Oratio. Deus, Dei Filius, cujus in aeternum permanet nomen. Require in fol. 3.

Antiphona 1. In illa die repleta erit terra scientia [Col. 0063C] Domini, quasi aquae maris operientis: et radix Jesse, quae stat in signum populorum. P. Ipsum gentes deprecabuntur. V\. In sua justitia judicabit pauperes populi, et salvos faciet filios pauperum, et humiliabit calumniatorem. P. Ipsum gentes deprecabuntur. V\. Gloria, et honor Patri, et Filio, et Spiritui Sancto, etc. P. Ipsum gentes.

Oratio. Juxta est, Domine, dies Adventus, et jam in januis est terribilis hora illa judicii. Sileat ergo omnis caro a facie tua, et prolapsionis suae culpam fletibus diluat: et, quia nos ista per nos facere non valemus; per te id agere confidimus. Ideo poscimus, ut, qui electos ad te vocando sanctificas, peccatores coronandos beatitudine aeterna sustollas. R\. Amen.

[Col. 0063D] Per misericordiam tuam, etc.

Antiphona 2. Confortamini in Domino, et in potentia virtutis ejus per omnem orationem, et obsecrationem in Adventum Jesu Christi Domini nostri. V\. Orietur in diebus ejus justitia et abundantia pacis, donec extollatur luna. P. Per omnem orationem. V\. Gloria, et honor Patri, etc. P. Per omnem orationem.

Oratio. Fac nos, Domine, juste, et sobrie, et pie in hoc saeculo vivere, ut expectantes beatam illam spem et adventum claritatis magnificentiae tuae, sic per semitas curramus justitiae, ut merito accedere possimus ad aeternam hereditatem. R\. Amen.

Per misericordiam tuam, Deus noster, etc.

Antiphona 3. Consolamini, consolamini, Populus [Col. 0064A] meus, dicit Dominus, Deus vester: loquimini ad cor Jerusalem, quia suscepit de manu Domini duplicia. P. Dicite civitatibus Juda. P. Ecce Deus vester in fortitudine veniet. V\. Advocavit coelos sursum, et terram discernere populum suum. P. Dicite civitatibus. V\. Gloria, et honor Patri. P. Ecce Deus.

Oratio. Christe, Dei Filius, qui et olim venisti nasciturus in carne, et iterum venies cum ducibus et principibus populi tui ad faciendum judicium in gloria majestatis; presta nobis ut cum veneris, non peccatis restituas vicem; sed pro fide, qua te credimus, aeternam nos provehas ad mercedem. R\. Amen.

Per misericordiam tuam, Deus noster, etc.

R\. Veniet Dominus, et apparebit in medio filiorum populi sui: de manu impiorum liberabit eos. P. Et [Col. 0064B] de morte redimet illos V\. Dominus omnipotens suscitabit nobis justum, et ipse salvum faciet populum suum a peccatis eorum, P. Et de morte. V\. Gloria, et honor Patri, etc. Reiteretur R\. Veniet Dominus.


In Laudibus.

Antiphona. Fidelis erit domus tua. P. Et regnum tuum usque in aeternum, dicit Dominus.


Canticum (II Reg. VII).

Ego tuli te de pascuis sequentem greges, * ut esses dux super populum meum Israel:

Et fui tecum in omnibus ubicumque ambulasti, * et interfeci omnes inimicos tuos a facie tua:

Fecique tibi nomen grande juxta nomen magnorum * qui sunt in terra.

[Col. 0064C] Et ponam locum populo meo Israel, et plantabo eum, et habitabit sub eo, * et non turbabitur amplius:

Nec addent filii iniquita is, ut affligant eum sicut prius, * ex die qua constitui judices super populum meum Israel:

Et requiem dabo tibi ab omnibus inimicis tuis: * Praedicitque tibi Dominus, quod domum faciat tibi Dominus.

Cumque completi fuerint dies tui, * et dormieris cum patribus tuis,

Suscitabo semen tuum post te, quod egredietur ex utero tuo, * et firmabo regnum ejus:

Ipse aedificavit domum nomini meo, * et stabiliam thronum regni ejus usque in sempiternum.

[Col. 0064D] Ego ero ei in patrem, * et ipse erit mihi in filium:

Et fidelis erit domus tua, * et regnum tuum usque in aeternum ante faciem tuam,

Et thronus tuus erit firmissimus jugiter.

P. Fidelis erit.

Gloria, et honor Patri, etc.

P. Et regnum ejus.

Matutinarium. Antiphona. Emitte lucem tuam, Domine, et veritatem tuam. V\. Ipsa me deduxerunt, et adduxerunt in montem sanctum tuum, et in tabernacula tua. P. Emitte lucem. V\. Gloria, 12 et honor Patri, etc. P. Emitte lucem.

Lauda. Laudate Dominum in sanctis ejus: Alleluia, [Col. 0065A] alleluia. Laudate eum in firmameento virtutis. Alleluia. Psalmus CL.

Prophetia: Fili, qui audit me, non confundetur. Require fol. 7. Hymnus. Verbum supernum prodiens. Require fol. 10. Supplicatio. Oremus Redemptorem mundi Dominum nostrum. Require fol. 2.

Capitula. Deus, cui omnis terra praeconans jubilat laudem; cujus gloriam canora psalmi conclamant voce; cujusque terribilem in tuis operibus fatetur virtutem; notum facito salutare tuum in conspectu omnium nostrorum. Revela justitiam tuam, qua possimus te nostrum agnoscere creatorem: et esto memor misericordiae tuae, qua nostrorum criminum mereamur invenire remissionem: ut videntes salutare tuum, jubilemus tibi, hymnum cantemus in exultatione [Col. 0065B] psalmum; et perfrui mereamur tuae beatitudinis praemio.

Pater noster.

A malo nos libera. Quaere fol. 10.

Lauda. Deus manifeste veniet. Require fol. 8.

Oratio. Salvator Domine, qui in monte Sion ascendens, Redemptor mundi per susceptam carnem ostensus es: libera populum tuum Israel ab omni inquinamento nequitiae: ut, cujus nomen in mundo innotuit gloriosum, ejus misericordia non patiatur perire animas redemptorum. R\. Amen.

Per misericordiam tuam, Deus noster, qui es benedictus, et vivis, et omnia regis.

Commemoratio. fol. 7.


Ad Vesperos.

[Col. 0065C] Lauda. A solis ortu usque ad occasum, laudabile nomen Domini. V\. Sit nomen Domini benedictum, amodo, et usque in aeternum. P. Laudabile.

Dicat Presbyter. Dominus sit semper vobiscum. R\. et cum spiritu tuo.

Antiphona. Veniet Dominus cum senibus, et principibus.

Lauda. Dexteram tuam Deus. Require fol. 8.


Hymnus.


Vox clara ecce intonat:
   Obscura quaeque increpat,
   Pellantur eminus somnia,
   Ab aethere Christus promicat.

Mens jam resurgat torpida,
   Quae sorde extat saucia:
   [Col. 0065D] Sidus refulget jam novum,
   Ut tollat omne noxium.

En sursum agnus mittitur
   Laxare gratia debitum:
   Omnes pro indulgentia
   Vocem demus cum lachrymis:

Secundo ut cum fulserit,
   Mundumque horror cinxerit;
   Non pro reatu puniat.
   Sed pius tunc nos protegat.

Praesta, Pater piissime,
   Patrique compar Unice,
   Cum Spiritu Paraclito
   In sempiterna saecula. Amen.

[Col. 0066A] Supplicatio. Oremus Redemptorem mundi Dominum nostrum Jesum Christum. Require fol. 2.

Capitula. Deus, cujus faciem videre fidelis omnis intendit, et, quem venire, toto cordis desiderio concupiscit: praesta nobis, ut, cum visio humanitatis tuae apparuerit, cunctis visio divinitatis tuae nos eripiat a tormentis: ut, glorificato in corpore majestatis tuae praesentiam contuentes, tartareos supplicii evadamus ardores.

Pater noster.

A malo nos libera. Require fol. 10.

Benedictio. Redemptor noster et Dominus, qui, nascendo in carne, jugum a nobis sustulit legis; compleat in nobis beneficia suae pietatis. R\. Amen. Et qui de nobis suscepit, quod divinitati suae conveniret; [Col. 0066B] de suo conferat, quod in nos praestolatus munificet. R\. Amen. Ut omnes, qui hic priora gaudia Adventus ejus hilari devotione excipimus; secundi Adventus sui tempore cum Sanctis omnibus exultemus. R\. Amen. Per misericordiam ipsius Dei nostri, qui est benedictus, et omnia regit in saecula saeculorum. R\. Amen.

Dicat Presbyter. Dominus sit semper vobiscum. R\. Et cum spiritu tuo.

Lauda. Deus manifeste veniet, et non silebit, alleluia. Require fol. 8.

Oratio. Deus Pater omnipotens, qui Eliam prophetam ad confortandas animas dubias missurus es; antequam veniat dies tuus magnus, fac nos ut in nostris iniquitatibus, per quas quotidie labimur, fundati merito [Col. 0066C] sine fine vivamus. R\. Amen. Per misericordiam tuam, Deus noster, qui es.

13 Dicat Presbyter. Dominus sit semper vobiscum. R\. Et cum.

In nomine Domini nostri Jesu Christi perficiamus cum pace. R\. Deo gratias.

Fiat Commemoratio, ut in fol. 1.



SEXTA FERIA.



Ad Matutinum.

Antiphona. In te confidit anima mea: et in umbra alarum tuarum sperabo, donec transeat iniquitas. Psalmus LVI.

Oratio. Deus, Dei Filius, cujus in aeternum permanet nomen. Require fol. 3.

Antiphona 1. Cum Christus apparuerit vita vestra. [Col. 0066D] P. Tunc et vos apparebitis cum ipso in gloria. V\. Venite, exultemus Domino, jubilemus Deo salutari nostro: praeoccupemus faciem ejus in confessione, et in psalmis jubilemus ei. P. Tunc et vos apparebitis. V\. Gloria, et honor Patri. P. Tunc et vos.

Oratio. Salvator Domine, qui in monte Sion ascendens, Redemptor mundi per susceptam carnem ostensus es; libera populum tuum Israel ab omni inquinamento nequitiae: ut, cujus nomen in mundo innotuit gloriosum, ejus misericordia non patiatur perire animas redemptorum. R\. Amen.

Per misericordiam tuam, Deus noster, qui es benedictus, et vivis, et omnia regis. Dominus sit semper vobiscum. R\. Et cum spiritu tuo.

[Col. 0067A] Antiphona 2. Confortamini, pusillanimes: confortamini, et nolite timere: ecce Deus vester ultionem adducit retributionis. P. Deus ipse veniet, et salvos nos faciet. V\. Omnes gentes plaudite manibus: jubilate Deo in voce exultationis. P. Ecce Deus vester. V\. Gloria, et honor Patri, et Filio, etc. P. Deus ipse.

Oratio. Super montem Adventus tui gaudia evangelizantes ascendimus, dum in altitudine tua, Christe, Dei Filius, fundati; ea, quae de te vera sunt, credimus et fatemur. Oremus ergo, ut, qui ad faciendum judicium es venturus, nos expies a criminibus nostris. Amen.

Per misericordiam, etc.

Antiphona 3. Ecce ego mittam vobis Eliam Prophetam. [Col. 0067B] P. Antequam veniat dies Domini magnus. V\. Audite haec, omnes gentes: auribus percipite, qui habitatis orbem. P. Antequam veniat. V\. Gloria, et honor Patri. P. Antequam.

Oratio. Deus Pater omnipotens. Require retro in vesperis praecedentibus de 4 feria, fol. 12.

R\. Consolabitur nos Dominus Deus noster. P. Et ostendet misericordiam super nos: non enim derelinquet nos in finem. V\. Ecce Dominus in medio nostri veniet, quasi ros, et sicut stillae super herbam, et non immittet ultra furorem suum; sed revertetur, et miserebitur nobis. P. Et ostendet. V\. Gloria, et honor. Reiteretur R\. Consolabitur nos.


In Laudibus.

[Col. 0067C] Ad Canticum. Antiphona. Salvabit nos Dominus Deus noster in die illa; ut gregem populi sui.


Canticum (Zachar. IX).

Exulta satis filia Sion, * jubila Hierusalem:

Ecce Rex tuus veniet tibi * justus, et salvator:

Ipse pauper, ascendens super asinam, * et super pullum filium asinae.

Et disperdam quadrigam Ephraim, * et equum de Hierusalem,

Et dissipabitur arcus belli: * et loquetur pacem gentibus,

Et potestas ejus a mari usque ad mare; * et a fluminibus usque ad fines terrae.

Tu quoque in sanguine testamenti tui emisisti [Col. 0067D] vinctos tuos de lacu, * in quo non est aqua.

Convertimini ad munitionem vincti spei; * hodie quoque adnuncians duplicia reddam tibi.

Quoniam extendi mihi Judam quasi arcum, implevi Ephraim: * et suscitabo filios tuos Sion super filios tuos Graecia:

Et ponam te quasi gladium fortium. * Et Dominus Deus super eos videbitur;

Et exibit ut fulgur, jaculum ejus: * et Dominus Deus in tuba canet, et vadet in turbine Austri.

Dominus exercituum proteget eos: et devorabunt te, et subjicient lapidibus fundae: * et bibentes inebriabuntur, quasi a vino et replebuntur ut phialae, et quasi cornu altaris.

Et salvabit eos Dominus Deus eorum in die illa, [Col. 0068A] * ut gregem populi sui. P. Salvabit nos Dominus.

Gloria, et honor Patri, et Filio, et Spiritui Sancto.

Sicut erat, etc.

P. Salvabit nos.

Matutinarium. Antiphona. Illuminas tu mirabilis a montibus aeternis: turbati sumus omnes insipientes corde. V\. Notus in Judaea Deus: in Israel magnum nomen ejus. P. Illuminas tu 14 mirabilis. V\. Gloria, et honor Patri. P. Illuminas tu.

Lauda. Laudate Dominum in sanctis ejus: alleluia, alleluia. Laudate eum in firmamento virtutis ejus, alleluia. Psalmus CL.

Prophetia. Fili, qui audit me, non confundetur. Require retro fol. 7. Hymnus. Vox clara ecce intonat. Require in Vesperis 4 feria fol. 12. Supplicatio. Oremus [Col. 0068B] Redemptorem mundi Dominum nostrum Jesum Christum. Require fol. 2.

Capitula. Domine virtutum, orationes servorum tuorum placatus accipe, et quid nos orare oportet, dignare monstrare: eosque aeternitatis cibo conforta, quos panis lachrymarum conturbat: et tam miserabili fletu flumina lachrymarum oculi fluant, ut miserationum tuarum copiam criminibus elisis implectamur: quique Redemptoris nostri Adventum pavemus, ejus gloriosum conspectum ipso adveniente pacatissimum contemplemur.

Pater noster.

A malo nos libera. Require fol. 10.

Lauda. Deus manifeste veniet. fol. 8. Benedictio. Redemptor noster et Dominus. fol. 12.

[Col. 0068C] In nomine Domini. R\. Deo gratias.

Fiat commemoratio fol. 1.



IN SECUNDO DOMINICO DE ADVENTU DOMINI.



Ad Vesperas.

Lauda. A solis ortu usque. Oratio. Deus, cujus nomen. Require fol. 1.

Sono. Alleluia. Gaudebunt campi, et omnia, quae in eis sunt. Tunc exultabunt omnia ligna silvarum ante faciem Domini. P. Quoniam venit: alleluia. V\. Cantate Domino canticum novum: cantate Domino omnis terra. Psallite Deo, et benedicite nomen ejus: annunciate inter gentes gloriam ejus. P. Quoniam venit: alleluia.

Dicat Presbyter. Dominus sit semper. R\. Et cum.

Antiphona. Ecce revelabitur gloria Domini Gentibus. [Col. 0068D] P. Et videbit omnis caro, quod os Domini locutum est. V\. Deus manifeste veniet, et Deus noster, et non silebit. P. Et videbit. P. Gloria et honor Patri. V\. Et videbit.

Lauda. Dominus enim dabit benedictionem: alleluia. P. Et terra nostra dabit fructum suum: alleluia, alleluia. V\. Verumtamen prope timentes eum salutare ipsius, ut inhabitet in terra nostra. P. Et terra. V\. Gloria, et honor Patri. P. Et terra.

Hymnus. Christi caterva. Supplicatio. Oremus Redemptorem mundi. Require retro in fol. 1 et 2. Capitula. Deus, cui omnis terra. Quaere fol. 12. Pater noster. Liberati a malo. fol. 2.

Benedictio. Deus, Dei Patris Filius, qui olim Prophetarum [Col. 0069A] vaticinio in carne praedictus es nasciturus, nascentia in nos virtutum corrobores. R\. Amen. Quosque mysterio incarnationis suae adoptavit sibi in filios, non patiatur quosquam a se effici alienos. R\. Amen. Ut gaudium, quod aliquando de ejus fide sumimus, per exhibitionem operum bonorum multiplicius cumulemus. R\. Amen. Per misericordiam.

Lauda. Deus summus, terribilis super omnem terram: alleluia. P. Subjecit populos nobis, et gentes sub pedibus nostris. P. Elegit nos hereditatem sibi, quam dilexit: alleluia, alleluia. V\. Omnes gentes, plaudite manibus: jubilate Deo in voce exultationis. P. Subjecit populos. V\. Gloria, et honor Patri. P. Elegit nos.

Oratio. Deus, qui manifeste venturus. Quaere in [Col. 0069B] Matutinis sequentibus.



Ad Matutinum.

Hymnus. Aeterne rerum conditor. fol. 3.

Oratio. Aeternum te Dominum, rerumque omnium conditorem, cunctorum vox canit fidelium, qui et certos temporum limites figis et metas, quibus nox secernatur, et dies, aeterna lege constituis. Abyssus etenim sapientiae tuae, ut mortalium levaret fastidium, aliud labori concessit, aliud quieti servavit. Praesta ergo, omnipotens Deus, ut mens aegra sopore, dum gallo canente admonetur, alacriter currens ad spem redeat lucis, et primitias diurni laboris in tuis semper impendat officiis. R\. Amen.

Per misericordiam.

[Col. 0069C] Antiphona. Multi dicunt animae meae: Non est salus ipsi in Deo ejus. Psalmus III.

Antiphona. Lavabis me ab iniquitate. Psalmus L.

Antiphona. Exaltare super coelos, Deus, et super omnem terram, gloriam tuam. Psalmus LVI.

Oratio. Clementissime Domine, qui es animarum perpetua salus, et valida debilium virtus; libera nos de viris sanguinum, et a telis hostium defende clypeo tuo: mitte nobis de coelis invictum auxilium, et conculcantes nos redige in opprobrium: quatenus 15 ad officium matutinum liberi consurgamus, et vota nostra tuo sancto nomini fideliter impendamus. R\. Amen.

Per misericordiam.

Antiphona 1. Deus manifeste veniet, et Deus noster, [Col. 0069D] et non silebit. P. Et in circuitu ejus tempestas valida. V\. Advocavit coelos sursum, et terram discernere populum suum. P. Et in circuitu ejus. V\. Gloria, et honor Patri, etc. P. Et in circuitu.

Oratio. Deus, qui manifeste venturus ad judicium crederis, manifestam potentiam tuam in nobis ostende tuae salvationis: ut, qui terribilis sustineris. mitissimus, cum adveneris, sentiaris. R\. Amen.

Per misericordiam tuam, Deus noster, etc.

Antiphona 2. Veni ad liberandum nos: Domine Deus virtutum converte nos. P. Et ostende faciem tuam, et salvi erimus. V\. Qui regis Israel, intende: qui deducis, velut ovem, Joseph. P. Et ostende. V\. Gloria, et honor Patri. P. Et ostende faciem tuam.

Oratio. Veni ad liberandum nos, Domine Deus [Col. 0070A] virtutum: converte nos, et ostende faciem tuam, et salvi erimus: quo praebente, dignae poenitentiae dono purificati, in tuo mereamur adesse judicio. R\. Amen.

Per misericordiam tuam, etc.

Antiphona 3. Veni, Domine, et no'i tardare: relaxa facinora plebi tuae. P. Et revoca dispersos in terram suam. V\. Deus virtutum, converte nos, ostende faciem tuam, et salvi erimus. P. Et revoca. V\. Gloria, et honor Patri. P. Et revoca dispersos.

Oratio. Veni, Domine, noli tardare, relaxa jam facinora plebis tuae, ut dispersionem nostram in aeternis gaudiis dum expectaris, convertas ad votum, occurrasque nobis ad judicium ad subventionis omnimodae complementum. R\. Amen.

[Col. 0070B] Per misericordiam tuam, etc.

R\. Haec dicit Dominus: Suscitabo vobis Pastorem de civitatibus Juda, et regnabit vobiscum, sicut cum patribus vestris. P. Et miserebitur terrae suae, et jam non eritis in tristitiam amplius. V\. Ecce Dominus ultionem adducet retributionis: Deus ipse veniet, et salvabit nos. P. Et miserebitur. V\. Gloria, et honor Patri. Reiteretur R\. Haec dicit Dominus.

Oratio. Domine Deus omnipotens, qui pro humani generis redemptione coaeternum tibi coaequalemque Filium Angeli annunciatione per Mariae Virginis uterum usque ad nos voluisti transmittere; da nobis hoc tempore Adventus tui Unigeniti eamdem pacis gratiam, quam in praeterita largire dignatus es saecula. Et illi nos in occursum fidei socies numerandos, [Col. 0070C] quos in fidei primordia a Johanne poenitentiae undis aquarum ablutos, a te postremo per Filium in Spiritu Sancto et igni cognoscimus baptizatos. R\. Amen.


In Laudibus.

Ad Canticum. Antiphona. Expectetur, sicut pluvia eloquium meum: et descendant, sicut ros, verba mea, quia nomen Domini invocavi: date magnitudinem Deo vestro.

Canticum. Attende, coelum, loquar: et audiat terra. Require fol. 4.

Ad Benedictus, Antiphona. Benedicite Dominum, pusilli, et magni omnes, qui expectatis Adventum ipsius.

[Col. 0070D] Canticum. Benedictus es, Domine, Deus patrum nostrorum. fol. 6.

Sono. Alleluia. Gaudebunt campi. Require fol. 14.

Lauda. Laudate Dominum de coelis: alleluia. Laudate eum in excelsis, alleluia: alleluia. Psalmus CXLVIII.


Lectio libri Esaiae Prophetae (Cap. XXII).

R\. Deo gratias.

Haec dicit Dominus: Vade, ingredere ad eum, qui habitat in tabernaculo, ad Sobnam praepositum templi, et dices ad eum: Quid tu hic, aut quasi quis hic? quia excidisti tibi hic sepulchrum, excidisti memoriale in excelsa diligenter, in petra tabernaculum tibi. Ecce Dominus asportari te faciet, sicut asportatur gallus gallinaceus, et quasi amictum sublevabit [Col. 0071A] te. Coronans coronabit te tribulatione, quasi pilam mittet te in terram latam et spatiosam: ibi morieris, et ibi erit currus gloriae tuae, ignominia domus Domini Dei tui. Et expellam te de statione tua, et de ministerio tuo deponam te. Et erit in die illa: Vocabo servum meum Eliachim filium Helciae, et induam illum tunicam tuam, et cingulo tuo confortabo eum, et potestatem tuam dabo in manu ejus, et erit quasi pater habitantibus in Hierusalem et domui Juda. Et dabo clavem domus David super humeros ejus, et aperiet, et 16 non erit qui claudat, et claudet, et non erit qui aperiat. Et figam paxillum in loco fideli, et erit in solium gloriae domus patris sui. Et suspendam super eum omnem gloriam domus patris ejus. R\. Amen.

[Col. 0071B] Hymnus. Cunctorum Rex omnipotens. Require fol. 7. Supplicatio. Oremus Redemptorem mundi. Require fol. 2.

Capitula. Christus, qui, nasciturus in carne, complementum factus es legis; perfectionem in nobis tribue sanctitatis: et, qui olim Adventu tuo redimere dignatus es mundum, judicii tui tempore a suppliciis serva animas redemptorum.

Pater noster, qui es in coelis.

Liberati a malo, etc. Require fol. 2.

Lauda. Deus summus, terribilis. Benedictio. Deus, Dei Patris Filius. Quaere fol. 14.

Exeunte Vespera. Lauda. A solis ortu usque ad occasum. Require fol. 1.

Sono. Alleluia. Gaudebunt campi. fol. 14.

[Col. 0071C] Antiphona. Erit Dominus corona gloriae in die illa. P. Et ornamentum laetitiae residuum populi sui Israel. V\. Et dominabitur a mari usque ad mare, et usque ad flumen propagines ejus. P. Et ornamentum laetitiae. V\. Gloria, et honor Patri. P. Et ornamentum laetitiae.

Lauda. Exultent, et laetentur in te omnes, qui quaerunt te, Domine, alleluia. P. Et dicant: Semper magnificetur, alleluia, alleluia. V\. Domine, in lumine vultus tui ambulabunt, et in nomine tuo exaltabuntur. P. Et dicant. V\. Gloria, et honor Patri, et Filio. P. Et dicant semper.

Hymnus. Christi caterva clamitet. Supplicatio. Oremus Redemptorem mundi Dominum nostrum, ut [Col. 0071D] supra in primo Dominico de Adventu Domini fol. 1. et 2. Capitula. Exurge Deus, qui judicas terram. Quaere fol. 10. Pater noster. Liberati a malo, etc. Quaere fol. 2. Benedictio. Christus Dominus, qui ad hoc venit, etc. Quaere fol. 10. R\. Amen.

Per misericordiam ipsius, etc.

Lauda. Super salutare tuum, alleluia, exultemus vehementer, vitam petimus, tribue, Domine, alleluia, alleluia. P. In longitudinem dierum, in aeternum, et in saeculum saeculi, alleluia, alleluia. V\. Magna est gloria ejus in salutari tuo, gloriam et magnum decorem impones super eum. P. In longitudinem dierum. V\. Gloria, et honor Patri. P. In longitudinem dierum.

Oratio. Juxta est, Domine, dies Adventus tui, et [Col. 0072A] jam in januis est terribilis illa hora judicii. Sileat ergo omnis caro a facie tua, et prolapsionis suae culpam fletibus diluat. Et, quia nos ista per nos facere non valemus, per te id agere confidimus. Ideo poscimus, ut, qui electos ad te vocando sanctificas, peccatores coronandos beatitudine aeterna sustollas. R\. Amen.

Per misericordiam tuam, etc.



IN SECUNDA FERIA SECUNDAE HEBDOMADAE.



Ad Matutinum.

Antiphona. Domine, quid multiplicati sunt, qui tribulant me? tu autem, Domine, susceptor meus es. Psalmus III. cum sua Oratione. Multiplicati sunt, Domine, fol. 8.

Antiphona 1. Montes et colles cantabunt coram [Col. 0072B] Deo, et omnia ligna silvarum plaudent manibus. P. Quoniam veniet Dominus dominator in signum aeternum, quod numquam auferetur. V\. Gaudebunt campi, et omnia ligna cedri Libani, quas plantavit. Illic passeres nidificabunt. P. Quoniam veniet Dominus. V\. Gloria, et honor. P. Quoniam veniet.

Oratio. Dominator Domine, qui in signum aeternum liberator mundi adveniens, montes et colles coram te laudem fecisti clamare, cum tota in te viventia approbasti; concede nobis, ut laudes, quas glorioso nomini sancto tuo offerimus, acceptas tibi semper efficias: ut, qui mundum redempturus, in salutis signo ostensus es; mundum iterum judicaturus, non ultorem, sed liberatorem te nostris oculis manifestes. R\. Amen.

[Col. 0072C] Per misericordiam tuam.

Antiphona 2. Adhuc modicum et consummabitur indignatio. P. Et in illa die auferetur onus de humero nostro, et jugum de collo nostro. V\. Videant pauperes, et laetentur: quaerite Dominum, et vivet anima vestra. P. Et in illa die. V\. Gloria, et honor. P. Et in illa die.

Oratio. Jesu Salvator noster et Domine, qui jugum legis a collo nostro praedicamento gratiae sustulisti, et onus nostri humeri in tuis humeris excepisti; concede precibus Ecclesiae tuae, ut, quae, consummata indignatione, fidei tuae praecepto refulsit; de consummata justitia mereatur a te, ad judicium 17 veniente, attolli: ut et hic feliciter vivat, et post feliciori prospectu faciem divinitatis tuae laetabunda [Col. 0072D] aspiciat. R\. Amen.

Per misericordiam tuam, Deus, etc.

Antiphona 3. Ego ante te ibo, dicit Dominus. P. Et gloriosos terrae humiliabo. V\. Deus, deorum Dominus, locutus est, et vocavit terram. P. Et gloriosos. V\. Gloria, et honor Patri, et Filio. P. Et gloriosos terrae humiliabo.

Oratio. Esto nobis, Domine, corona gloriae in die, qua veneris saecula judicare per ignem: ut hic nos pius vestias indumento justitiae, et post perfecta gloriae libertate. R\. Amen.

Per misericordiam tuam, etc.

R\. Ecce, Sion, dominator tuus cum jocunditate veniet. P. Et omnes sancti gaudebunt super te cum [Col. 0073A] laetitia et gaudio sempiterno. V\. Veni, Domine, noli tardare: relaxa facinora plebi tuae. P. Et omnes. V\. Gloria, et honor Patri. Reiteretur R\. Ecce, Sion.


In Laudibus.

Ad Canticum. Antiphona. Ecce enim Deus Salvator meus: fiducialiter agam in eo, et non timebo.


Canticum (II Machab. I).

Dominus Deus omnium creator, * terribilis et fortis, justus et misericors,

Solus rex bonus, qui solus praestans, * solus justus, omnipotens,

Qui liberas Israel de omni malo, * qui fecisti patres electos, et sanctificasti eos:

Accipe sacrificium ab universo populo Israel, * et custodi plebem tuam, et sanctifica.

[Col. 0073B] Congrega, Domine, dispersiones nostras * et libera eos qui serviunt Gentibus contemnentibus et abominantibus

Respice: Ut sciant Gentes quia tu es Deus noster; totque opprimentes, et contumeliam facientes in superbia, * et constitue populum tuum in loco sancto tuo.

P. Ecce enim.

Gloria, et honor Patri.

P. Fiducialiter.


Matutinarium.

Sit splendor Domini Dei nostri super nos: et opera manuum tuarum dirige super nos. V\. Respice in servos tuos, et in opera tua, et dirige filios eorum. P. Et opera manuum, V\. Gloria, et honor [Col. 0073C] Patri. P. Et opera manuum.

Lauda. Laudate Dominum in sanctis ejus: alleluia, alleluuia. Laudate eum in firmamento virtutis ejus: alleluia. Psalmus CXLVIII.

Prophetia. Haec dicit Dominus: Vade, ingredere. fol. 15.


Hymnus.


   Ecce salvator omnium
Desideratus optimus,
Adventus cujus praedictus,
Venturus est quantocius.

   Mundemus corda a sordibus
Parantes viam Domino
Clamemus cordis organo:
[Col. 0073D] Veni, Redemptor, salva nos.

   Deo Patri sit gloria,
Ejusque soli Filio,
Cum Spiritu Paraclito
In sempiterna saecula.
   Amen.

Supplicatio. Oremus Redemptorem mundi Dominum nostrum. fol. 2.

Capitula. Memor esto, Domine, Ecclesiae tuae, ex Gentium diversitate collectae: eique misericordiae veritatis tuae thesauros pande: ut et venisse te pro sua redemptione laetetur; et pro sua remuneratione venturum in exultationis jubilo praestoletur.

Pater noster. A malo nos libera, etc. fol. 10.

Lauda. Deus manifeste veniet. Require fol. 8. Oratio. [Col. 0074A] Fac nos, Pater, in gratia, ut infra eodem fol.



Ad Vesperos.

Lauda. A solis ortu usque ad occasum. fol. 1. Antiphona. Veniet Dominus cum senibus. Lauda. Dexteram tuam Deus. Require fol. 8.


Hymnus.


   A Patre, Unigenite,
Ad nos venis per Virginem,
Baptismi rore consecrans,
Cunctos fide regenerans.

   De coelo celsus prodiens
Excepit formam hominis
Victor a morte rediens,
Gaudia vitae largiens.

   Hoc te, Redemptor, quaesumus,
[Col. 0074B] Illabere propitius;
Clarumque nostris cordibus
Lumen praebe deificum.
   Deo Patri sit gloria, etc.

Supplicatio. Oremus Redemptorem mundi Dominum nostrum Jesum Christum. Quaere fol. 2.

Capitula. Te expectantes quaesumus, Domine: salva nos sperantes in te: tuoque nos redemptos sanguine, sicut es pollicitus, consolare: ac, remoto gemitu, expulsoque dolore, 18 sempiternum gaudium aeternamque laetitiam nos facito obtinere.

Pater noster. Et ne. Sed. A malo nos libera. Quaere fol. 10.

Benedictio. Agnus Dei, qui olim venit peccata tollere mundi, auferat a nobis omnem colluvionem [Col. 0074C] delicti. R\. Amen. Et, qui venit redimere, quod perierat; ad hoc iterum veniat, ut redempta non puniat. R\. Amen. Quo cum illo, in quo fidem nostram dirigimus, gaudium perpetuum, cum venerit, habeamus. R\. Amen.

Per misericordiam ipsius Dei nostri, etc.

Lauda. Deus manifeste veniet. Require fol. 4. Oratio. Fac, nos, Pater. Ut infra.



QUARTA FERIA.



Ad Matutinum.

Antiphona. Lava me, Domine, ab injustitia mea: et a peccatis meis munda cor meum. Psalmus L.

Oratio. Deus, Dei Filius, cujus in aeternum permanet. Require fol. 3.

Antiphona. Ambulate per portas meas, et viam [Col. 0074D] facite plebi meae: lapides, qui sunt in via, revolvite. P. Ecce Dominus veniet cum salute. V\. Exultate justi in Domino: rectos decet collaudatio. P. Ecce Dominus veniet. V\. Gloria, et honor Patri, ex Filio, etc. P. Ecce Dominus veniet cum salute.

Oratio. Fac, nos, Pater, in gratia et agnitione Jesu Christi filii tui, Domini nostri, dilatatis sensibus crescere: ut, expectantes Adventum ejus, immaculatis vestigiis ad diem judicii properemus: quo ejus gratia hic sic reos absolvat, ut in futuro culpam intereuntem non puniat. R\. Amen.

Antiphona 2. Mitte nobis, Domine, auxilium de sancto, P. Et de Sion tuere nos. V\. Domine, salvos nos fac: o Domine, bene prosperare: benedictus, [Col. 0075A] qui venit in nomine Domini. P. Et de Sion tuere nos. V\. Gloria, et honor Patri. P. Et de Sion.

Oratio. Da nobis, Domine, felicitatis gaudia aeternae, ut in te semper gaudere possimus, ne desperabili tristitia obruamur: ut in nullo de temporalibus soliciti simus; et, qui te prope esse jam credimus, mitissimum te, cum veneris, sentiamus. R\. Amen.

Antiphona 3. Nos ingredientes videbimus Salvatorem magnum, universarum rerum Dominum nostrum. P. Adventum suum manifestatum membris humanis. V\. Magnus Dominus laudabilis nimis in civitate Dei, in monte sancto ejus. P. Adventum suum. V\. Gloria, et honor Patri. P. Adventum suum.

Oratio. Domine Deus retributionis, qui in carne natus humilis, ad judicium venturus terribilis; salva [Col. 0075B] nos credentes in te: ut caecitatis nostrae tenebrae, a te illuminatae, luminis tui claritate praefulgeant; qualiter auditus mentis nostrae de operum dignitate semper tibi complaceat. R\. Amen.

R\. Non auferetur sceptrum de Juda, nec dux de femoribus ejus, donec veniat, qui mittendus est. P. Et ipse erit expectatio Gentium. V\. Bethlehem, civitas Dei summi, ex te prodiet dominator Israel. P. Et ipse erit. V\. Gloria, et honor Patri, etc. Reiteretur R\. Non auferetur sceptrum de Juda.


In Laudibus.

Ad Canticum. Antiphona. Dominus Deus germinabit justitiam, et laudem coram omnibus Gentibus.


Canticum (Esaiae LXI).

[Col. 0075C] Gaudens gaudebo in Domino, * exultabit spiritus meus in Deo salutari meo:

Quia induit me vestimento salutis: * et indumento jocunditatis circumdedit me,

Quasi sponsum decoratum corona, * et quasi sponsam ornatam monilibus suis.

Sicut enim terra profert germen suum, * et sicut hortus semen suum germinat;

Sic Dominus Deus germinabit * justitiam et laudem coram omnibus Gentibus.

Propter Sion non tacebo, * et propter Hierusalem non quiescam,

Donec egrediatur sicut splendor justus ejus, et salvator ejus ut facula accendatur.

Et videbunt Gentes justum tuum, * et cuncti reges [Col. 0075D] inclytum tuum:

Et vocabitur tibi nomen novum, * quod os Domini nominabit.

Et eris corona gloriae in manu Domini, * et diadema regni in manu Dei tui.

Non vocaberis ultra derelicta: et terra tua non vocabitur amplius Desolata:

Sed vocaberis voluntas mea in ea, * et terra tua inhabitabitur.

Habitabit enim juvenis cum virgine, * et inhabitabunt in te filii tui.

Sicut enim gaudet sponsus super sponsam suam, * sic gaudebit Dominus Deus tuus super te.

Super muros tuos Hierusalem constitui custodes, [Col. 0076A] * 19 tota die et tota nocte in perpetuum non tacebunt.

Qui reminiscimini Dominum, ne taceatis, * et ne detis silentium, donec stabiliat, et donec ponat Hierusalem laudem in terra.

P. Dominus Deus germinabit. Gloria, et honor Patri, etc. P. Dominus Deus germinabit.

Matutinarium. Deus Dominus. P. Et illuxit nobis. V\. Constituite diem solemnem in condensis usque ad cornu altaris. P. Et illuxit nobis. V\. Gloria, et honor Patri. P. Et illuxit nobis.

Lauda. Laudate Dominum. fol. 11. Prophetia. Haec dicit Dominus: Vade ingredere. Quaere fol. 15. Hymnus. Ecce Salvator omnium, fol. 17.

Capitula. Dominator desiderabilis Domine Jesu [Col. 0076B] Christe, quasi ignis conflans ab scoriis peccaminum nos absterge: et quasi aurum purum argentumque purgatum, nos effice, tuoque inspiramine, ad quaerendum te jugiter, corda nostra succende: ut ad te ardenter nostra desideria anhelent, tibique conjungi tota aviditate festinent.

Pater noster, etc.

A malo nos libera, et in tuo timore opere bono nos confirma, Trinitas Deus noster, qui es benedictus, et vivis, et omnia regis in saecula saeculorum. R\. Amen.

Dominus sit semper vobiscum. R\. Et cum.

Lauda. Deus manifeste veniet. fol. 8. Oratio. Deus qui tubam. Quaere infra.



Ad Vesperos.

[Col. 0076C] Lauda. A solis ortu. Antiphona. Veniet Dominus. Lauda. Dexteram tuam, fol. 8.


Hymnus.


   Mane nobiscum, Domine:
Noctem obscuram remove:
Omne delictum ablue:
Pie medelam tribue.

   Quem jam venisse credimus,
Redire item novimus;
Sceptrumque tuum inclytum
Tuo defende clypeo.

   Vita, salus, et veritas
Christe, rogantes adjuva:
Hymnum sonantes jubilo,
Zelum vincamus lubricum.
   [Col. 0076D] Deo Patri sit gloria.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus, ut nos gratia Adventus sui propitius justificare dignetur. R\. Praesta aeterne omnipotens Deus.

Dicat Presbyter. Kyrie eleison. R\. Christe eleison. Kyrie eleison.

Capitula. Domine Jesu Christe, qui assumpto homine hominum susceptor effectus in lucem Gentium datus es; aperi oculos cordium in te credentium populorum, atque abstrahe misericors de conclusione religatos adhuc vinculis diffidentiae: et, quos in domo carceris detineri conspicis in tenebris ignorantiae, [Col. 0077A] tuae, quaesumus, scientiae irradies splendore.

Pater noster. Et ne nos. A malo nos libera. fol. 10.

Humiliate vos benedictioni. Dominus sit semper vobiscum. R\ Et cum.

Benedictio. Gaudio Adventus sui nos Christus laetificet, et corda nostra divinitatis suae gratia semper illuminet. R\. Amen. Desideria nostra praesentiae suae exhibitione gratificet, et devotionem nostram propitius acceptet. R\. Amen. Ut accensione sui amoris ita cor nostrum semper efferveat, ut veniente illo ad judicium pro meritis non tabescat. R\. Amen.

Per misericordiam ipsius Dei nostri, qui, etc.

Lauda. Deus manifeste veniet. Quaere fol. 8. Oratio. [Col. 0077B] Deus, qui tubam in Sion, ut infra.



SEXTA FERIA IN ADVENTU DOMINI.



Ad Matutinum.

Antiphona. In te confidit anima mea, et in umbra alarum tuarum sperabo, donec transeat iniquitas. Psalmus LVI. Miserere mei, Deus: miserere mei, quoniam confidit in te, etc. Oratio. Deus, Dei Filius, cujus in aeternum permanet nomen. Quaere fol. 3.

Antiphona 1. Ecce Dominus tuba canet in Sion. P. Et veniet in turbine Austri: ipse Dominus omnipotens proteget nos. V\. Fidelis Dominus in verbis suis, et sanctus in omnibus operibus suis. P. Et veniet in turbine Austri. V\. Gloria, et honor Patri, et Filio, etc. P. Ipse Dominus.

[Col. 0077C] Oratio. Deus, qui tubam in Sion continens, salvare venisti in Austri turbine peccatores, dum alios terrore signorum, alios praedicationis gratia excitas ad credendum; protege nos ab omni adversita e tentationum: ut tuba verbi tui sit semper salvatio animae 20 et corporis nostri. R\. Amen.

Per misericordiam tuam, Deus noster, etc.

Dicat Presbyter. Dominus sit semper vobiscum. R\. Et cum spiritu tuo.

Antiphona 2. Congregavit Dominus dispersionem populi sui in misericordia. P. Et videbitur claritas ejus in nube, sicut temporibus Moysi. P. Et manifestabitur quemadmodum Salomonis regis. V\. Et dominabitur a mari usque ad mare, et a flumine usque ad propagines ejus. P. Et videbitur claritas [Col. 0077D] ejus. V\. Gloria et honor Patri, et Filio, etc. P. Et manifestabitur quemadmodum Salomonis regis.

Oratio. Congrega, Domine, dispersionem populi tui in misericordia, quem olim, redempturus mundum, in virtute brachii tui liberasti; et ideo ab his, quos redemisti, magno opere invocaris: ut, qui infirmari pro nobis dignatus es, ut homo; divinitatis tuae homines digneris praemunire praesidio. R\. Amen.

Per misericordiam tuam, Deus noster, etc.

Antiphona 3. Laetabitur deserta et invia, et exultabit solitudo. P. Et florebit sicut lilium. Germinans, germinabit. V\. Gaudebunt campi, et ligna cedri Libani illic, quas plantavit: illic passeres nidificabunt. P. Et florebit sicut lilium. V\. Gloria, et honor Patri, etc. P. Et florebit sicut lilium.

[Col. 0078A] Oratio. Venisse te Dominum in Sion, cum laude et laetitia omnis catholica praeconatur Ecclesia: et ideo petimus, ut, qui Adventum tuum gloriosum in populis nunciamus, a nostris facinoribus, te expiante, purgemur. R\. Amen.

Per misericordiam tuam, Deus noster.

Dicat Presbyter. Dominus sit semper vobiscum. R\. Et cum spiritu tuo.

R\. Exspectatur Dominus, ut misereatur nobis. P. Quia Deus judicii Dominus est: beati omnes, qui expectant eum. V\. Non secundum visionem oculorum judicabit, neque secundum auditum aurium arguet; sed judicabit in justitia pauperes. P. Quia Deus judicii Dominus est. V\. Gloria, et honor Patri. Reiteretur R\. Expectatur Dominus.


In Laudibus.
[Col. 0078B]

Ad Canticum. Antiphona. Directa facta est via piorum, et praeparatum est iter sanctorum.


Canticum (Esaiae XXVI).

Ecce civitas virtus, et salvatio nostra, * pone murum, et circa murum munitionem muri.

Post sceptrum viri aperite portas, * intret plebs custodiens justitiam: participes qui sunt veritatis, custodientes pacem:

Quoniam in te speraverunt, Domine, usque in aeternum. * Deus magnus et aeternus,

Quomodo humiliasti, et deduxisti eos, * qui commorabantur in altissimis;

Civitates firmissimas dejicies, et deduces eas usque ad humum. * Et conculcabunt eas pedes mansuetorum, [Col. 0078C] et humilium.

Directa facta est via piorum, * et praeparatum est iter sanctorum.

Die enim Domini judicium: * speravimus in nomine ejus, et in memoria, quam concupivit anima mea.

P. Directa facta est via piorum.

Gloria, et honor Patri, et Filio, etc.

P. Et praeparatum est iter sanctorum

Matutinarium. Illumina, Domine, vultum tuum super nos. P. Et miserere nobis. V\. Ut cognoscamus in terra in omnibus Gentibus salutare tuum. P. Illumina, Domine. V\. Gloria, et honor Patri, etc. P. Et miserere nobis.

[Col. 0078D] Lauda. Laudate Dominum de coelis. Quaere fol. 6. Psalmus CXLVIII. Prophetia. Haec dicit Dominus: Vade, ingredere. fol. 15. Hymnus. Mane nobiscum Domine. Quaere fol. 19.

Supplicatio. Oremus Redemptorem mundi Dominum nostrum. Quaere fol. 2.

Capitula. Deus, qui manifeste ad judicium venturus esse crederis, manifestam potentiam in nobis ostende tuae salvationis: ut, qui terribilis sustineris, mitissimus, cum veneris, sentiaris.

Pater noster, qui es in coelis. A malo nos libera, et in tuo timore. Quaere fol. 10.

Humiliate vos benedictioni.

Dicat Presbyter. Dominus sit semper vobiscum. R\. Et cum spiritu tuo.

[Col. 0079A] Lauda. Deus manifeste veniet: Deus noster, et non silebit. ut supra. Oratio. Deus, qui tubam in Sion continens, salvare venisti. Require fol 19.



IN TERTIO DOMINICO DE ADVENTU DOMINI.



Ad Vesperos.

Lauda. A solis ortu usque ad occasum. cum 21 sua Oratione. Deus, cujus nomen est benedictum, fol. 1.

Sono. Alleluia: Qui reminiscimini Dominum, ne taceatis, et ne detis silentium, donec stabiliat, et ponat Hierusalem. P. Laudem in terra. V\. Alleluia. Sicut terra, quae producit flores suos, et sicut hortus semen suum germinat; ita Dominus germinabit justitiam. P. Laudem.

Dominus sit semper vobiscum. R\. Et cum spiritu tuo.

[Col. 0079B] Antiphona. Super montem excelsum ascende, qui evangelizas Sion: Dic civitatibus Juda. P. Ecce Deus noster in fortitudine venit. V\. Deus deorum Dominus locutus est, et vocavit terram. P. Ecce Deus noster. V\. Gloria, et honor Patri, etc. P. Ecce Deus noster in fortitudine venit.

Dominus sit semper vobiscum. R\. Et cum.

Lauda. Salvos nos faciat dextera tua: alleluia. P. Et exaudi nos, Domine Deus noster. Alleluia, alleluia. V\. Et confiteamur nomini tuo, et gloriemur in laude tua. P. Et exaudi nos. V\. Gloria, et honor Patri. P. Et exaudi nos, Domine.

Hymnus. Christi caterva clamitet. Supplicatio. Oremus Redemptorem mundi Dominum nostrum. Require fol. 2.

[Col. 0079C] Capitula. Super montem excelsum Adventus tui gaudia evangelizantes ascendimus, dum in altitudine tua Christe Dei Filius fundasti; ea, quae vera sunt de te, credimus, et fatemur: quaesumus ergo, ut, qui ad faciendum judicium expectaris, ante judicium nos expies a criminibus nostris.

Pater noster. Liberati a malo, confirmati, etc. fol. 2.

Benedictio. Dominus Jesus Christus, qui Adventu suo subvenire dignatus est mundo, animas nostras corporaque purificet a delicto. R\. Amen. Det nobis legis suae praecepta virtute spiritus attendere; ut possimus Adventum ejus amabiliter praestolare. R\. Amen. Sicque ab omni reatu immunes efficiat, ut Adventus ejus non reprobandos expellat; sed [Col. 0079D] redemptos atque glorificandos assumat. R\. Amen.

Per misericordiam, etc.

Lauda. Laetabimur in salutari tuo: alleluia. Et in nomine Domini Dei nostri magnificabimur: alleluia. Ipsi obligati sunt, et ceciderunt. P. Nos vero resurreximus et crecti sumus. Alleluia, alleluia. V\. Impleat Dominus omnes petitiones nostras. Nunc cognovi, quoniam salvum faciet Dominus Christum suum. P. Nos vero resurreximus. V\. Gloria, et honor Patri, etc. P. Alleluia, alleluia.

Oratio. Venisse nomen tuum de longinquo. Require infra in Matutinis.



Ad Matutinum.

Hymnus. Aeterne rerum conditor. Quaere fol. 3.

[Col. 0080A] Oratio. Post gallorum canorum concentus noctisque quietem exclusam, tibi, Domine, matura nox parturit diem, et galli concrepantibus alis, ore praeconio matutinum jubilant hymnum: tibi, Domine, aves coeli laudes emittunt: tuo jussu discussis tenebris sol radios infert mundo. Tua sunt ista miracula, Omnipotens Pater: nos tantummodo vota portamus, offerentes sancto nomini tuo haec sacrificia matutina; ut a peccatis praeteritis absoluti, de praesenti tribulatione mereamur absolvi. R\. Amen.

Per misericordiam tuam, Deus noster, qui es benedictus, et vivis, etc.

Dicat Presbyter. Dominus sit semper vobiscum. R\. Et cum spiritu tuo.

Antiphona 1. Domini est salus, et super populum [Col. 0080B] tuum benedictio tua. Psalmus III.

Antiphona 2. Incerta et occulta sapientiae tuae manifestasti mihi. Psalmus L.

Antiphona 3. In umbra alarum tuarum speramus, Deus, dum transiet iniquitas. Psalmus LVI.

Oratio. Aeternum te auctorem et conditorem. Quaere fol. 3.

Antiphona. Ecce nomen Domini venit de longinquo, et lingua ejus, quasi ignis ardens. P. Et spiritus ejus, sicut torrens inundans. V\. Advocavit coelos sursum, et terram discernere populum suum. P. Et spiritus ejus. V\. Gloria, et honor Patri, et Filio, etc. P. Et spiritus ejus.

Oratio. Venisse nomen tuum de longinquo conditae a te creaturae tuae laetantur: et ideo fac nos, ut, [Col. 0080C] qui Adventum incarnationis tuae suscepimus, a spinis peccatorum ardentis linguae tuae spiritu expiemur. R\. Amen.

Antiphona. De Sion exiet lex, et verbum Domini de Hierusalem. P. Judicabit Gentes, et arguet populos multos usque in novissimum. V\. Excelsus super omnes Gentes Dominus, et super coelos gloria ejus. P. Judicabit Gentes. V\. Gloria, et honor Patri, etc. P. Judicabit.

22 Oratio. Lex tua verbum, Deus Pater, de Sion egrediens non judicet; sed protegat populos sibimet confitentes: nec arguat de peccato, quos incarnationis suae venit liberare mysterium: ut, qui in electis agnoscitur gloriosus, in peccatoribus clemens semper inveniatur et pius. R\. Amen.

[Col. 0080D] Antiphona. Quaerite Dominum, omnes mansueti terrae: quaerite justum, quaerite mansuetum; et invenietis eum. V\. Quaerite Dominum, et confortamini: quaerite faciem ejus semper. P. Quaerite justum. V\. Gloria, et honor Patri, et Filio. P. Et invenietis eum.

Oratio. Inquirentes te Domine, exaudi propitius, et ab incurvantibus angustiis defende precatus; ut ecclesiae tuae te per omnes Gentes magnificent: exaltent nomen tuum unitatis vinculo: discant a te quoque, ut illuminentur, et attendant; et praeceptorum tuorum tenacitate vultu conscientiae nullatenus erubescant. R\. Amen.

R\. Suscitabit Dominus regem ex Israel fortissimum [Col. 0081A] in throno honoris sedentem in sempiternum. P. Replebitur, quasi Phison, scientia; velut Euphrates, intellectu: ipse multiplicabit Jordanem in tempore messis. V\. Ecce dies venit, dicit Dominus: et suscitabo David germen justum, et regnabit rex, et sapiens erit. P. Replebitur, quasi Phison, scientia. V\ Gloria, et honor Patri, et Filio, et Spiritui Sancto. Reiteretur Responsorium. Suscitabit Dominus regem ex Israel fortissimum in throno, etc.

Oratio. Deus Pater omnipotens, qui nobis Filium tuum suscitasti in regem, quo apparente mundo Ecclesiae tuae ut Phison, scientia mundatur, et, velut Euphrates, foecundatur intellectu charismatum; da nobis in te habere scientiae lumen, et virtutum omnem plenitudinem: ut, dum scientiae dona perquirimus, iterum ad te, qui es fons scientiae, veniamus. [Col. 0081B] R\. Amen.


In laudibus.

Antiphona. Deus a Libano veniet, et sanctus a monte Opauco: texit coelos virtus ejus, et laudis ejus plena est terra.


Canticum (Habacuc III).

Domine, audivi auditum tuum, et timui. * Domine, consideravi opera tua, et expavi.

In medio duum animalium cognosceris: dum appropinquaverint anni, innotesceris: * dum advenerit tempus, ostenderis:

Cum conturbata fuerit anima mea in ira, * misericordia tua memoraberis mei.

Deus a Libano veniet, * et sanctus a monte Opauco [Col. 0081C] et condenso:

Operuit coelos virtus ejus, et laude ejus plena est terra. * Et fulgor illius quasi lumen erit:

Cornua in manibus ejus sunt: * illi confirmata est virtus gloriae ejus, et posuit claritatem firmam.

Ante faciem suam ibit verbum. Et exivit in campos. * Pedes ejus steterunt, et commota est terra.

Aspexit, et fluxerunt gentes: * dissoluti sunt montes vehementer.

Defluxerunt colles aeternales: * itinera saecularia ejus pro laboribus.

Viderunt te tabernacula Aethiopum, * et expavescent tabernacula terrae Madian.

Numquid in fluminibus ira tua Domine? * aut in mari impetus tuus?

[Col. 0081D] Qui ascendit super equos tuos: * et equitatus tuus sanitas.

Intendens, extendens arcum super sceptra, dicit Dominus: * fluminibus scindetur terra.

Videbunt gentes, et dolebunt populi: * aspergens aquas contradictionis:

Dedit abyssus vocem suam, * ab altitudine phantasiae suae. Sol et Luna steterunt in ordine suo:

In lumine splendoris jacula tua ibunt, * in luce coruscationis armatura tua.

Indignatione tua exterminabis terram: * et in furore tuo duces gentes.

Existi in salutem plebis tuae, ut salvos facias electos tuos.

[Col. 0082A] Misisti in capita iniquorum mortem: * resuscitasti vincula usque ad bellum.

Praecidisti in pavore capita potentium: * movebuntur in ea gentes, et aperient ora sua: edens pauper in absconso.

Misisti in mari equos tuos, * turbantes aquas multas.

Custodivit me, et expavit venter meus * a voce deprecationis labiorum meorum.

Et introivit timor in ossa mea, * et desuper turbata est virtus mea.

Requiescam in die tribulationis: * et ascendam ad tabernacula transmigrationis meae.

Quoniam ficus non afferet fructus: * et non erunt nascentia in vineis.

[Col. 0082B] Mentietur opus olivae: * et campi non praestabunt cibos.

23 Deficient ab esca oves: * et non erunt ad praesepia boves.

Ego autem in Domino gloriabor: * gaudebo in Deo salutari meo.

Dominus virtus mea: * statuet pedes meos in consummatione.

Super excelsa imponet me. * vincam in claritate ejus.

P. Et laudis ejus plena est terra.

Gloria, et honor Patri, et Filio, etc.

P. Et laudis ejus plena est terra.

Ad Benedictus. Antiphona. Benedictus es, Deus; et benedictum nomen gloriae tuae.

[Col. 0082C] Canticum trium puerorum. Benedictus es Domine Deus patrum nostrorum. Require retro in primo Dominico de Adventu Domini, fol. 6.

Sono. Alleluia. Qui reminiscimini Dominum, ne taceatis, et ne detis silentium, donec stabiliat et ponat Hierusalem. P. Laudem in terra. V\. Alleluia. Sicut terra, quae producit flores suos, et sicut hortus semen suum germinat; ita Dominus germinabit justitiam. P. Laudem in terra.

Lauda. Laudate Dominum de coelis, alleluia: laudate eum in excelsis, alleluia. Psalmus CXLVIII.


Prophetia. Lectio libri Ezechielis prophetae (Cap. XXXIV).

R\. Deo gratias.

Haec dicit Dominus: Salvabo gregem meum, et [Col. 0082D] non erit ultra in rapinam, et judicabo inter pecus: et faciam cum eis pactum pacis, et cessare faciam bestias pessimas de terra: et qui habitant in deserto, securi dormient in saltibus. Et ponam in circuitu collis mei benedictionem: et deducam imbrem in tempore suo: et pluviae benedictionis erunt. Et dabit lignum agri fructum suum, et terra dabit germen suum, et erunt in terra sua absque pavore: et scient, quia ego sum Dominus, cum contrivero catenas jugi eorum, et eruero eos de manu imperantium sibi. Et non erunt ultra in rapinam gentibus, nec bestiae terrae devorabunt eos: sed habitabunt confidenter absque ullo terrore. Et suscitabo eis germen nominatum: et non erunt ultra imminuti [Col. 0083A] fame in terra, nec portabunt ultra opprobrium gentium. Et scient quia ego sum Dominus eorum. Ero cum eis, et ipsi populus meus domus Israel: ait Dominus. Vos autem greges mei, pascuae meae omnes estis: et ego Dominus Deus vester. R\. Amen.

Hymnus. Cunctorum rex omnipotens. Quaere fol. 7. Supplicatio. Oremus Redemptorem mundi Dominum nostrum. Quaere fol. 2.

Capitula. Adventus tui gloriam devotione promptissima praestolantes, rogamus atque exposcimus; ut praesentiae tuae luce tenebras nostras inradies: qualiter nunc ad perfectum nos usquequaque sanctificans tuis postmodum muneribus dignos efficias.

Pater noster, totum. Liberati a malo. Quaere fol. 2.

Lauda. Laetabimur in salutari tuo, alleluia.

[Col. 0083B] Benedictio. Dominus Jesus Christus. fol. 21.

Exeunte vespera. Lauda. A solis ortu usque ad occasum. Quaere fol. 1. Sono. Qui reminiscimini Dominum. Require fol. 12.

Antiphona. Ponet Dominus in terra judicium. P. Et legem ejus insulae expectabunt. V\. Et erit firmamentum in terram ipsorum, et primitias omnis laboris eorum. P. Et legem ejus. V\. Gloria, et honor Patri, et Filio, etc. P. Et legem ejus.

Lauda. Salvos nos, fac, Domine, Deus noster, alleluia; ut confiteamur nomini sancto tuo: alleluia. P. Et gloriemur in laude tua, alleluia, alleluia. V\. Memento nostri, Domine, in beneplacito populi tui: visita nos in salutari tuo. P. Et gloriemur in laude tua. V\. Gloria, et honor Patri, et Filio, etc. Et gloriemur [Col. 0083C] in laude tua.

Hymnus. Christi caterva clamitet. fol. 1. Capitula. Deus, cujus aeternitas tempora. Benedictio. Christus Dominus, qui per susceptae mysterium. fol. 8.

Lauda. Propter miserias inopum, alleluia; et gemitum pauperum, alleluia. P. Nunc exurgam, dicit Dominus, Alleluia, alleluia. V\. Et eloqu a Domini eloquia casta, argentum igne examinatum terrae purgatum septuplum. P. Nunc exurgam. V\. Gloria, et honor Patri, etc. P. Nunc exurgam.

Oratio. Venisse nomen tuum de longinquo conditae. Require fol. 21.



SECUNDA FERIA TERTIAE HEBDOMADAE.



Ad Matutinum.

Antiphona. Domine quid multiplicati sunt. Psalmus [Col. 0083D] III.

Oratio. Multiplicati sunt, Domine, qui tribulant nos; sed tu multus es in misericordia, qui eruas: in nullo enim formidamur ab imminenti pressura, si tantum tua muniamur, Omnipotens, gratia. R\. Amen.

24 Antiphona. Ego locutus sum, dicit Dominus, et vocavi eum: adducam illum, et dirigam vias ejus. V\. Et ponam in mari manum ejus, et in fluminibus dexteram ejus. P. Et vocavi eum. V\. Gloria, et honor Patri, etc. P. Et vocavi eum.

Oratio. Deus Pater, qui viam unigeniti Filii tui dirigens, participem eum nostrae mortalitatis esse voluisti; fac nos esse participes regni sui: ut qui [Col. 0084A] locutus vocasti eum, ut Redemptor adesset hominibus parcens, cum illo ostendaris nobis gaudens. R\. Amen.

Per misericordiam tuam, Deus noster, etc.

Dicat Presbyter. Dominus sit semper vobiscum. R\. Et cum spiritu tuo.

Antiphona 2. Dabo in Sion salutem, et in Hierusalem gloriam meam. V\ Deus deorum Dominus locutus est, et vocavit terram. P. Dabo in Sion. V\. Gloria, et honor Patri. P. Et in Hierusalem.

Oratio. Ecce Dominus Deus noster, satis pulchri sunt pedes evangelizantium pacem, et annunciantium bona: fac nos ergo, ut calciati pedes in praeparatione evangelii pacis, de peracto cursu gaudeant consummatae virtutis: ut Christum tuum, quem os [Col. 0084B] nostrum plena fide annunciat, vita nostra in efficientia operis non contemnat; sed annua devotione incarnationis ejus festa celebrantes, vota nostra illi persolvamus sine fine felices. R\. Amen.

Per misericordiam tuam, Deus noster, etc.

Antiphona 3. In semita judiciorum tuorum, Domine, sustinuimus nomen tuum. P. Et memoria laetantium in desiderium animae. V\. Quia tu, Domine, suavis et mitis, et multae misericordiae omnibus invocantibus te. P. Et memoria. V\. Gloria, et honor Patri, et Filio, etc. P. Et memoria laetantium.

Oratio. Mandata judiciorum tuorum, Domine, expectamus, te poscentes, ut qui nos jam eduxisti in lucem per fidem, justitia facias nos tibi placabiles de bonorum operum dignitate: ut incarnata justitia, [Col. 0084C] quae nos visitavit in tenebris, ad judicium veniens liberet a tormentis. R\. Amen.

Per misericordiam tuam, Deus noster, etc.

R\. Disrumpam vincula populi mei, dicit Dominus: et disperdam omnia mala, quae induxi super illos. P. Et auferam universum dolorem a facie terrae, et a civitate ista. V\. Ecce ego congregabo eos de universis terris, et feriam cum eis pactum semper, et non desinam eis benefacere, dicit Dominus. P. Et auferam universum dolorem. V\ Gloria, et honor Patri, etc. Reiteretur R\. Disrumpam vincula populi mei, dicit Dominus.

In Laudibus, Canticum, et Matutinarium, et Lauda, et Hymnus, ut in secunda feria primae Hebdomadae de Adventu. Et Capitula, et Prophetia, et Lauda finale, [Col. 0084D] ut in secunda Dominica de Adventu, videlicet in Matutinis fol. 11. Oratio. Gaudent campi utique Adventus tui. Quaere infra. Et sic debes dicere ver totam septimanam in diebus feriis.



FERIA QUARTA.



Ad Matutinum.

Antiphona. Lava me, Domine, ab injustitia mea, et a peccatis meis munda cor meum. Psalmus L. Miserere mei, Deus, secundum, etc. Gloria, et honor Patri, et Filio, etc.

Oratio. Deus, Dei Filius, cujus in aeternum permanet nomen, etc. Require fol. 3.

Antiphona 1. Gaudebunt campi, et omnia quae in eis sunt. P. Tunc exultabunt omnia ligna silvarum [Col. 0085A] ante faciem Domini, quoniam veniet. V\. Laetentur coeli, et exultet terra: commoveatur mare, et plenitudo ejus; orbis terrarum, et universi, qui habitant in eo. P. Tunc exultabunt. V\. Gloria, et honor Patri. P. Tunc.

Oratio. Gaudent campi utique Adventus tui jocunditate perfusi: et ideo quaesumus, ut, qui insensibilia Adventus tui gaudia in te viventia comprobas; sensibiles nos in Adventu tui judicii coronandos attollas. R\. Amen.

Per misericordiam tuam, Deus noster, etc.

Antiphona 2. Adjiciet Dominus manum suam ad possidendum residuum populi sui, et veniet ab insulis maris. P. Et congregabit populos profugos Israel, et dispersos Juda colliget. V\. Et erit firmamentum [Col. 0085B] in terra: in summis montium superextolletur super Libanum fructus ejus: et florebunt de civitate, sicut foenum terrae. P. Et congregabit populos. V\. Gloria, et honor. P. Et congregabit.

Oratio. Adjice manum tuam, Domine, et posside residuum populi tui; ut incarnatione tua incredulis patescente nihil residuum sit, quod vacuum remaneat a mercede: quo, dum in filios infidelitatis incarnationis tuae mysterium manifestas, in cordibus fidelium 25 desiderii tui vota placita tibi semper efficias. R\. Amen.

Per misericordiam tuam, Deus noster, etc.

Antiphona 3. In illa die de tenebris et caligine oculi caecorum videbunt: addent mites in Domino laetitiam. P. Et humiles pauperes in sancto Israel [Col. 0085C] exultabunt. V\. Et benedicentur in eo omnes tribus terrae: omnes gentes servient ei. P. Et humiles. V\. Gloria, et honor Patri, etc. P. Et humiles pauperes.

Oratio. Unigenite Dei Filius, qui de tenebris et caligine oculos caecorum videre fecisti, cum mundo per susceptae incarnationis mysterium claruisti; dignare gratia divinitatis tuae inlustrare arcana pectoris nostri: ut, qui Adventus tui gratia anhelamus, divinitatis tuae munere consolemur. R\. Amen.

Per misericordiam tuam, Deus noster, etc.

R\. Bethlehem non es minima in principibus Juda: ex te prodiet rex. P. Cujus regnum non corrumpetur. V\. Et tu, Bethlehem Ephrata, numquid parvula es in millibus Juda? Ex te enim egredietur [Col. 0085D] rex. P. Cujus regnum. V\. Gloria, et honor Patri. Reiteretur R\. Bethlehem non es minima in.

In Laudibus Antiphona, Canticum, et omnia alia, quae sequuntur, dicantur usque in finem Matutini, ut in feria 4 primae Hebdomadae fol. 11. Excepta Prophetia. Haec dicit Dominus: salvabo gregem meum. Quaere fol. 23.

Ad Vesperos omnia dicantur, ut in Vesperis de quarta feria primae hebdomadae de Adventu Domini. Require fol. 12.



FERIA SEXTA.



Ad Matutinum.

Antiphona. In te confidit anima mea, et in umbra [Col. 0086A] alarum tuarum sperabo, donec transeat iniquitas. Psalmus LVI.

Oratio. Deus Dei Filius. Quaere fol. 3

Antiphona 1. Ecce ego mittam ad gentes et ad insulas, dicit Dominus, longe ad eos, qui non audierunt de me. P. Et videbunt gloriam meam. V\. Audite haec, omnes gentes: auribus percipite, qui habitatis orbem. P. Et videbunt. V\. Gloria, et honor Patri. P. Et videbunt gloriam meam.

Oratio. Quam pulcri sunt, Domine, super montes pedes evangelizantium pacem: praesta ergo nobis, ut per te praedicantes salutem, in te habeamus salvationem; quo Adventus tui praedicantes insignia, donorum tuorum, in nos redundet gratia copiosa R\. Amen.

[Col. 0086B] Per misericordiam tuam, Deus noster.

Antiphona 2. Ecce Deus excelsus in fortitudine sua veniet, nullus ei similis. P. Quis poterit scrutari vias ejus? Cuncta considerans nomen ejus supra terminos terrae. V\. Qui ponis nubem ascensum tuum: qui ambulas super pennas ventorum. P. Quis poterit? V\. Gloria, et honor Patri, etc. P. Quis poterit?

Oratio. Quis poterit, Deus Dei Filius, scrutari vias tuas? Vel quibus aditibus nasciturus ad Virginem veneris? Vel quibus semitis ad superna regressus es? Et ideo, quia tu solus cuncta considerans es, cujus nomen supra terrae terminos permanet; da nobis, illa de te semper considerare et dicere, quae culpae careant lege: ut, qui excelsus in fortitudine [Col. 0086C] veniens humilia respicis, dignos facias nos muneribus tuis. R\. Amen.

Per misericordiam tuam, Deus noster, qui es benedictus, et vivis, et omnia regis in saecula saeculorum. Amen.

Antiphona 3. Ego Jesus mitto Angelum meum testificare hominibus. P. Ecce venio cito, et merces mea mecum est, sanare languores populi mei. V\. Audi populus meus; et loquar Israel: testificabor tibi, Israel, si me audieris. P. Ecce venio cito. V\. Gloria, et honor Patri, et Filio, etc. P. Ecce venio cito.

Oratio. Deus omnipotens, qui Angelum tuum ante Adventum Redemptoris misisti, qui testificaret hominibus et viam salutis et plenitudinem sanitatis; [Col. 0086D] da familiae tuae, ut adnuntiatione Adventus tui in coelesti gaudio hilarescat. Et, quia merces tua tecum ad judicium veniet, pletas tua consueta tunc nobis occurrat in munere, quae nostrum solita est semper removere languorem. R\. Amen.

Per misericordiam tuam, Deus noster, etc.

R\. Paratus esto, Israel, in Adventu Domini Dei tui, quia ecce ipse formans montes. P. Et creans spiritus, et annuncians in hominibus Christum suum V\. Ecce Dominus Deus vester prudentia sua extendit coelos, et in sapientia sua praeparat orbem; ipse est enim Deus formans terram. P. Et creans spiritus. V\. Gloria, et honor Patri. Reiteretur R\. Paratus esto, Israel.

[Col. 0087A] Omnia alia dicantur usque in finem Matutini, ut in sexta feria primae Hebdomadae fol. 13. 26 Excepta Prophetia. Haec dicit Dominus: Salvabo. fol. 23.

Oratio. Deus Pater, qui, filium tuum missurus ad terras, legatos tuos, voces utique praedicantium, ad gentes destinasti, vel ad insulas, qui incarnationem ejus praedicantes, longe ad eos, qui non audierunt, verbi tui fidem praedicando porrigerent; da nobis, et te audientes a vitiis resipiscere, et credentes te supernam promereri hereditatem: ut Christum tuum sermonibus praedicantes; operibus non efficiamur ante tuae gloriae majestatem damnabiles. R\. Amen.

Per misericordiam tuam, Deus noster, etc.

Dicat Presbyter, Dominus sit semper vobiscum. R\. Et cum spiritu tuo.

[Col. 0087B] In nomine Domini nostri Jesu Christi perficiamus cum pace. R\. Deo gratias.



IN QUARTO DOMINICO DE ADVENTU DOMINI.



Ad Vesperos.

Lauda. A solis ortu usque ad occasum. Oratio. Deus, cujus nomen est benedictum. Require fol. 1.

Sono. Deus deorum Dominus locutus est: vocavit terram ex Sion. P. Species decoris ejus: alleluia. V\. Deus manifeste veniet, Deus noster; et non silebit. P. Species decoris.

Antiphona. Alleluia: annunciate Deum in univesa terra. P. Exultet, et laudet habitatio Sion. P. Quia in medio ejus veniet Sanctus Israel. P. Et exultet. Gloria, et honor Patri. P. Quia in medio.

Lauda. Cognoscamus in terra viam tuam, Domine: [Col. 0087C] alleluia: In omnibus gentibus salutare tuum. Alleluia, alleluia. V\. Deus misereatur nostri, et benedicat nobis: illuminet vultum suum super nos, et misereatur nobis. P. In omnibus gentibus. V\. Gloria, et honor Patri. P. In omnibus gentibus.

Hymnus. Christi caterva clamitet. Supplicatio. Oremus Redemptorem mundi. Require fol. 2.

Kyrie, eleison: Christe, eleison: Kyrie, eleison.

Capitula. Illumina, Domine, vultum tuum super nos, et benedictionem tuam ubertim nostris infunde pectoribus: quo corda nostra lucis tuae hilaritate perfusa tuam in terris valeant recognoscere viam, et omnibus singulari gentibus fidei sacrae laetentur notitia.

Pater noster. Et.

[Col. 0087D] Liberati a malo, confirmati semper in bono, tibi servire mereamur Deo ac Domino nostro. Pone, Domine, finem peccatis nostris: da gaudium tribulatis: praebe redemptionem captivis: sanitatem infirmis: requiemque defunctis: concede pacem, et securitatem in omnibus diebus nostris: frange audaciam inimicorum nostrorum: exaudi, Deus, orationem servorum tuorum omnium fidelium Christianorum in hoc die et in omni tempore: per Dominum nostrum Jesum Christum Filium tuum, qui tecum vivit, et regnat in unitate Spiritus Sancti Deus per omnia semper saecula saeculorum. R\. Amen.

Dicat Presbyter. Humiliate vos ad benedictionem.

Dominus sit semper vobiscum. R\. Et cum.

[Col. 0088A] Benedictio. Unicus Filius Dei, qui genitus de utero Patris, incarnari venit ex utero Virginis, eluat nos ab omni corruptione humanae conditionis. R\. Amen. Atque idem, qui incomprehensibilis venit ad veritatem humani corporis, tollat a nobis immunditiam humanae corruptionis. R\. Amen. Et, qui vita venit mortem perterre, tribuat nobis nihil de mortis damnatione sentire. R\. Amen

Per misericordiam ipsius, etc.

Lauda. Dominus in circuitu populi sui est: alleluia. P. Ex hoc nunc, et usque in aeternum pax super Israel. Alleluia, alleluia. V\. Benedictus, qui venit in nomine Domini: Deus, Dominus, et illuxit nobis. P. Ex hoc nunc. V\. Gloria, et honor. P. Ex hoc nunc.

[Col. 0088B] Oratio dicatur. Unigenite Filius Dei Patris. Require in Matutinis sequentibus.



Ad Matutinos.

Hymnus. Aeterne rerum Conditor. Require fol. 3.

Oratio. Domine Deus Pater omnipotens, inspirator precum, teque invocantium velox auditor; voci nostrae, oramus, clementiae tuae aurem appone, et nostrorum vincula peccaminum potenti miseratione dissolve: Ac sicut nos gallorum canoribus ad matutini gratiam provocas consurgere, et prophetali vaticinio in lucem gentium unicae redemptionis praenuncias; ita nunc navigantibus nobis intuitu superno adsiste. Sic, quaesumus, famulatus nostri vota suscipias, ut ad lucem abundanti nos misericordia sublevando perducas. R\. Amen.

[Col. 0088C] Per misericordiam tuam Deus noster, etc.

27 Antiphona super psalmos. Gloria mea Deus meus, et exaltans caput meum. Psalmus III.

Antiphona. Tibi soli peccavi: miserere mei, Deus. Psalmus L.

Antiphona. Miserere mei, Deus, miserere mei: quoniam in te confidit anima mea. Psalmus LVI.

Oratio. Domine Deus, apud quem est fons vitae, et in cujus lumine adspicimus lumen; enutri in nos tuae scientiae splendorem: ut sitientibus nobis vitalem impartias potum, et caligantium animarum superno lumine restituas intellectum. R\. Amen.

Per misericordiam tuam, etc.

Antiphona 1. Me insulae expectant, dicit Dominus, et brachium meum sustinebunt. P. Quia judicium [Col. 0088D] meum in lucem populorum apparebit. V\. Deus deorum Dominus locutus est, et vocavit terram. P. Et brachium. V\. Gloria, et honor Patri, etc. P. Quia judicium meum.

Oratio. Unigenite Filius Dei Patris, quem insulae expectant, et brachium fortitudinis tuae plebs adquisita sustinet; te quaesumus et rogamus, ut nos peccatores facias semper esse beatos: ut, cum Adventus tui apparuerit gloria, non confundamur videntes faciem tuam. R\. Amen.

Per misericordiam tuam, etc.

Antiphona 2. Timebunt, qui ab occidente sunt nomen Domini; et, qui ab ortu solis, gloriam ejus. P. Cum venerit, quasi fluvius violentus, quem spiritus [Col. 0089A] Domini excitat. V\. Et timebunt gentes nomen tuum, Domine, et omnes reges terrae gloriam tuam. P. Cum venerit. V\. Gloria, et honor Patri. P. Cum venerit, quasi fluvius.

Oratio. Christe Dei Filius, qui in mundo per Virginem natus, nativitatis tuae terrore et regna concutis, et reges admirari compellis; praebe nobis initium sapientiae, quod est timor tuus; ut in eo fructificemur, in eo etiam proficientes fructum tibi pacatissimum offeramus: ut, qui ad gentium vocationem, quasi fluvius violentus, accessisti; nasciturus in terris ad conversionem peccantium, manifesta tuae gratiae dona ostendas: quo, repulso terrore formidinis, casto te semper sequamur amore intimae charitatis. R\. Amen.

[Col. 0089B] Per misericordiam tuam, Deus noster, qui es benedictus, et vivis, et omnia regis, etc.

Antiphona 3. Quae prima fuerat, ecce veniet, nova annuncians vobis; antequam oriatur, auditam vobis facimus. Laus Domini in extremis terrae. V\. Orietur in diebus ejus justitia et abundantia pacis, donec extollatur luna; et dominabitur a mari usque ad mare. P. Laus Domini. V\. Gloria, et honor Patri, etc. P. Laus Domini.

Oratio. Nova et inaudita sunt, Domine, quae propheticus sermo intonuit mundo: Quod novo Virginis partu salvatio exorietur creaturarum: cujus admirabile incarnationis mysterium quia devota cordium susceptione Ecclesia suscipit laetabunda; quaesumus, ut in laudem ejus et nova illi cantica deferat et accepta; [Col. 0089C] ut, cujus laus ab extremis terrae concinitur, ejus voluntas in toto mundo a fidelibus impleatur. R\. Amen.

Per misericordiam tuam, Deus noster, etc.

R\. Dominus omnipotens suscitabit nobis ab oriente principem magnum, et vocabitur nomen ejus Redemptor omnium, et ipse salvum faciet populum suum a peccatis eorum. V\. Audite, domus David, Dominus dabit vobis signum: Ecce virgo concipiet, et pariet filium. P. Et vocabitur. V\. Gloria, et honor Patri, et Filio. Reiteretur R\. Dominus omnipotens suscitabit.

Oratio. Deus Pater omnipotens, qui ab Oriente principem magnum exuscitas; da nobis, ut ejus amplexu, quem ad redemptionem nostram misisti salvans [Col. 0089D] populum suum a peccatis eorum, illius utique principis, qui sine alterius justitiae participatione est justus, participes esse te propitio mereamur. R\. Amen.

Per misericordiam tuam, Deus noster, etc.

Dicat Presbyter. Dominus sit semper vobiscum. R\. Et cum spiritu tuo.


In Laudibus.

Ad Canticum. Antiphona. Descendant, sicut ros, verba mea, quia nomen Domini invocavi. Deus fidelis, in quo non est iniquitas: justus et sanctus Dominus Deus. Canticum. Attende coelum, loquar; et audiat terra. Require fol. 4.

Ad Benedictus. Antiphona. Benedicite Dominum, [Col. 0090A] pusilli et magni, et omnes qui expectatis Adventum ipsius. Psalmus. Benedictus es, Domine Deus patrum nostrorum. Require fol. 6.

Sono. Deus deorum Dominus locutus est: 28 vocavit terram ex Sion. P. Species decoris ejus; Alleluia. V\. Deus manifeste veniet, Deus noster, et non silebit. P. Species decoris ejus.

Lauda. Laudate Dominum de coelis: alleluia. V\. Laudate eum in excelsis: alleluia. Psalmus CLVIII.


Lectio libri Esaiae Prophetae (Cap. XLII).

R\. Deo gratias.

Cantate Domino canticum novum, laus ejus in extremis terrae: qui descendistis in mare, et plenitudinem ejus; insulae, et habitatores earum. Sublevetur desertum, et civitates ejus; in domibus habitabit [Col. 0090B] Cedar: laudate habitatores Petrae, de vertice montium clamabunt. Ponent Domino gloriam, et laudem ejus in insulis nunciarunt. Dominus, sicut fortis, egredietur, sicut vir praeliator suscitavit zelum: vociferabitur, et clamabit: super inimicos suos confortabitur. Tacui semper, silui, patiens fui, sicut pariens loquar: dissipabo, et absorbebo simul. Desertos faciam montes, et colles, et omne gramen eorum exsiccabo: et ponam flumina in insulis, et stagnare faciam. Et deducam caecos in viam, quam nesciunt; et in semitis, quas ignoraverunt, ambulare eos faciam. R\. Amen.

Hymnus. Cunctorum Rex omnipotens. Supplicatio. Oremus Redemptorem mundi. Require fol. 2.

Capitula. Excita potentiam tuam, et veni ad liberandum [Col. 0090C] nos, Domine Deus; ut, quoniam opprimimur turbinibus tentationum, virtutis tuae auxilio sublevemur: nec praevaleant nobis legiones hostium, cum tua majestate tuemur: ut semper nobis opitulationem, et adversariis inferas ultionem.

Pater noster. Et ne nos. Liberati a malo. fol. 2.

Lauda. Dominus in circuitu. Require fol. 26. Benedictio. Unicus Filius Dei. fol. 26. Exeunte vespera. Lauda. A solis ortu. Sono. Deus deorum. fol. 26.

Antiphona. Ascendit Salvator Dominus in montem Sion, liberare populum suum Israel. P. Et erit regnum ejus sempiternum. V\. Omnes gentes pladite manibus: jubilate Deo in voce exultationis. P. Et erit regnum. V\. Gloria, et honor. P. Et erit regnum.

Lauda. Oculi nostri ad Dominum Deum nostrum, [Col. 0090D] alleluia. P. Donec misereatur nobis, alleluia, alleluia, alleluia. V\. Ad te levamus oculos nostros, qui habitas in coelis. P. Donec misereatur. V\ Gloria, et honor. P. Alleluia, alleluia, alleluia.

Hymnus. Christi caterva clamitet. Supplicatio. Oremus Redemptorem mundi. fol. 2. Capitula. Deus, cujus aeternitas. Benedictio. Christus Dominus. Require fol. 2.

Lauda. Apud te propitiatio est, alleluia, et propter legem tuam sustinui te, Domine, alleluia. P. Apud te est enim misericordia, et copiosa redemptio: alleluia, alleluia. V\. Fiant aures tuae intendentes in vocem deprecationis meae. P. Apud te est. V\. Gloria, et honor. P. Apud te est.

[Col. 0091A] Oratio. Unigenite Filius Dei Patris, quem insulae expectant, et brachium fortitudinis tuae plebs adquisita sustinet; te quaesumus et rogamus, ut nos peccatores facias semper esse beatos: ut, cum Adventus tui apparuerit gloria, non confundamur videntes faciem tuam. Respondeat Chorus. Amen.

Per misericordiam tuam.



FERIA SECUNDA QUARTAE HEBDOMADAE.



Ad Matutinum.

Antiphona. Domine, quid multiplicati. Psalmus III. Oratio. fol. 8, ut in secunda feria primae Hebdomadae.

Antiphona 1. Ecce Dominus veniet de longe. P. Beati omnes, qui expectant eum. V\. Omnes gentes plaudite manibus: jubilate Deo in voce exultationis. P. Beati omnes. V\. Gloria, et honor. P. Beati omnes.

[Col. 0091B] Oratio. De longe incarnationis tuae Adventum, Christe Dei Filius, beatorum numerositas praestolando, beatificata fore cognoscitur. Quaesumus, ut expectatione secundi Adventus tui ita beatificemur, ut pium te in judicio sentiamus. R\. Amen.

Per misericordiam tuam.

Antiphona 2. Mortificate nunc membra vestra, quae sunt super terram; quoniam, cum Christus apparuerit, vita vestra. P. Tunc et vos apparebitis cum ipso in gloria. V\. Sit nomen Domini benedictum ex hoc nunc, et usque in saeculum. P. Tunc et vos. V\. Gloria, et honor. P. Tunc et vos.

Oratio. Mortifica, quaesumus, super terram membra nostra ab omni concupiscentia; ut, cum tu nostra apparueris vita, appareamus et nos tecum transformati [Col. 0091C] in gloriam 29 sempiternam. R\. Amen.

Per misericordiam tuam.

Antiphona 3. Ego ante te ibo, dicit Dominus. P. Et gloriosos terrae humiliabo. V\. Deus deorum Dominus locutus est, et vocavit terram. P. Et gloriosos. V\. Gloria, et honor. P. Et gloriosos.

Oratio. Ingenite summe Pater, per quem tempore nativitatis Dominicae justitiae opus pax vel securitas concluditur universae terrae; fac nos in secundo Adventu gloriae suae pulchritudinem individuae majestatis perpetim intueri: ut ibidem perenniter coronati jubilum perpetuitatis persolvamus sine fine beati. Respondeat. Amen.

Per misericordiam ipsius.

[Col. 0091D] R\. Credite Salvatorem vestrum venientem cum gloria. P. Et vos estote parati suscipere regnum Dei. V\. Audite, habitatores urbis, qui moramini in terris, cum elevatum fuerit signum in montibus, et clangorem tubae audieritis. P. Et vos estote. V\. Gloria, et honor. Reiteretur R\. Credite Salvatorem.


In Laudibus.

Ad Canticum. Antiphona. Ecce enim Deus. Canticum. Domine Deus, omnium creator.

Matutinarium, Antiphona, et Lauda. Require fol. 16. Prophetia. Cantate Domino. fol. 28. Hymnus. Ecce Salvator omnium. Supplicatio. Oremus Redemptorem mundi. Capitula. Memor esto, Domine. fol. 17. Lauda. Deus manifeste veniet. Require fol. 8. Oratio. Veniat super nos, Domine. Require infra fol. 30.

[Col. 0092A] Ad Vesperos dicatur, ut in secunda feria secundae Hebdomadae.

Sequuntur alia Responsoria de quibus supra.

R\. Montes filiae Sion, ramos vestros extendite, germinate. P. Et fructum jecunditatis afferte populo meo Israel, quoniam veniet dies Domini. V\. Jubilate, extrema terrae: sonate montes laudationum, saltus, et omnia ligna regionis. P. Et fructum. R\. Gloria, et honor. P. Et fructum.

Aliud Responsorium. Ecce Dominus veniet redemptor noster sanctus Israel. P. Coronam regni habens in capite suo. V\. Attendite ad me, populus meus, et tribus mea me audite, quia prope est dies Domini: justus meus, et egressus est Salvator meus. P. Coronam regni habens. V\. Gloria, et honor. Reiteretur [Col. 0092B] R\. Ecce Dominus.

Aliud Responsorium. Audite, audite me, populus meus, dicit Dominus: et reges, intendite, auribus percipite. P. Quia lex a me prodiit: appropinquans cito justitia mea: et salvator meus adest, quem insulae expectant. V\. Attendite ad me, populus meus: et tribus mea, audite. P. Quia lex a me. V\. Gloria, et honor. Reiteretur R\. Audite, audite.

R\. Metuentes Dominum, sustinete misericordiam ipsius. P. Et ne recedatis ab illo: ne cadatis, et non evacuabitur merces vestra. V\. Qui timetis Deum, credite illi; et in oblectatione illius veniet vobis misericordia. P. Et ne recedatis. V\. Gloria, et honor. Reiteretur R\. Metuentes Dominum.

R\. Cognoscat plebs mea nomen meum illa die, [Col. 0092C] quoniam ecce ego, qui loquor, adero vobis, dicit Dominus. P. Quasi germen inter montes annuncians auditum pacis, nuncians bona, ut notum vobis faciam Salvatorem mundi. V\. Deus de Sina venit, et de Seir ortus est: nobis apparuit de monte Pharan. P. Quasi germen. V\. Gloria, et honor. Reiteretur R\. Cognoscat plebs mea.

R\. Ecce Dominus Deus noster egredietur ad nos, et miserebitur nobis. P. Delens iniquitates nostras, et demerget in profundum maris omnia peccata nostra. V\. Levabit signum in nationibus procul, et sibilabit de finibus terrae; et ecce festinans velociter veniet. P. Delens. V\. Gloria, et honor. Reiteretur R\. Ecce Dominus Deus.

R\. Quis est iste formosus, stola sua gradiens in [Col. 0092D] multitudinem fortitudinis suae? P. Ego, qui loquor justitiam, et propugnator sum ad salvandum. V\. Ego Jesus mitto Angelum meum testificare hominibus, et ecce venio cito. P. Ego, qui loquor. V\. Gloria, et honor. Reiteretur R\. Quis est.

R\. Quare tardas, Deus? veni, et libera populum tuum. P. Te enim expectat omnis Israel. V\. Veni, Domine, et noli tardare, relaxa facinora plebis tuae. P. Te enim. V\. Gloria, et honor. Reiteretur R\. Quare tardas.

R\. Hierusalem, laetare in Adventu Domini, quoniam ipse veniet tibi. P. Et auferet a te luctus, et anxietates, et induet te pulchritudine in Adventu suo. V\. Hierusalem, Dominus in medio tui fortis [Col. 0093A] gaudebit super te in laude, et exultabit in jubilatione. P. Et auferet a te. V\. Gloria, et honor Patri. Reiteretur R\ Hierusalem, laetare.

R\. Ecce veniet nobis salus a Domino celeriter, ut conterat jugum grave. P. Et salvet a vinculis peccatorum nostrorum, quia pius est. 30 V\. Clamemus ad Dominum in coelum a facie tribulantis, et mittet nobis Salvatorem, qui liberet nos. P. Et salvet. V\. Gloria, et honor Patri. Reiteretur R\. Ecce veniet.

Ad Vesperos dicatur, ut in fol. 17.



FERIA TERTIA QUARTAE HEBDOMADAE.



Ad Matutinum.

Antiphona. Lava me, Domine, ab injustitia mea: et a peccatis meis munda cor meum. Psalmus L.

Oratio. Deus Dei Filius, cujus in aeternum permanet [Col. 0093B] nomen; quique unum te esse innotescens Deum ac Dominum, per susceptae incarnationis mysterium venisti in regem, ut redimeres saeculum; da nobis ita fervere hujus mysterio pietatis, ut per haec evadamus muscipulam deceptoris: ut, qui Adventus tui gaudia diffuso ore praecinimus, salvatos nos, cum ad judicium veneris, te judice gratulemur. R\. Amen.

Per misericordiam tuam.

Antiphona 1. Revertentur filiae Sion, et quaerent Dominum Deum suum, David Regem suum. P. Et delectabuntur in Domino Deo suo. V\. Fidelis Dominus in verbis suis, et sanctus in omnibus operibus suis. P. Et delectabuntur. V\. Gloria, et honor Patri. P. Et delectabuntur in Domino.

Oratio. Veniat super nos, Domine, donum misericordiae [Col. 0093C] tuae, ut revertentes a socordia cordis nostri, et quaerentes te Dominum regem in Sion; illa speculatione sancta laetemur, ut, qui faciei tuae praestolamur praesentiam, meritorum nostrorum evadamus tormenta. R\. Amen.

Per misericordiam tuam.

Antiphona. 2. Nolite ante tempus judicare, quoadusque veniat Dominus. P. Qui et illuminabit abscondita tenebrarum. V\. Audite haec omnes gentes: auribus percipite, qui habitatis orbem. P. Qui et illuminabit. V\. Gloria, et honor Patri. P. Qui et illuminabit.

Oratio. Deus, qui nos ante tempus judicare prohibes, magnaque nos cautela patientiae vis esse contentos; da nobis et verae patientiae vota, et verae [Col. 0093D] supportationis habere exempla: ut, antequam tu venias, qui illuminaturus es cordium occulta; ita in nobis verae patientiae exempla praepolleant, ut te ad judicium veniente charitatis nos supportatio a tormentis absolvat. R\. Amen.

Per misericordiam tuam.

Antiphona. 3. Non a principio in abscondito locutus sum. P. Sed ex tempore, antequam fieret, ibi eram. V\. Ipse invocavit me: Pater meus es tu. Et ego primogenitum ponam illum excelsum apud reges terrae. P. Sed ex tempore. V\. Gloria, et honor Patri. P. Sed ex tempore.

Oratio. Deus, qui nos a principio in abscondito locutus es; fac, nos in principio Verbi tui, quod manifestum [Col. 0094A] est in carne, inconcusso amore fidei persistere: ut, qui tecum ante tempora erat, nobis in tempore natus sine fine succurrat. R\. Amen.

Per misericordiam tuam.

R\. Ecce Dominus in igne veniet: quasi turbo quadriga ejus. P. Quia in igne Dominus dijudicabitur. V\. Ignis ante eum ardebit, et in circuitu ejus tempestas valida. P. Quia in igne. V\. Gloria, et honor Patri, et Filio, et Spiritui Sancto in saecula saeculorum. Amen. P. Quia.

Oratio. Domine Deus, qui te in igne venturum pronuncias; libera nos a turbine nocentium: ut, qui opus tuum mirabile praedicamus, mercedem illam, quae coram te est, opulentius hauriamus. Respondeat Chorus. Amen.

[Col. 0094B] Per misericordiam tuam, Deus noster.


In Laudibus.

Ad Canticum. Antiphona. Fidelis erit domus tua. Canticum. Ego tuli te de pascuis sequentem greges. Require in quarta feria primae hebdomadae, et similiter omnia alia, usque in finem Matutini fol. 10 et 11. Ad Vesperos fol. 17.



FERIA QUARTA



Ad Matutinum.

Antiphona. In te confidit anima mea. Require fol. 13. Psalmus LVI. Oratio. Deus Dei Filius, cujus in aeternum permanet. Require fol. 3.

Antiphona 1. Expecta, reexpecta, dicit Dominus. In loquela enim labiis. P. Et in lingua altera loquar ad populum istum. V\. Fidelis Dominus in verbis [Col. 0094C] suis, et sanctus in omnibus operibus suis. P. In loquela enim. V\. Gloria, et honor Patri, et Filio, et Spiritui Sancto. P. Et in lingua altera.

31 Oratio. Expectemus te, Domine, ut, cum ad judicium veneris, non nos de peccato arguas; sed in spiritu mansuetudinis tuae loquaris nobis misericorditer. Respondeat Chorus. Amen.

Per misericordiam tuam Deus noster.

Antiphona 2. Ecce mittam ego in fundamentis Sion lapidem pretiosum angularem, dicit Dominus. P. Et, qui crediderit in eo, non confundetur. V\. Deus deorum Dominus locutus est, et vocavit terram. P. Et qui crediderit in eo. V\. Gloria, et honor Patri, et Filio, et Spiritui Sancto. P. Et qui.

Oratio. Ecce jam prope es, Domine: fac nos tibi [Col. 0094D] semper proximos esse: ut in nullo de negligenti cura soliciti, diem Adventus tui praestolemur illaesi. Respondeat Chorus. Amen.

Per misericordiam tuam Deus noster.

R\. Veniet dies Domini magnus. P. Quia in monte Sion, et Hierusalem erit salvatio, sicut dixit Dominus. V\. Omnes gentes plaudite manibus: jubilate Deo in voce exultationis. P. Quia in monte Sion. V\. Gloria, et honor Patri, et Filio, et Spiritui Sancto. P. Quia in monte.

Oratio. Christe Dei Filius, qui in monte Sion, et in Hierusalem Salvator magnus in carne apparendo adveniens, Salvatio pro his, qui tibi credituri essent: vocatus es; esto nobis Salvator ad votum, Ductor ad [Col. 0095A] praemium: ut, qui sanctae factus es salvationis ostensio, peccatoribus efficiaris, et hic et in aeternum optabilis liberatio. Respondeat Chorus. Amen.

Per misericordiam tuam Deus noster.

Omnia alia dicantur de quarta feria primae Hebdomadae usque in finem Matutini. Ad Vesperos. Require fol. 17.



QUINTA FERIA.



Ad Matutinum.

Antiphona. Domine quid multiplicati. Oratio. Multiplicati sunt Domine, qui tribulant nos. Require fol. 8. Psalmus III. Oratio. Deus Dei Filius, cujus in aeternum permanet. Require fol. 3.

Antiphona 1. Cognoscetur Dominus ab Aegypto, [Col. 0095B] dum advenerit. P. Et cognoscent Aegyptii Dominum in illa die, et colent enim in hostiis et muneribus. V\. Deus manifeste veniet Deus noster, et non silebit. P. Et cognoscent Aegyptii Dominum. V\. Gloria, et honor Patri, et Filio, et Spiritui Sancto P. Et cognoscent Aegyptii Dominum in illa die.

Oratio. Cognoscimus te, Domine, venturum esse ad faciendum judicium: et ideo quaesumus, ut, dum veneris, aperias os nostrum, et cor nostrum, ut laudemus nomen sanctum tuum colentes in hostiis acceptabilibus, in quo incarnationis tuae mysteria manifestes. Respondeat Chorus. Amen.

Per misericordiam tuam, Deus noster.

Antiphona 2. Qui regis Israel, intende. P. Excita [Col. 0095C] potentiam tuam, et veni ad liberandum nos. V\. Qui deducis velut ovem Joseph, Ephraim, Benjamin, et Manasse. P. Excita potentiam tuam. V\. Gloria, et honor Patri, et Filio. P. Excita potentiam tuam, et veni.

Oratio. Qui regis Israel intende: qui deducis velut ovem Joseph, excita potentiam tuam, et salvos facito, pro quibus nasciturus venisti in terram: et qui porrecto fidei cultu multitudinem gentium lucrari dignatus es; compendio pietatis infidelium animas perfidiae barathro erutas, tibi aliquando placitas crediturasque restituas. Respondeat Chorus. Amen.

Per misericordiam tuam, Deus noster.

R\. Cum venerit Dominus exercituum in monte [Col. 0095D] Sion, et Hierusalem. P. Et in conspectu seniorum suorum glorificabitur. V\. Audite haec omnes gentes: auribus percipite qui habitatis orbem. P. Et in conspectu. V\. Gloria et honor Patri, et Filio. P. Et in conspectu seniorum.

Oratio. Deus Dei Filius, qui in monte Sion et in Hierusalem in conspectu seniorum te glorificari pronuncias; concede nobis, ita in regno tuo plena fidei cognitione gaudere, ut hic nos florere facias fide, et in Adventu tuo aeternae coronandos statuas gloriae. Respondeat Chorus. Amen.

Per misericordiam tuam, Deus noster.

Canticum, et omnia alia, quae sequuntur usque in finem Matutini, dicantur ut in feria secunda secundae [Col. 0096A] hebdomadae de Adventu Domini. Require fol. 16. Ad Vesperos, ut supra fol. 17.



FERIA SEXTA.



Ad Matutinum.

Antiphona. Lava me, Domine, ab injustitia mea: et a peccatis meis munda cor meum. Psalmus L.

Oratio. Deus Dei Filius, cujus 32 in aeternum permanet. Require in feriis primae hebdomadae de Adventu Domini. fol. 3.

Antiphona 1. Clamemus ad Dominum a facie tribulantis. P. Et mittet nobis Salvatorem et propugnatorem, qui liberet nos. V\. Venite adoremus, et procidamus ante Deum: ploremus coram Domino, qui fecit nos, quia ipse est Dominus Deus noster: [Col. 0096B] nos autem populus ejus, et oves pascuae ejus. P. Et mittet nobis Salvatorem. V\. Gloria, et honor Patri, et Filio. P. Et mittet nobis Salvatorem.

Oratio. Clamemus ad te, Domine, a facie tribulantis, ut mittas nobis Salvatorem, qui liberet nos de manu inimicorum nostrorum: ut, qui praesentiam faciei tuae praestolamur, nostrorum meritorum tormenta evadamus. Respondeat Chorus. Amen.

Per misericordiam tuam, Deus noster, etc.

Antiphona. Prope est dies Domini: nolite tribulari. P. Gaudium enim illius fortitudo nostra est. V\. Audi populus meus; et loquar tibi: et testificabor tibi, Israel, si me audieris. P. Gaudium enim illius. [Col. 0096C] V\. Gloria, et honor Patri, et Filio. P. Gaudium enim illius fortitudo.

Oratio. Dies tuus, Domine, ecce prope est, atque necesse est nos purgatis conscientiis properare. Et ideo, quia de nobis ista habere non possumus, a te, qui potens es, haec ipsa, nobis tribue, postulamus: poscentes, ut ita gaudium tuum sit fortitudo nostra, qualiter tribulatio non obruat sempiterna. Respondeat Chorus. Amen.

Per misericordiam tuam, Deus noster.

R\. Hierusalem, aspice ad orientem. P. Et vide laetitiam, a Deo quae tibi superventura est. V\. Lauda, Hierusalem, Dominum: lauda Deum tuum, Sion. P. Et vide laetitiam. V\. Gloria, et honor Patri, et [Col. 0096D] Filio. P. Et vide laetitiam

Oratio. Aspicimus, Domine, et purgato fidei oculo jam videmus, quam inenarrabilis sit laetitia illa, quae Hierusalem civitati tuae ad orientem prospicienti de Domino in muneris collatione refulsit. Et ideo quaesumus, ut, qui eam incarnationis tuae gaudiis pertulisti, nos in sinu ejus illaesos conserves a contagione totius piaculi: quo in illa operum nos dignitas salvet, ut praestolatio Adventus tui sine fine justificet. Respondeat Chorus. Amen.

Per misericordiam tuam, Deus noster.

Canticum, et omnia alia usque in finem Matutini, ut in quarta feria secundae hebdomadae. Quaere fol. 18. Ad Vesperos, ut supra, fol. 17.



IN QUINTO DOMINICO DE ADVENTU DOMINI.
[Col. 0097A]


Ad Vesperos.

Lauda. A solis ortu. Oratio. Deus, cujus nomen est benedictum. Quaere in fol. 1.

Sono. Apparebit nobis Salvator, quasi nubes clara. P. Media die; alleluia. V\ Et sicut guttae distillantes in faciem terrae sitientis. P. Media die: alleluia.

Antiphona. Silebit omnis caro a facte Dei, quia juxta est: dies Domini praeparabit nobis hostiam. P. Et sanctificabit omnes electos suos. V\. Deus manifeste veniet, Deus noster, et non silebit. P. Et sanctificabit. V\. Gloria, et honor Patri. P. Et sanctificabit.

Lauda. Dominus sicut fortis, egredietur, et, ut [Col. 0097B] vir bellator, suscitabit zelum: vociferabitur, et clamabit: alleluuia. P. Et super inimicos suos confortabitur, et laudem ejus in insulis nuntiabunt: alleluia, alleluia. V\. Laudate nomen Domini: laudate, servi Domini. P. Et super. V\. Gloria, et honor. P. Et super inimicos.

Hymnus. Christi caterva clamitet. Supplicatio. Oremus Redemptorem mundi, Dominum nostrum. Require fol. 2.

Capitula. Christe Dei Filius, qui a patre sine tempore natus, per Virginem in tempore nasciturus, a Patris sinu, sicut fortis, egrederis; effice nos fortiores semper esse in operibus tuis: ut, qui suscitasti zelum virtutis tuae in populis tibimet credituris, suscites in nobis nunquam finiendum amorem tuae [Col. 0097C] dilectionis, quo perducamur ad promissa tuae hereditatis.

Pater noster. Liberati a malo. Require fol. 2.

Benedictio. Ex Sion Dominus veniens nos ab omnibus impietatibus nostris eripiat. Respondeat. Amen. Avertat a nobis iniquitates nostras, qui venit prorogare misericordias suas. Respondeat. Amen. Tales etiam nos redimendos statuat, quales judicando non puniat. Respondeat. Amen.

Per misericordiam ipsius Dei nostri

Lauda. Memento nostri, Domine, in beneplacito 33 populi tui: alleluia. P. Visita nos, Deus, in salute tua: alleluia, alleluia, alleluia. V\ Ut confiteamur nomini sancto tuo, et gloriemur in laude tua. P. Visita nos, Deus. V\. Gloria et honor Patri. [Col. 0097D] P. Visita nos, Deus.

Oratio. Domine Deus fortis, qui de patrio, ut infra.



Ad Matutinum.

Hymnus. Aeterne rerum Conditor. Require fol. 3. Oratio. Post gallorum canorum. Require fol. 21.

Super Psalmos. Antiphona. Domini est salus: et super populum tuum benedictio tua. Psalmus III.

Antiphona. Incerta et occulta sapientiae tuae manifestasti mihi. Psalmus L.

Antiphona. In umbra alarum tuarum sperabo, donec transeat iniquitas.

Oratio. Verbum ante saecula ineffabiliter Patris ore prolatum, et in fine temporum hominem pro nobis ex Virgine ortum humili prece poscamus, ut invocationem [Col. 0098A] nostram de monte sancto suo placatus exaudiat, ejusque benedictio pectora credentium repleat. At, sicut incerta secretorum sapientiae manifestans, ad se agnoscendum corda excitat nostra; ita catholicam plebem alarum suarum protectione defendat; eisque, cum Judex venerit, existat placabilis, pro quibus redimendis in carne apparuit humilis. Respondeat Chorus. Amen.

Per misericordiam.

Antiphona 1. Dominus, sicut fortis, egredietur: sicut vir praeliator, suscitabit zelum, ut educat caecos in via, quam nesciunt. P. Et ponet tenebras eorum in luce. V\. Omnes gentes, plaudite manibus: jubilate Deo in voce exultationis. P. Et ponet tenebras. V\. Gloria, et honor Patri. P. Et ponet tenebras eorum.

[Col. 0098B] Oratio. Domine Deus fortis, qui de patrio secreto egrediens, et, ut vir praeliator, suscitans gentes tibi credituras acquiris; suscita in nos zelum beneplacitum tibi: ut, qui te venisse jam credimus, audentius te iterum venturum innocui praestolemur. Respondeat Chorus. Amen.

Per misericordiam tuam, Deus noster.

Antiphona 2. Juxta est justitia mea: non morabitur dicit Dominus. P. Dabo eam salutem in Sion, et ponam gaudium omnibus lugentibus in Israel. V\. Audite haec, omnes gentes: auribus percipite, qui habitatis orbem. P. Dabo eam. V\. Gloria, et honor Patri. P. Et ponam gaudium.

Oratio. Christe Deus, sapientia summi Patris, Verbum, [Col. 0098C] qui aedificas tibi mundissimam domum Mariae Virginis uterum, in qua ipse coelestis justitia prospicis, et de qua fructum benignitatis tuae producis, dum in ea absque veste corporea Deus ingrederis, et de qua vestitus carne procedis; praesta nobis supplicibus tuis, ut sanctificatos nos tibi in domo efficias, de qua, ut sponsus procedens, operum nostrorum dignitate circumfultus appareas. Respondeat Chorus. Amen.

Per misericordiam tuam, Deus.

Antiphona 3. Ego Dominus primus et novissimus: videbunt insulae, et timebunt me. P. Extrema terrae cognoscent: et venient, et appropinquabunt mihi. V\. Ego autem constitutus sum rex ab eo super Sion montem sanctum ejus praedicans praeceptum ejus. P. [Col. 0098D] Extrema terrae cognoscent. V\. Gloria, et honor Patri, et Filio. P. Extrema terrae cognoscent.

Oratio. Deus Dei Filius, qui primus et novissimus omnia a te creata infra te concludis, nec tamen ipse concluderis; quem extrema terrae per incarnationis tuae mysterium agnoverunt, dum a te fidei vocatione pertractata sunt; da nobis, ut agnitione hujus fidei sanctae ita in te radicemur et cultu justitiae et operum dignitate, ut ex hoc aeternam mereamur pervenire ad requiem. Respondeat Chorus. Amen.

Per misericordiam tuam, Deus.

R\. Bethlehem civitas Dei summi, ex te prodiet dominator Israel. P. Et egressus illius, sicut a principio dierum aeternitatis, et pax erit in terra nostra [Col. 0099A] dum venerit. V\. Tu Bethlehem Euphrata, numquid parvula facta es in millibus Juda? ex te enim egredietur rex, qui regat populum meum Israel. P. Et egressus illius. V\. Gloria, et honor Patri, et Filio. Reiteretur R\. Bethlehem civitas Dei.

Oratio. Christe Deus Filius Patris Dei summi, incarnationis tuae urbem consecras, dum te ex ea verum dominatorem Israel nasciturum insinuas, et inauditum a saeculis in ea incarnationis tuae miraculum manifestas: Dum intra ejusdem urbis Bethlehemiticae septa genitricem Mariam et materno honore glorificas, cujus uterum nec ingrediens reseras, nec egrediens violas; quaesumus, 34 ut penetralia nostrae animae sic tuo perlustres candore, quatenus suffragio matris tuae a serpentina persuasione servati, [Col. 0099B] virginitatem mentis obtineamus illaesi. Respondeat Chorus. Amen.

Per misericordiam tuam, Deus.


In Laudibus.

Ad Canticum. Antiphona. Deus a Libano veniet. Canticum. Domine audivi auditum. Require fol. 22.

Ad Benedictus. Antiphona. Benedictus es, Deus. P. Benedicite Dominum. Canticum Danielis III. Benedictus es, Domine Deus patrum nostrorum. Require fol. 6. Sono. Apparebit nobis Salvator. Require fol. 32. Lauda. Laudate Dominum de coelis: alleluia. Require fol. 23. Psalmus CXLVIII.


Lectio libri Micheae Prophetae (Cap. IV).

R\. Deo gratias.

[Col. 0099C] Erit in novissimis dierum mons domus Domini praeparatus in verticem montium super colles: et fluent ad eum populi. Et prophetabunt gentes multae, et dicent: Venite, ascendamus ad montem Domini, et ad domum Dei Jacob: et docebit nos de viis suis, et ibimus in semitis ejus: quia de Sion egredietur lex, et verbum Domini de Hierusalem. Et judicabit inter populos multos, et corripiet gentes fortes usque in longinquum: et concident gladios suos in vomeres, et hastas suas in ligones: non sumet gens contra gentem gladium: et non discent ultra belligerare. Et sedebit vir subtus vineam suam, et subtus ficum suam, et non erit, qui deterreat: quia os Domini exercituum locutum est. Quia omnes populi [Col. 0099D] ambulabunt unusquisque in nomine Domini Dei sui: nos autem ambulabimus in nomine Domini Dei nostri in aeternum et ultra. In die illa, dicit Dominus, congregabo claudicantem: et eam, quam ejeceram, colligam; et quam afflixeram: et ponam claudicantem in reliquias: et eam, quae laboraverat in gentem robustam: et regnabit Dominus super eos in monte Sion, et nunc et usque in aeternum. Et tu turris gregis, nebulosa filia Sion usque ad te venit: et veniet potestas prima, regnum filiae Hierusalem. Nunc quare moerore consumeris? Numquid rex non est tibi, aut consiliarius tuus periit, quia comprehendit te dolor sicut parturientem? Dole, et satage filia Sion quasi parturiens: quia nunc egredieris de civitate, et habitabis in regione, et venies usque ad Babylonem: [Col. 0100A] ibi liberaberis, ibi redimet te Dominus de manu inimicorum tuorum. Respondeat Chorus. Amen.

Hymnus. Cunctorum rex omnipotens. Supplicatio. Oremus Redemptorem mundi. Require in primo Dominico de Adventu Domini. fol. 2.

Capitula. Domine Jesu Christe, quem venisse credimus in carnis abjectione humilem mundum pereuntem redimere; quemque iterum praestolamur in potentia Deitatis venturum, saeculum delinquens terribiliter judicare; immensam pietatem tuam trementes famuli tui quaesumus, ut, dum veneris, non de peccato nos arguas, sed ineffabili benignitate succurras: et hic potius humilitatis nostrae confessionem accipias, ut illic et facinora nostra universa indulgeas, et in dexterae tuae partem coronandos statuas.

[Col. 0100B] Pater noster. Liberati a malo, Require fol. 2.

Lauda. Memento nostri, Domine, in beneplacito populi tui: alleluia. P. Visita nos, Deus, in salute tua: alleluia, alleluia, alleluia. V\. Ut confiteamur nomini sancto tuo, et gloriemur in laude tua. P. Visita nos, Deus. V\. Gloria, et honor Patri, et Filio, et Spiritui Sancto. P. Visita nos, Deus, in sa ute.

Benedictio. Ex Sion Dominus veniens nos ab omnibus impietatibus nostris eripiat. Respondeat Chorus. Amen.

Per misericordiam ipsius Dei nostri. Dominus sit semper.

In nomine Domini nostri Jesu Christi perficiamus cum pace. R\. Deo gratias.

Exeunte vespera. Lauda. A Solis ortu usque ad [Col. 0100C] occasum. P. Laudabile nomen Domini. V\. Sit nomen Domini benedictum, amodo, et usque in aeternum. P. Laudabile nomen Domini.

Sono. Apparebit nobis Salvator. Require fol. 32.

Antiphona. Erit Dominus, sicut ros: Israel germinabit, sicut lilium. P. Et erumpet radix ejus, ut Libani. V\. Et erit firmamentum in terra in summis montium, superextolletur super Libanum fructus ejus: et florebunt de civitate sicut foenum terrae. P. Et erumpet radix ejus. V\. Gloria, et honor Patri, 35 et Filio. P. Et erumpet radix.

Lauda. Deus virtutum nobiscum. P. Susceptor noster Deus Jacob. Alleluia, alleluia, alleluia. V\. Veritas de terra orta est: et justitia de coelo prospexit. [Col. 0100D] P. Susceptor noster Deus. V\. Gloria, et honor Patri. P. Alleluia, alleluia, alleluia.

Hymnus. Christi caterva clamitet. Supplicatio. Oremus Redemptorem mundi Dominum nostrum. Require in primo Dominico de Adventu Domini. fol. 2.

Capitula. Deus, cujus aeternitas tempora praescit, et ordinat; qui in plenitudine temporum Dominum nostrum Jesum Christum Filium tuum nasciturum ex Virgine destinas; ut aeternus ex te sine tempore prodiens, pro nobis conditor nasceretur in tempore; ut et nostra scilicet tempora visitet, et temporales suae immortalitatis participes reddat; assistat tibi pro nobis: ut, quos Adventu suo mirabiliter redemit, munere suo abundantissime ditet.

[Col. 0101A] Pater noster. Liberati a malo. Require fol. 2.

Benedictio. Christus Dominus, qui per susceptae. Quaere fol. 8.

Lauda. Erit firmamentum in terra in summis montium, superextolletur super Libanum: alleluia. P. Et erit nomen Domini benedictum in saecula: alleluia, alleluia. V\. Ante Solem permanet nomen ejus, et ante Lunam sedes ejus; et benedicentur in eo omnes tribus terrae. P. Et erit nomen Domini. V\. Gloria, et honor. P. Et erit nomen.

Oratio. Domine Deus fortis, qui de patrio. Dicatur, ut in primis Vesperis istius Dominici. fol. 32.



FERIA II QUINTAE HEBDOMADAE IN ADVENTU DOMINI.



Ad Matutinum.
[Col. 0101B]

Antiphona. Domine, quid multiplicati sunt? Psalmus III, cum sua Oratione fol. 8.

Antiphona 1. Quibus non est nunciatum de eo, videbunt eum: et, qui non audierunt, intelligent. P. Et ascendet, sicut virgultum coram eo. P. Et sicut radix de terra sitienti. V\. In sua justitia judicabit pauperes populi, et salvos faciet filios pauperum: et humiliabit calumniatorem. P. Et ascendet. V\. Gloria, et honor. P. Et sicut.

Oratio. Immane satis facinus video coram tuis, Deus Pater, oculis a reprobis perpetratum: qui dum Filium tuum, praedicatum in lege, contemnunt, in incredulitatis suae voragine remanserunt; dum hi, quibus non erat de eo nunciatum, viderunt eum, [Col. 0101C] et, qui non audierunt, intelligentia contemplati sunt. Amove ergo, quaesumus, quidquid resistit tibi in opere, ut credulo pectore sic in nobis virgulta donorum praepolleant, ut radix humilitatis numquam arescat. R\. Amen.

Per misericordiam tuam, Deus noster.

Antiphona 2. Deus pacis sanctificet vos ad perfectum, et integer spiritus sit vester. P. Anima, et corpus sine quaerela in Adventu Domini nostri Jesu Christi servetur. V\. Laudate nomen Domini: laudate, servi, Dominum. P. Anima, et corpus. V\. Gloria, et honor Patri. P. Anima, et corpus.

Oratio. Christe Deus noster, qui in assumpta humanitate veniens mundum judicaturus, sanctifica nos ad perfectum; ut in die Adventus tui, cum judicaturus [Col. 0101D] veneris saeculum, ita integer spiritus noster, anima, et corpus in te refloreat, ut tecum sine fine regnaturi vivamus. Respondeat Chorus. Amen.

Per misericordiam tuam, Deus noster.

Antiphona 3. In die illa inclinabitur homo ad factorem suum. P. Et oculi ejus ad sanctum Israel respicient. V\. Deus deorum Dominus locutus est, et vocavit terram. P. Et oculi ejus. V\. Gloria, et honor Patri, et Filio. P. Et oculi ejus.

Oratio. Unigenite Dei Filius, cujus oculi ad sanctum Israel respiciunt, inclina ad nos misericordiam tuam, qualiter te factorem nostrum adspicere valeamus, dum gloriosus apparueris in gloriam tuam. Respondeat Chorus. Amen.

[Col. 0102A] Per misericordiam tuam, Deus noster, etc.

R\. Gaude, filia Sion, quia veniet tibi rex tuus cum jocunditate. P. Et tu, filia Hierusalem, laetare in Adventu Domini Dei tui. V\. Exulta satis, et jubila, filia Sion: ecce rex tuus venit justus et salvator. P. Et tu, filia Hierusalem. V\. Gloria, et honor Patri, et Filio. Reiteretur R\. Gaude, filia Sion.

Canticum, et omnia alia, quae sequuntur usque in finem Matutini, dicantur, ut in secunda feria primae hebdomadae de Adventu Domini. Quaere fol. 9. Excepta Prophetia. Erit 36 in novissimis dierum mons domus Domini. Quaere fol. 34.

Ad Vesperos omnia dicantur, ut supra in secunda feria.



FERIA TERTIA.



Ad Matutinum.
[Col. 0102B]

Antiphona. Lava me, Domine. Quaere fol. 3. Psalmus L. Oratio. Deus Dei Filius, cujus in aeternum permanet. Quaere fol. 3.

Antiphona. 1. Addent mites in Domino laetitiam. P. Et paperes homines, sancto Israel adveniente, gaudebunt. V\. Verumtamen prope timentes eum salutare ipsius: ut inhabitet gloria in terra nostra. P. Et pauperes homines. V\. Gloria, et honor Patri, et Filio. P. Et pauperes.

Oratio. Incarnationis tuae, Christe Domine, mysterio revelato, humiles pauperes exultant, te sanctum verum cognoscere mitissimum in laetitia. Te ergo proinde quaesumus ut, qui steriles facis esse foecundos, [Col. 0102C] nos peccatores efficias esse beatos. Respondeat Chorus. Amen.

Per misericordiam tuam, Deus noster.

Antiphona 2. Sanctificabunt omnes sanctum Jacob, et Deum Israel praedicabunt. P. Et scient errantes intellectum, et inusitatores discent legem. V\. Deus manifeste veniet Deus noster, et non silebit. P. Et scient errantes intellectum. V\. Gloria, et honor Patri, et Filio. P. Et scient errantes.

Oratio. Deus, ad quem oculi universae carnis respiciunt, fac, nos videre salutare tuum in gloria, qualiter sciant errantes intellectum: ut, cum majestatis tuae cunctis illuxerit regnum, debitum pro meritis evadamus supplicium. Respondeat Chorus. Amen.

Per misericordiam tuam, Deus noster.

[Col. 0102D] R\. Confortare in Adventu Domini Dei tui, domus Jacob; quoniam seminantem fructum vitae lumen majestatis videbitis salvatorem. P. Et, qui angustiamini, sustinete, quoadusque veniat princeps justitiae, auferens infirmitatem universae terrae. V\. Contemplare viam: conforta lumbos, et robora virtutem valde, et properare in Adventu Domini Dei tui. P. Et, qui angustiamini. V\. Gloria. et honor Patri, et Filio. Reiteretur R\. Confortare in Adventu Domini.

Canticum, et omnia alia usque in finem Matutini dicantur, ut in feria quarta primae hebdomadae fol. 11 et 12. Excepta Prophetia, quae dicitur de Dominico praeterito fol. 34. Ad Vesperos, ut supra, fol. 12.



FERIA QUARTA.
[Col. 0103A]


Ad Matutinum.

Antiphona. In te confidit anima mea. Psalmus LVI. Oratio. Deus Dei Filius, cujus in aeternum permanet. Require fol. 3.

Antiphona. Egredietur virga de radice Jesse. P. Et flos de radice ejus ascendet. P. Et judicabit in justitia pauperes. V\. Virgam virtutis tuae emittet Dominus ex Sion: dominare in medio inimicorum tuorum. P. Et flos de radice. V\. Gloria, et honor Patri. P. Et judicabit.

Oratio. Esto nobis, Domine, corona gloriae in die, quo veneris saeculum judicare per ignem, ut hic prius vestiaris indumento justitiae, et post perfecta gloriae libertate. Respondeat Chorus. Amen.

[Col. 0103B] Per misericordiam tuam, Deus noster.

Antiphona. 1. Quibus non est narratum de eo, videbunt. P. Et, qui non audierunt, intelligent: et ascendet, sicut virgultum coram eo, et sicut radix de terra sitienti. V\. In sua justitia judicabit pauperes populi, et salvos faciet filios pauperum, et humiliabit calumniatorem. P. Et, qui non audierunt. V\. Gloria, et honor. P. Et, qui non audierunt.

Oratio. Quibus non est narratum de eo, videbunt; et, qui non audierunt, intelligent; quia spes fida in ipso semper manet, in quo est perfecta gloriae plenitudo. Repleat itaque os nostrum jocunditate, ut et vox nostra ejus resultet praeconiis, et impleatur anima donis. Respondeat Chorus. Amen.

Per misericordiam tuam.

[Col. 0103C] Antiphona 2. Exultate in laetitia Jacob, et inite contra caput gentium. P. Personate, canite, et dicite. P. Salva, Domine, populum tuum, reliquias Israel. V\. Sumite psalmum, et date tympanum: psalterium jocundum cum cithara. P. Personate, canite. V\. Gloria, et honor. P. Salva, Domine.

Oratio. Fac, nos, Domine, juste, sobrie et pie in hoc saeculo vivere, expectantes beatam illam spem, et Adventum claritatis magnificentiae tuae: et sic per semitas justitiae curramus, ut merito accedere ad aeternam hereditatem possimus. Respondeat Chorus. Amen.

37 Per misericordiam tuam, Deus noster.

R\. Placabilis, Hierusalem, veniam in montibus [Col. 0103D] tuis: et exultabis, quia dies Domini venient tibi. Surge, Sion; convertere ad Deum tuum. Gaude, et laetare, Jacob. P. Quia de medio gentium salvator tuus prodiit. V\. Revertere, filia Sion: revertere ad civitates tuas: revertere, virgo Israel. P. Quia de medio. V\. Gloria, et honor Patri. Reiteretur R\. Placabilis, Hierusalem.

Omnia alia usque in finem Matutini dicantur, ut in sexta feria primae hebdomadae fol. 13. Excepta Prophetia, quae est dicenda de quinto Dominico praeterito fol. 34.

R\. Ecce majestas Dei venit per viam, quae respicit ad orientem: et vox ejus, sicut vox aquarum multarum. P. Et terra splenduit a claritate Domini. V\. Audite, insulae; et attendite, populi: obstupescite, [Col. 0104A] et admiramini: montes enim commovebuntur, et concutientur fundamenta terrae. P. Et terra splenduit. V\. Gloria, et honor. Reiteretur Responsorium. Ecce majestas.

V\. Clamor factus est: ecce sponsus venit. P. Exite obviam ei. V\. Benedictus, qui venit in nomine Domini, rex Israel. P. Exite. V\. Gloria, et honor Patri. Reiteretur Responsorium. Clamor factus est.

R\. Ecce Dominus ascendet super nubem levem. P. Et ingredietur Aegyptum, et, ut rex fortis, dominabitur cunctis gentibus. V\. Deus manifeste veniet, Deus noster, et non silebit. P. Et ingredietur. V\. Gloria, et honor. P. Et ingredietur.

V\. Ecce Dominus veniet, et non mentietur. P. Et, si moram fecerit, expecta illum; quoniam veniet, [Col. 0104B] et non tardabit. V\. Qui emittit eloquium terrae, velociter currit sermo ejus. P. Et, si moram fecerit. V\. Gloria, et honor Patri. P. Et, si moram.

V\. Orietur timentibus Deum sol justitiae, et sanitas in pennis ejus. V\. Orietur in diebus ejus justitia, et abundantia pacis: donec extollatur luna. P. Et sanitas. V\. Gloria, et honor Patri, et Filio, et Spiritui Sancto. P. Et sanitas.

Ad Vesperos dicatur, ut in feria sexta primae hebdomadae.



FERIA QUINTA.



Ad Matutinum.

Antiphona. Domine, quid multiplicati sunt? Cum sua Oratione Multiplicati sunt, Domine. Require fol. 8.

Antiphona 1. Ecce Dominus ascendet super nubem [Col. 0104C] levem. P. Et ingredietur Aegyptum. P. Et, ut rex fortis, dominabitur cunctis gentibus. V\. Deus manifeste veniet, Deus noster; et non silebit. P. Et ingredietur. V\. Gloria, et honor Patri, et Filio. P. Et, ut rex fortis, dominabitur.

Oratio. Ecce super nubem te Dominum ascensurum Prophetarum vaticinia praedixerunt: et ideo te quaesumus, ut, qui olim in carne nasciturus, mundum utique istum ingrediens rex fortis, dominium per fidem obtinuisti in gentibus; pium te in nobis ostendas, cum apparueris gloriosus. Respondeat Chorus. Amen.

Per misericordiam tuam, Deus noster.

Antiphona 2. Ecce Dominus veniet, et non mentietur. [Col. 0104D] P. Et, si moram fecerit, expecta illum; quoniam veniens veniet, et non tardabit. V\. Qui mittit eloquium suum terrae, velociter currit sermo ejus. P. Et, si moram. V\. Gloria, et honor Patri, et Filio, et Spiritui Sancto. P. Et, si moram fecerit.

Oratio. Expectamus te, Domine, quoniam veniens venies. Nunc tamen, quia regnum tuum supra terminos terrae agnoscitur; non te mentitum fuisse, infirmitas nostra conqueritur: Et ideo expectamus te desiderio humiles, ut, cum veneris, efficias nos tibi sine fine consortes. Respondeat Chorus. Amen.

Per misericordiam tuam, Deus noster.

Antiphona 3. Orietur timentibus Deum Sol justitiae. P. Et sanitas in pennis ejus. V\. Orietur in diebus ejus justitia, et abundantia pacis: donec extollatur [Col. 0105A] Luna. P. Et sanitas. V\. Gloria, et honor Patri, et Filio, et Spiritui Sancto. P. Et sanitas.

Oratio. Orire in cordibus nostris, Sol justitiae, et illumina nos claritate Adventus tui; ut, qui in voce promissionis tuae hilarescimus, in Adventu gloriae tuae nullo modo confundamur. Respondeat Chorus. Amen.

Per misericordiam ipsius Dei nostri.

R\. Veniam ad Sion, dicit Dominus, et habitabo in Hierusalem. P. Et vocabitur Hierusalem civitas sancta. V\. Audi, populus meus, et loquar Israel, et testificabor tibi, Israel, si me audieris. P. Et vocabitur. V\. Gloria, et honor. P. Et vocabitur.

Oratio. Veni, Domine, sicut promisisti, in Sion, et habita in Hierusalem; ut, qui jam 38 olim apparuisti [Col. 0105B] per fidem gloriosus, illic declareris in nostrorum operum dignitatem: ut et visio pacis pacatum in nos honorem nominis tui retentet, et desiderium Adventus tui novae lucis nobis in ea sidus accumulet. Respondeat Chorus. Amen.

Per misericordiam tuam, Deus noster.

Omnia alia, quae sequuntur, dicantur, ut in secunda feria secundae Hebdomadae, fol. 16. Excepta Prophetia, quae dicitur de Dominico quinto praeterito fol. 34.

Ad Vesperos dicantur, ut supra in secunda feria fol. 17.



FERIA SEXTA.



Ad Matutinum.

Antiphona. Lava me, Domine, ab injustitia mea, et a peccatis meis munda cor meum. Psalmus L.

[Col. 0105C] Oratio. Deus Dei Filius, cujus in aeternum permanet nomen, quique unum te esse innotescens Deum ac Dominum, per susceptae incarnationis mysterium venisti in regem, ut redimeres saeculum; da nobis ita fervere hujus mysterio pietatis, ut per haec evadamus muscipulam deceptoris: ut, qui Adventus tui gaudia diffuso ore praecinimus, salvatos nos, cum ad judicium veneris, te judice, gratulemur. Respondeat Chorus. Amen.

Per misericordiam tuam, Deus noster, qui, etc.

Antiphona 1. Verbum mittit Dominus in Jacob, et veniet in Israel. P. Ut sciat omnis populus, quia ipse est. V\. Qui mittit verbum suum terrae: velociter currit sermo ejus. P. Ut sciat omnis populus. V\. Gloria, et honor Patri, et Filio, et Spiritui [Col. 0105D] Sancto. P. Ut sciat omnis.

Oratio. Mitte Verbum tuum, omnipotens Pater, de sedibus tuis, ut sanet et consolidet omnes contritos, et erigat elisos, conferens nobis laetitiam nominis sui. Respondeat Chorus. Amen.

Per misericordiam tuam, Deus noster.

Antiphona 2. Ecce veniet vir, cujus oriens nomen ejus: subter eum orietur justitia. P. Et ipse erit salus populi. V\. Orietur in tenebris ejus justitia; et erit firmamentum in terra in summis montium. P. Et ipse erit. V\. Gloria, et honor Patri, et Filio, et Spiritui Sancto. P. Et ipse erit.

Oratio. Ecce tu Domine Deus noster, qui olim redempturus mundum venisti, cujus oriens nomen [Col. 0106A] tuum; libera perditos, quos redemisti magno opere: ut, qui infirmari pro nobis dignatus es homo, Divinitatis tuae homines digneris praemuniri subsidio. Respondeat Chorus. Amen.

Per misericordiam tuam, Deus noster.

R\. Liberabit nos Dominus a potentatu inimicorum nostrorum. P. Et veniet nobis gaudium et laetitia a Deo salutari nostro celeriter. V\. Ecce dies venient, dicit Dominus: suscitabo super vos verbum bonum, et invocabitis me, et timebitis: orabitis, et ego exaudiam vos. P. Et veniet nobis gaudium, et laetitia. V\. Gloria, et honor Patri, et Filio, et Spiritui Sancto. P. Et veniet nobis gaudium, et laetitia.

Omnia alia, quae sequuntur usque in finem Matutini, dicantur, ut in feria quarta secundae hebdomadae fol. [Col. 0106B] 18. Excepta Prophetia, quae dicitur de Dominico quinto praeterito fol. 34.

Ad Vesperos, ut dictum est in feria quarta secundae Hebdomadae fol. 19.

Antiphona. In te confidit anima mea. Psalmus XLVI.

Oratio. Deus Dei Filius, cujus in aeternum permanet, ut supra.

Antiphona 1. Attendite ad me, populus meus; et tribus mea, me audite. P. Quia judicium meum in luce populorum apparebit. V\. Audite haec omnes gentes: auribus percipite, qui habitatis orbem. P. Quia judicium meum. V\. Gloria, et honor Patri, et Filio, et Spiritui Sancto. P. Quia judicium meum.

Oratio. Ad te, Domine, tribus tua, ecce, et populus accedentes, petimus et rogamus, ut judicium tuum, [Col. 0106C] quod in populorum apparuit luce, in redemptorum clarificetur salvatione: ut, quos dudum venit redimere per fidem, veniat iterum a se redemptos de aeternitatis supplicio liberare. Respondeat Chorus. Amen.

Per misericordiam tuam, Deus noster.

Antiphona 2. Clude sermonem, dicit Dominus: et signa librum usque ad diem Adventus Domini. P. Multiplex enim erit scientia. V\. Deus deorum et Dominus locutus est, et vocavit terram. P. Multiplex enim erit. V\. Gloria, et honor Patri, et Filio, et Spiritui Sancto. P. Multiplex enim.

39 Oratio. Deus, qui multiplicem praedixisti esse scientiam nunciorum, dum per incrementa temporum aucta est gratia praedicantium; fac nos clausi [Col. 0106D] sermonis signatique libri ita mysteria credere, et credita retinere; ut in die Adventus tui mereamur tuis coram oculis sine confusione assistere. Respondeat Chorus. Amen.

Per misericordiam tuam, Deus.

Antiphona 3. Suscitabo eum ad justitiam, dicit Dominus. P. Et omnes vias ejus dirigam, et captivitatem populo meo dimittam. V\. Orietur in diebus ejus justitia, et abundantia pacis: donec extollatur Luna. P. Et omnes vias. V\. Gloria, et honor Patri. P. Et omnes.

Oratio. Deus Pater, qui Jesum Christum Filium tuum suscitasti ad justitiam, ostendendo eum in carne; fac nos semper illius sequi pedes opere, et [Col. 0107A] voce; ut, eum auditu cordis sine intermissione audientes, gloriae suae mereamur esse participes. R\. Amen.

Per misericordiam tuam.

R\. Laetamini cum Hierusalem, et exultate in ea, omnes, qui diligitis eam: quia ecce ego declinabo super eam. P. Quasi fluvius pacis, videbitis; et gaudebit cor vestrum. V\. Exulta, et lauda, filia Sion, quia venit in medio tui sanctus Israel. P. Quasi fluvius pacis, videbitis. V\. Gloria, et honor Patri, et Filio, et Spiritui Sancto. Reiteretur Responsorium. Laetamini cum Hierusalem.

Oratio. Deus, qui Hierusalem perfecta te apparere prophetali vaticinio praedixisti; concede nobis per speculationem Ecclesiae tuae et devotos semper manere, [Col. 0107B] et inlaesos usquequaque persistere: ut in ea semper gloriosus appareas, in qua incarnationis tuae mysteria manifestas. R\. Amen.

Per misericordiam tuam.

Canticum, et omnia alia, quae sequuntur in fine Matutini, dicantur, ut in feria sexta secundae hebdomadae fol. 20. Excepta Prophetia, quae dicitur de quinto Dominico praeterito fol. 34.



IN SEXTO DOMINICO DE ADVENTU DOMINI.



Ad Vesperos.

Antiphona. Erit lux magna in tempore vespertino. P. Quia ecce veniet Dominus Deus vester. V\. Et illuminabuntur, qui in tenebris sunt, et in umbra mortis sedent. P. Quia ecce veniet.

Sono. Qui regis Israel, intende. P. Et veni, ut liberes [Col. 0107C] nos. Alleluia. V\. Deus virtutum converte nos: et ostende faciem tuam. P. Et veni, ut liberes.

Antiphona. Hosanna: benedictus, qui venit in nomine Domini. P. Benedictum, quod venit, regnum patris nostri David: Hosanna in excelsis. V\. Benedictus, qui venit in nomine Domini, Deus Dominus, et illuxit nobis. P. Benedictum. V\. Gloria, et honor. P. Benedictum.

Lauda. Apparebit vobis Salvator, quasi nubes clara media die. P. Et sicut guttae distillantes in faciem terrae sitientis. Alleluia, alleluia, alleluia. V\. In sua justitia judicabit pauperes populi, et salvos faciet filios pauperum, et humiliabit calumniatorem. P. Et, sicut guttae. V\. Gloria, et honor. P. Et, sicut guttae.

[Col. 0107D] Hymnus. Christi caterva clamitet. Supplicatio. Oremus Redemptorem mundi. Require fol. 2.

Capitula. Hosanna filio David: benedictus, qui venit in nomine Domini: benedictum, quod venit, regnum patris David: Hosanna in excelsis. Proinde quaesumus et rogamus, ut arcana pectoris nostri splendore Paracliti Spiritus irradies, et adminiculo dexterae tuae nos praesenti in saeculo a cunctis malis eruas, et ad regnum cum tuis laudibus tripudiantes perducas.

Pater noster. Liberati a malo. fol. 2.

Benedictio. Deus, qui venit, ut liberet nos, tales nos faciat, quales liberandos efficiat. R\. Amen. Libertas, quam redimendis redimens contulit, redemptionis [Col. 0108A] conservatione defendat. R\. Amen. Ut, qui Redemptor venit ad mundum, redemptos nos pervehat in coelum. R\. Amen.

Per misericordiam ipsius.

Lauda. Miserere, Deus, omnium; et respice nos. Alleluia. P. Et ostende nobis lumen miserationum tuarum. Alleluia: alleluia. V\. Deus tu convertens vivificabis nos: et plebs tua laetabitur in te. P. Et ostende nobis. V\. Gloria, et honor. P. Et ostende.

Oratio. Consolare Domine expectantium te. Require in Matutinis istius Dominici.



Ad Matutinum.

Hymnus. Aeterne rerum Conditor. Require fol. 3. 40 Oratio. Post gallorum. Quaere fol. 21.

[Col. 0108B] Super Psalmos. Antiphona. Domini est salus: et super populum tuum benedictio tua. Psalmus III.

Antiphona. Incerta et occulta sapientiae tuae manifestasti mihi. Psalmus L.

Antiphona. Et in umbra alarum tuarum sperabo, donec transeat iniquitas. Psalmus LVI.

Oratio. Verbum ante saecula. fol. 33.

Antiphona 1. Confortamini manus fatigatae: genua debilia roboramini; quia pusillo animo estis, convalescite: non est quod ultra timeatis. P. Ecce Salvator venit. V\. Audite haec omnes Gentes: auribus percipite qui habitatis orbem. P. Ecce. V\. Gloria, et honor. P. Ecce.

Oratio. Consolare Domine expectantium te corda fidelium; ut fatigatae manus nostrae tuae confortationis [Col. 0108C] suscipiant opem: qualiter debilia genua, dum mandatorum tuorum itineribus infatigabili vestigio occurrunt, aeternae a te promissionis gaudio munerentur. R\. Amen.

Per misericordiam tuam.

Antiphona 2. Ecce veniet Dominus, et salvos nos faciet. P. Tunc aperientur oculi caecorum, et aures surdorum audient: tunc ascendet claudus, quasi cervus. V\. Advocavit coelos sursum, et terram discernere, et populum suum. P. Tunc aperientur. V\. Gloria, et honor Patri, etc. P. Tunc aperientur oculi.

Oratio. Veni, Domine, et salvos nos facito, et desiderium cordis nostri non reprobes tempore judicii tui; ut, qui oculos caecorum aperiens, auditum [Col. 0108D] surdis reddidisti: induratis cordibus nostris manifestum semper donum illud tuae pietatis infunde, per quod nos ad praemia sempiterna perducas. R\. Amen.

Per misericordiam tuam.

Antiphona 3. O vos, qui in pulvere estis, expergiscimini. P. Et laudate, P. Ecce Dominus veniet, nolite timere. V\. Omnes Gentes plaudite manibus: jubilate Deo in voce exultationis. P. Et laudate. V\. Gloria. P. Ecce Dominus.

Oratio. Christe Dei Patris Filius, qui veniens in hunc mundum in pulvere positos surgere, et te laudare praecepisti; nunc te, Domine, venientem ne timerent evocasti: praesta nobis te quaerentibus, ita [Col. 0109A] in carne proficere castimonia, ut non timeamus reverti in illo pulvere, ex quo eos, qui in eo erant, veniens excitaveras; sed laudem illam, qua praecepti sunt, ut te benedicerent, ita in nobis forma, ut a nobis incessabiliter semper lauderis. R\. Amen.

Per misericordiam tuam.

R\. Nos omnes ambulabimus in nomine Domini in aeternum, quoniam regnabit Dominus in monte Sion. P. Et tu turris Regis nebulosa, filia Sion, ad te veniet Salvator, et veniet potestas prima regum filia Hierusalem. V\. Ecce habitatores Petrae de vertice montium clamabunt, et dicent: Venite, ambulemus in lumine Domini Dei. P. Et tu turris. V\. Gloria, et honor. Reiteretur. R\. Nos omnes ambulabimus.

[Col. 0109B] Oratio. Nos omnes ambulantes in nomine tuo, Unigenite Filius Dei Patris, petimus, rogamus, atque exposcimus; ut qui te incarnatum credimus in uterum Virginis, fidei remuneremur ex praemiis: ut qui te in montem Sion regnaturum pronuncias, in nostris cordibus habitaturum te sine fine ostendas. R\. Amen.

Per misericordiam tuam.

Ad Canticum. Antiphona. Qui reminiscimini Dominum, ne taceatis, et ne detis silentium, donec stabiliat, et ponat Hierusalem laudem in terra.

Canticum. Gaudens gaudebo. Require fol. 18.

Ad Benedictus. Antiphona. Benedicite Dominum pusilli, et magni, omnes, qui expectatis adventum ipsius.

[Col. 0109C] Canticum Danielis III. Benedictus es, Domine Deus patrum nostrorum. Require fol. 6. Sono. Qui regis Israel. Require in Vesperis fol. 39.

Lauda. Laudate Dominum de coelis. Alleluia: laudate eum in excelsis. Alleluia. Psalmus CXLVIII.


Lectio libri Esaiae Prophetae (Cap. VI).

R\. Deo gratias.

Locutus est Dominus ad Achaz, dicens: Pete tibi signum a Domino Deo tuo in profundum inferni, sive in excelsum supra. Et dixit Achaz: Non petam, et non tentabo Dominum. Et dixit: Audite ergo domus David: Numquid parum vobis est, molesios esse hominibus, quia molesti estis et Deo meo? Propter hoc dabit Dominus ipse vobis signum. Ecce Virgo concipiet, et pariet filium, et vocabitur nomen ejus [Col. 0109D] Emmanuel. Butyrum et mel comedet, ut sciat 41 reprobare malum, et eligere bonum. Quia antequam sciat puer reprobare malum, et eligere bonum, derelinquotur terra, quam tu detestaris a facie duorum Regum. Adducet Dominus super te, et super domum patris tui, et super populum tuum dies, qui non venerunt a diebus separationis Ephraim a Juda cum rege Assyriorum. In die illa radet Dominus in novaculam conductam his, qui trans flumen sunt, in rege Assyriorum, caput et pilos pedum, et barbam universam. Et erit in die illa: Nutriet homo vaccam boum, et duas oves, et prae ubertate lactis comedet butyrum: butyrum enim et mel manducabit omnis qui relictus fuerit in medio terrae. Et dixit [Col. 0110A] Dominus ad me: Sume tibi librum grandem, et scribe in eo stilo hominis: Velociter spolia detrahe, cito praedare. Et adhibui mihi testes fideles, Uriam Sacerdotem, et Zachariam filium Barachiae: et accessi ad prophetissam, et concepit, et peperit filium. Et dixit Dominus ad me: Voca nomen ejus: Accelera spolia detrahe: Festina praedari. Quia antequam sciat puer vocare patrem suum, et matrem suam, auferetur fortitudo Damasci, et spolia Samariae coram rege Assyriorum. Et adjecit Dominus loqui ad me dicens adhuc: Pro eo quod abjecit populus iste aquas Siloe, quae vadunt cum silentio, et assumpsit magis Rasin, et filium Romeliae: propter hoc ecce Dominus adducet super eos aquas fluminis fortes et multas, regem Assyriorum, et omnem gloriam [Col. 0110B] ejus: et ascendet super omnes rivos ejus, et fluet super universas ripas ejus, et ibit supra Judam inundans, et transiens usque ad collum veniet. Et erit extensio alarum ejus, implens altitudinem terrae, o Emmanuel. Congregamini, et audite universae procul terrae: confortamini, et vincimini: inite consilium, et dissipabitur: loquimini verbum, et non fiat: quia nobiscum est Deus. R\. Amen.

Hymnus. Cunctorum Rex omnipotens. fol. 7. Supplicatio. Oremus Redemptorem mundi. Require fol. 2.

Capitula. Domine, cujus est regnum potentia terribile, et praecinctum virtute, quem flumina Doctorum elevatis vocibus laudant, et mirabilia maris concelebrant: excita potentiam tuam, et brachii tui terribilem fortitudinem, quae conterat jugum nostrae [Col. 0110C] servitutis miserorum colla prementis; nostrasque fatigatas confortet manus, debilia roboret genua, convalescere pusillanimes faciat; nec ultra sit, quod timeamus ex inimico, quia propter salvationem nostram venire credimus nostrum piissimum Redemptorem.

Pater noster. Liberati a malo. fol. 2.

Lauda. Miserere, Deus omnium. Benedictio. Deus, qui venit. Require fol. 39.

In nomine Domini nostri Jesu Christi perficiamus cum pace. R\. Deo gratias.

Exeunte vespera. Lauda. Erit lux magna. Sono. Qui regis Israel. Require fol. 39.

Antiphona. Quam pulchri sunt super montes pedes evangelizantes pacem: praedicantes salutem, dicentes. [Col. 0110D] P. Sion, regnabit Deus tuus. V\. Omnes Gentes plaudite manibus: jubilate Deo in voce exultationis. P. Sion regnabit. V\. Gloria, et honor Patri, et Filio, etc. P. Sion regnabit.

Lauda. Cantate Domino, et benedicite nomen ejus. Alleluia. P. Bene nunciate de die in diem salutare ejus. Alleluia. Alleluia. V\. Cum converterit Dominus captivitatem plebis suae, laetetur Jacob, et exultet Israel. P. Bene nunciate. V\. Gloria, et honor Patri, et Filio, etc. P. Bene nunciate.

Hymnus. Christi caterva clamitet. Require fol. 1. Capitula. Deus, cujus aeternitas. Require fol. 8. Benedictio. Christus Dominus, qui per susceptae. Require fol. 8.

[Col. 0111A] Lauda. Universi, qui te expectant. Alleluia. Non confundentur. Alleluia. P. Quia tu es Deus salutaris meus. Alleluia, alleluia, alleluia. V\. Dirige me in veritate tua: edoce me, quia tu es Deus Salvator meus. P. Quia tu. V\. Gloria, et honor Patri, etc. P. Quia tu es Deus.

Oratio. Consolare Domine expectantium. Require fol. 40.



FERIA SECUNDA SEXTAE HEBDOMADAE.



Ad Matutinum.

Antiphona. Domine, quid multiplicati sunt?

Oratio. Multiplicati sunt, Domine. Require fol. 8.

Antiphona. Ecce ego adducam filium meum Orientem, dicit Dominus. P. Quia lapis, quem dedi coram [Col. 0111B] Jesu, septem in eo oculi sunt. V\. Manus enim mea auxiliabitur ei, et brachium meum confortabit eum. P. Quia lapis, quem. V\. Gloria, et honor Patri. P. Quia lapis, quem.

42 Oratio. Deus Pater, qui Filium tuum Dominum nostrum Jesum Christum oriri fecisti in carne tempore Incarnationis suae: concede nobis, ut in ejus visione, cum ad judicium venerit, cor nostrum refloreat, et consolationis donum de visionis ejus gaudiis adipiscatur. R\. Amen.

Per misericordiam tuam Deus noster

Antiphona. Quasi diluculo praeparatus est Adventus Domini. P. Et veniet nobis quasi imber temporaneus, et serotinus. V\. Omnes gentes plaudite manibus: jubilate Deo in voce exultationis. P. Et [Col. 0111C] veniet nobis. V\. Gloria, et honor Patri, etc. P. Et veniet.

Oratio. Diluculo egressum tuum, Christe Domine, praeparatum fuisse cognoscimus: ideo te rogamus, ut, qui imber temporaneus, et serotinus ortus es terris, terram cordis nostri indeficientibus irriges pluviis tuae benedictionis; ut, qui primi Adventus tui festum devote suscipimus, secundi Adventus tui manifestatione salvemur. R\. Amen.

Per misericordiam tuam Deus noster, etc.

Antiphona 3. Suscitavit Dominus ab oriente justum. P. Dabit in conspectu ejus Gentes. P. Et reges obtinebit. V\. Magnus Dominus noster, et magna virtus ejus, et sapientiae ejus non est numerus. P. Dabit in conspectu. V\. Gloria, et honor Patri, etc. [Col. 0111D] P. Et reges.

Oratio. Deus Pater, qui ab oriente Justum exuscitas: da nobis, ut in ejus amplexu, quem ad redemptionem nostram misisti, nostrae animae reviviscant; ut Justi, qui sine alterius justitiae participatione est Justus, participes esse, te propitio, mereamur. R\. Amen.

Per misericordiam tuam.

R\. Hierusalem cito veniet salus tua. P. Quare moerore consumeris? numquid rex non est tibi? aut consiliarius tuus periit? P. Quia incurvavit te dolor, sicut parturientem, salvabo te, et innovabo te; noli pavere. V\. Ecce vocabo servum meum, et ponam verba mea in ore ejus, ut plantet coelos, et fundet [Col. 0112A] terram; et dicit ad Sion. P. Quare moerore. V\. Gloria, et honor. P. Quia incurvavit.

Oratio. Deus Dei Filius, qui auditum faciens ab extremis terrae, mundo apparuisti in carne; restitue teipsum mercedem fidei nostrae: ut, qui opus tuum mirabile praedicamus, mercede illa, quae coram te est, opulentius muneremur. R\. Amen.

Per misericordiam tuam Deus noster.

Omnia alia, quae sequuntur usque in finem Matutini dicantur, ut in secunda feria primae hebdomadae. fol. 8. Excepta prophetia, quae dicitur de Dominico sexto praeterito. fol. 40. Ad Vesperos, ut supra in secunda feria.



IN VIGILIA NATIVITATIS DOMINI.



Ad Matutinum.

[Col. 0112B] Antiphona. Lava me, Domine, ab injustitia mea: et a peccatis meis munda cor meum. Psalm. L.

Oratio. Deus Dei Filius. Require fol. 3.

Antiphona. Exiet virga de Radice Jesse. P. Et flos de radice ejus ascendet, et requiescet in eo Spiritus Domini, spiritus sapientiae septiformis. V\. Virgam virtutis tuae emittet Dominus ex Sion: dominare in medio inimicorum tuorum. V\. Et flos de radice. V\. Gloria, et honor Patri, etc. P. Et flos.

Oratio. Ex radice Jesse exiens virga, credentem tibi populum salva, et spiritum septiformem in eis infunde: ut, qui in salutem venisti nasciturus in terris, gloriosum nomen tuum in eis, qui te deprecantur, ostendas. R\. Amen.

Per misericordiam tuam, Deus noster.

[Col. 0112C] Antiphona. Attendite, Gentes, et audite, et auribus percipite: audiat terra, et plenitudo orbis, et omne germen ejus. P. Quia Dominus Salvator noster venit. V\. Omnes Gentes plaudite manibus: jubilate Deo in voce exultationis P. Quia Dominus Salvator. V\. Gloria, et honor Patri, et Filio, etc. P. Quia Dominus Salvator.

Oratio. Domine Jesu Christe, fac nos accedere ad te: tribue nobis donum misericordiae tuae; ut, qui faciei tuae praestolamur praesentiam, meritorum, nostrorum evadamus tormenta. R\. Amen.

Per misericordiam tuam Deus noster.

Antiphona. Ecce procedet verbum de Throno Dei, confitemini Domino, et laudem dicite illi. P. Quoniam venit, et dies Domini magna, et praeclara valde. [Col. 0112D] V\. Qui emittit verbum suum, et liquefacit eam: flavit spiritus ejus, et fluent aquae. P. Quoniam venit. V\. Gloria, et honor. P. Quoniam venit.

43 Oratio. Procedens de Throno Dei Patris unicum verbum, salva filios hominum: ut, confitentes tibi laudemque dicentes, cum magna dies illa Adventus tui advenerit, per hoc quod de te modo credimus, ab aeternis tunc suppliciis eruamur. R\. Amen.

Per misericordiam tuam.

R\. Ecce orietur nobis Princeps de semine Juda, et apparebit omnium Gentium Dominus: in excelsis revelabitur claritas regni ejus ad conterendam virtutem inimicorum suorum. P. Et dabit requiem [Col. 0113A] omnibus timentibus se. V\. Ego locutus sum, et vocavi eum, et adduxi eum. P. Et dabit requiem. V\. Gloria, et honor. P. Et dabit.

Oratio. Te Deum Redemptorem nostrum benedicimus, qui ex semine Juda nasci dignatus es: et petimus; ut nullo obstaculo a tuo prohibeamur officio. Quicumque vero te, Domine, confitemur, ditari tuo [Col. 0114A] munere indulgentiae sentiamus. R\. Amen.

Per misericordiam tuam.

Canticum, et omnia alia, quae sequuntur usque in finem Matutini dicantur, ut in quarta feria primae hebdomadae de Adventu Domini. fol. 11. et 12. Excepta Prophetia. Locutus est Dominus ad Achaz, etc. quae dicitur de sexto Dominico praeterito fol. 40.



IN NATIVITATE DOMINI NOSTRI JESU CHRISTI.
[Col. 0113]


45 Ad Vesperos.
[Col. 0113A]

Antiphona. Paravi lucernam Christo meo. Inimicos ejus induam confusione. P. Super ipsum autem [Col. 0113B] florebit sanctificatio mea. V\. Juravit Dominus David in veritate, et non auferetur ab eo: de fructu ventris tui ponam super sedem meam. P. Super ipsum. V\. Et ego illum ponam primogenitum excelsum prae regibus terrae. P. Super ipsum. V\. Et ero ei in patrem, et ipse erit mihi in filium. P. Super ipsum.

Oratio. Vespertinis laudibus jam praemissis, Domine, paramus lucernam Christo tuo Domino, ac Deo nostro: ut fructu justitiae repleamur ad gratiam; et verbum vitae contineamus ad gloriam. R\. Amen.

Per misericordiam.

Sono. In splendoribus sanctorum; ex utero ante luciferum genui te. Alleluia. V\. Juravit Dominus, et [Col. 0113C] non poenitebit eum: tu es Sacerdos in aeternum secundum ordinem Melchisedech. V\. Dominus a dextris tuis confregit in die irae suae reges. Judicabit in nationibus, implebit ruinas: conquassabit capita multa in terra copiosa. De torrente in via vivit: propterea exaltavit caput.

Antiphona. Audite domus David: Dominus dabit vobis signum. P. Ecce virgo concipiet, et pariet filium, et vocabitis nomen ejus Emmanuel. V\. Audite haec omnes Gentes: auribus percipite, qui habitatis orbem. P. Ecce Virgo concipiet. V\. Gloria, et honor Patri, etc. P. Ecce Virgo concipiet.

Oratio. Domine, qui domus David signo admirabili salutis properans Virgine natum ob auxilium humani generis destinasti: nobis annue; ut vita, [Col. 0113D] quae Mariae partu prolata est, Ecclesiae tuae sit aeterna redemptio: ut, quem illa ventre gestavit, partuque fudit, eumdem nos corde concipiamus, ac nostro semper proferamus ex ore. R\. Amen.

Per misericordiam tuam.

Antiphona. Elevate signum ad populos: Ecce Dominus auditum fecit in extremis terrae: dicite filiae Sion. P. Ecce Salvator tuus venit, et merces ejus cum eo. V\. Omnes Gentes plaudite manibus: jubilate Deo in voce exultationis. P. Ecce Salvator tuus venit. V\. Gloria, et honor Patri, etc. P. Ecce Salvator tuus venit.

Oratio. Domine Jesu Christe, qui Nativitatis tuae ortum sideris indicio innotuisti, et, erecto fidei signo, extrema terrae conspicere monuisti: respice jam elevatus [Col. 0114A] a coelo causam Incarnationis tuae; ut, quia nobis opus fuit, te hominem fieri: tuum habeamus suffragium, qui te hominem confitemur, et Deum. [Col. 0114B] R\. Amen.

Per misericordiam, etc.

Antiphona. Rorate coeli desuper, et nubes pluant justum: aperiatur terra, et germinet Salvatorem. P. Et justitia oriatur simul, ego Dominus creavi eum. V\. Coeli enarrant gloriam Dei, et opera manuum ejus annuntiat firmamentum. P. Et justitia oriatur. V\. Gloria, et honor Patri, etc. P. Et justitia oriatur.

Lauda. Potestas ejus; et pax ejus non erit finis. Alleluia. P. Super thronum David sedebit, ut corrigat eum. P. Et sedebit in veritate usque in aeternum. Alleluia, alleluia. V\. Magnus Dominus noster, et magna virtus ejus: et sapientiae ejus non est numerus. P. Super thronum David. V\. Gloria, et honor Patri, etc. P. Et sedebit.


Hymnus.
[Col. 0114C]

   Veni, Redemptor Gentium,
Ostende partum Virginis:
Miretur omne saeculum:
Talis decet partus Deum.

   Non ex virili semine,
Sed mystico spiramine
Verbum Dei factum caro,
Frutusque ventris floruit.

   Alvus tumescit Virginis,
Claustra pudoris permanent:
Vexilla virtutum micant:
Versatur in templo Deus.

   Procedens de thalamo suo,
[Col. 0114D] Pudoris aula regia
Geminae gigas substantiae,
Alacris ut currat viam.

   Egressus ejus a Patre;
46 Regressus ejus ad Patrem:
Excursus usque ad inferos,
Recursus ad sedem Dei.

   Aequalis Aeterno Patri
Carnis trophoeo accingere;
Infirma nostri corporis
Virtute firmans perpetim.

   Praesepe jam fulget tuum,
Lumenque nox spirat novum,
Quod nulla nox interpollet,
Fideque jugi luceat.

   [Col. 0115A] Foeno jacere pertulit:
Praesepe non abhorruit:
Parvoque lacte pastus est,
Per quem nec ales esurit.

   Gaudet chorus coelestium,
Et Angeli canunt Deo;
Palamque fit pastoribus
Pastor, Creator omnium.

   Gloria tibi, Domine,
Qui natus es de Virgine,
Cum Patre, et Sancto Spiritu
In sempiterna saecula.
   Amen.

Supplicatio. Oremus Dei Patris Omnipotentis misericordiam, supplices imploremus; ut nos gratia [Col. 0115B] Christi sui, Domini nostri Jesu Christi propitius justificare dignetur.

Praesta Aeterne, Omnipotens Deus. Kyrie, eleison. R\. Christe, eleison. Kyrie, eleison.

Capitula. Rorate Coeli desuper, utique prophetando Christum, et nubes pluant justum; dum sancti omnes ejus praeconantur adventum. Aperiatur terra, ut, Angelo scilicet alloquente, Virgo concipiat, et pariat Salvatorem. Hic igitur ros, qui abs te est Omnipotens Pater, rogamus, et petimus, ut fiat sanitas infirmorum; et, haec pluvia Matutini temporis, praebe, nostri temporis infundat arentem, quae, infusa tanta gratia, praeteritum facinus abluat, et aeternum credentibus justitiae lumen infundat; necnon ejusdem [Col. 0115C] Filii tui Domini nostri indemnes praesentiam contuentes, atque cum coelicolis coetui ejus in jubilo occurrentes, hoc canticum laetitiae praecinamus ovanter: Benedictus, qui venit in nomine Domini, Deus Dominus, et illuxit nobis; cujus nos adventus redemit, et Nativitas illustravit: Qui veniens requisivit perditos, et illuminavit in tenebris constitutos. Tribue ergo Omnipotens Pater, ut diem Nativitatis ejus ita devotione piissima celebremus, ut judicii diem mitissimum sentiamus: ut, cujus benignitatem in redemptione cognovimus, ejus pietatem in judicio mansuetam sentiamus.

Pater noster. Liberati a malo. Require fol. 2.

Benedictio. Benedicat vos Dominus noster Jesus Christus, qui olim in hac die pastoribus in praesepio [Col. 0115D] apparuit gloriosus. R\. Amen. Ipse nos in omnibus protegat, ac defendat, qui pro nobis misericors humanam suscepit infantiam. R\. Amen. Qui noster est Dominus, et Redemptor, ipse nos in aeternum propitius conservare dignetur. R\. Amen.

Per misericordiam ipsius Dei nostri.

Lauda. Antequam firmos pararet montes sub coelo, cum eo eram componens omnia; gratulabar autem orbe perfecto. P. Ego sum, cui Pater congaudebat quotidie. Alleluia, Alleluia. V\. Tunc dixi: Ecce venio: in capite libri scriptum est de me; ut facerem voluntatem tuam. P. Ego sum, cui Pater. V\. Gloria, et honor Patri, et Filio, etc. P. Ego sum, cui Pater.

[Col. 0116A] Oratio. Benedic, Domine, coronam. Require hic infra.


Ad Matutinum.

Antiphona. Domini est salus: et super populum tuum, Domine, benedictio tua. Psal. III.

Oratio. Tu es, Domine, salus, et tua est salus: hanc gaudemus in nobis largitam: hanc usque in finem a te petimus largiendam: effunde, quaesumus, super populum tuum benedictionem tuam; ut privetur maledictio poenae, et ditescat in nobis fructus justitiae, atque laetitiae. R\. Amen.

Per misericordiam tuam Deus noster.

Antiphona. In die insignis solemnitatis nostrae. P. Benedic Deus coronam anni benignitatis tuae, ut campi tui repleantur ubertate. V\. Te decet Hymnus [Col. 0116B] Deus in Sion; et tibi reddetur votum in Hierusalem. P. Benedic Deus. V\. Gloria, et honor Patri, et Filio, etc. P. Benedic Deus.

Oratio. Benedic, Domine, coronam anni benignitatis tuae; ut et mentes copia Doctrinae refulgeant, et campi donorum tuorum ubertate pinguescant. Quo ita nobis substantia cum tua gratia largiatur; ut et caro frugibus, et anima divinis pasta conlaetetur virtutibus. R\. Amen.

Per misericordiam tuam.

Antiphona. Aspiciebam, et ecce cum nubibus coeli 47 quasi filius hominis veniebat. P. Et datus est ei principatus, et honor, et regnum; et omnis populus, tribus, ac linguae ipsi serviunt. P. Potestas ejus, potestas [Col. 0116C] aeterna, quae non auferetur; et regnum ejus, quod non corrumpetur. V\. Et dominabitur a mari usque ad mare, et a flumine usque ad terminos orbis terrarum. P. Et datus est ei. V\. Gloria, et honor Patri, et Filio, etc. P. Potestas ejus, potestas.

Oratio. Unigenite Fili Dei Patris, qui aspiciente Propheta in coeli nubibus Filius hominis declararis; cui Pater utique principatum, et regnum attribuit; dum omnia potestati tuae subjecit: fac nos, esse regnum tuum, tribuens nobis municipatum perpetuum, coaeternisque semper desideriis anhelantes futuri regni, mereamur existere coheredes. R\. Amen.

Per misericordiam tuam.

Antiphona. Ecce annuntia vobis gaudium magnum, [Col. 0116D] quod erit universo populo: hodie natus est nobis. P. Salvator mundi, qui est Christus Dominus; in civitate David regnabit, et sapiens erit, et regni ejus non erit finis. V\. Lapidem, quem reprobaverunt aedificantes, hic factus est in caput anguli. P. Salvator mundi, qui est Christus. V\. Gloria, et honor Patri, et Filio, etc. P. Salvator mundi, qui est Christus.

Oratio. Te, Domine, favente, annuncietur nobis sancti Angeli ministerio gaudium magnum, quod populo sit christiano in toto jam mundo. Christus enim Dominus hodie natus est omnibus salus, atque Salvator aeternus in civitate David, quae est Ecclesia; in ea quoque sine fine regnabit, dum eam usque ad finem custodit, ac regit: Praesta ergo, ut eam regnum [Col. 0117A] suum ex toto efficiat, dum in toto mundo dilatat, et coelestium aeternitati sine fine associat. R\. Amen.

Per misericordiam tuam.

R\. Hierusalem hodie natus est tibi Princeps Salvator omnium; ad cujus imperium movebuntur virtutes coelorum: regnabit in aeternum, et gloria ejus cum terrae pace. P. In excelsis ab Angelis declaratur. V\. Dominus regnavit, decorem induit: induit Dominus fortitudinem, et praecinxit se. P. In excelsis. V\. Mirabiles elationes maris, mirabilis in altis Dominus. P. Ab Angelis. V\. Gloria, et honor Patri, et Filio, etc. P. In excelsis.

Oratio. Fac nos, Domine, beatae illius Hierusalem visione laetari, et in gremio ejus perpetua jocunditate attolli: ut in cujus gremio sanctorum multitudo consistit; [Col. 0117B] in ejus quoque nos sinu esse compotes mereamur: ut Unigenitus tuus princeps utique et omnium Salvator, ad cujus imperium movebuntur coelorum virtutes, sic in nobis mitis semper conregnet, ut sapientiae suae ora nostra in laudem sui nominis aptet: qualiter, et hic pius succurrat miseris, et post in regno suo permanens sit in solatium redemptis. Respondeat. Amen.

Per misericordiam tuam Deus noster. Dominus sit semper vobiscum. R\. Et cum.

Antiphona. Vox Domini reddentis retributionem inimicis suis: antequam parturiret, peperit; et antequam veniret partus ejus, peperit masculum. Quis audivit talem! aut quis vidit huic similem! P. Numquid qui alios parere facio, ipse non pariam? dicit [Col. 0117C] Dominus: Qui generationem caeteris tribuo, sterilis ero? ait Dominus Deus noster. V\. Vox Domini in virtute, vox Domini in magnificentia. P. Numquid qui alios parere facio. V\. Gloria, et honor Patri, et Filio, etc. P. Numquid qui alios.

Oratio. Deus Pater Omnipotens, qui voce tua inimicis animae nostrae reddis retributionem, et antequam ex te verbum eructares, jam ipsum utique verbum nova parturitionis serie parturieras: et antequam partus tui terminus adveniret, masculum utique generaras. Quis etenim tale audire umquam, se diceret aliquando? aut se vidisse huic simile factum putaret? cum Deum genuisse Deum, lumen peperisse lumen comprobaret: Presta nobis infimis [Col. 0117D] servis tuis, ut qui aliis in pariendo foecunditatem praestas, ipse in nobis conceptus gratiae parias: ut sterilitas, quae ex nostro infoecunditatis vitio oritur, tua cooperante gratia, in nos multiplicius redundet. R\. Amen.

Per misericordiam tuam.

Antiphona. Ego primogenitus exivi ante omnem creaturam. P. Ego feci in coelis, ut oriretur lumen. Ego in altis habito: et thronus meus in columna nubis apparebit. V\. Dominus dixit ad me: Filius meus es tu, ego hodie genui te. P. Ego feci in coelis.

Oratio. Vera Dei sapientia Patris, qui ante omnem creaturam existi ex illa invisibilis Genitoris 48 arce, te etenim fecisse in coelis fore credimus, ut oriretur lumen rhompheali flammea dimicans: ut [Col. 0118A] qui tunc in faciendis rebus aderas institutor, pius appareas in nobis retributor: et quia antequam mundus constaret in sublimitate te habitasse perpendimus, a nostris colluvionibus liberi existamus; ut ad instar legalis columnae super quam thronum tuum apparuisse denuncias, nos itidem supplices tuos per omnia similes reddas, quo de utroque munere laetos effectos, cum sanctis tuis facias permanere illaesos. R\. Amen.

Per misericordiam.

Antiphona. Ante colles ego parturiebar: adhuc terram non fecerat. P. Quando coelos praeparabat, aderam: dum vallaret mari terminos, et legem poneret aquis, ego eram. V\. Tunc dixi: ecce venio, in capite libri scriptum est de me, ut facerem voluntatem [Col. 0118B] tuam. P. Quando coelos. V\. Gloria, et honor Patri, et Filio, etc. P. Quando coelos praeparabat.

Oratio. Doctrina Dei, Sapientia Patris, qui ante colles, et montium moles, nec dum adhuc terra aequa lance librata constabat, et jam Pater populos parabat: cum jam utique tu illic aderas, quando etiam mari terminos rata soliditate vallabat, legemque aquis constitueret, in unius Deitatis natura tu ipse eras: adesto supplicibus tuis; ut moles criminum commissorum, quibus acrius premimur, tuae pietatis dextera ad nihilum redigantur: et ita in hujus saeculi amne navigantibus vela tuae protectionis adirigas, ut transeuntes mare ad superna nos semper per lignum tuae Crucis sustollas. Respondeat. Amen.

Per misericordiam.

[Col. 0118C] R\. In ista die prodiit Salvator Israel, ut liberet omnes captivos, caecos illuminavit, et surdos fecit audire: montes, et omnes colles germinabunt. P. Et qui in tenebris sedent, exclamabunt, et dicent: Domine, appareas super nos, splendor gloriae tuae. V\. Populus, qui sedebat in tenebris, vidit lumen magnum: habitantibus in regione umbrae mortis, lux orta est eis. P. Et qui. V\. Gloria, et honor. P. Et qui.

Oratio. Hodie lumen mundi prodiit: hodie salus aevi emicuit: hodie Salvator Israel de climate coeli descendit, ut eruat omnes captivos, quos antiquus hostis praedo per primi hominis delictum captivaverat: et ut caecis mentibus lumen, surdis auditum, [Col. 0118D] gratia praeveniente, restitueret: ob istius tanti mysterii beneficia montes, et colles tripudiant, ipsaque mundi elementa ineffabili gaudio ista in die melos decantant: ob hoc gemebunda prece pii Redemptoris clementiam suppliciter exoremus; ut nos, qui in tenebris peccatorum nostrorum involvimur, per cordis acclamationem protinus expiemur, ut illo in nobis apparente, et splendor gloriae jocundius, ac multiplicius nostris in praecordiis vigeat, et salutis gaudia sine fine dulcescant. R\. Amen.

Per misericordiam, etc.

Antiphona. Ante omnem creaturam ego ex ore Altissimi processi: priusquam Lucifer oriretur, ego fui: priusquam in planitie prosterneret campos, et in altum erigeret montes, ego eram. P. Cui adgaudebat [Col. 0119A] quotidie, dum delectaretur orbe perfecto. V\. Quia ego cognovi, quam magnus est Dominus, et Deus noster prae omnibus diis. P. Cui adgaudebat. V\. Gloria, et honor, etc. P. Cui.

Oratio. Domine Jesu Christe, qui ante omnem creaturam ex ore Altissimi prodiens, mundi machinam dispositione mirabili condidisti: adesto Ecclesiae tuae, quam ex toto orbe congregare dignatus es: ut sicut mundi conditor esse dignosceris, ita Ecclesiae Salvator in omnibus ac per omnia cognoscaris. R\. Amen.

Per misericordiam tuam, Deus noster, etc.

Antiphona. Suscitabit Dominus coeli regem, qui in aeternum non commovebitur. P. Et regnum ejus populo alteri non dabitur: percutiet, et conteret [Col. 0119B] universa regna et ipsum solum stabit in aeternum. V\. In sua justitia judicabit pauperes populi, et salvos faciet filios pauperum; et humiliabit calumniatorem. P. Et regnum ejus populo alteri non dabitur. V\. Gloria, et honor Patri, et Filio, etc. P. Et regnum.

Oratio. Deus Pater, qui Jesum Christum Filium tuum tibi coaeternum, et coaequalem coeli regem suscitasti ostendendo eum in carne; fac nos semper illius sequi et fide, et opere vocem: ut eam auditu cordis sine intermissione audientes, gloriae suae mereamur esse participes. R\. Amen.

Per misericordiam tuam Deus noster, etc.

Antiphona. Emitte agnum, Domine, Dominatorem terrae de petra deserti ad montem filiae Sion; et [Col. 0119C] praeparabitur in misericordia ejus 49 solium. P. Et sedebit super eum in veritate in tabernaculo David. V\. O Domine salvos nos fac, o Domine bene prosperare. P. Et sedebit super eum.

Oratio. Immensa Dei sapientia Patris, qui Filius Dominusque David, Prophetarum vaticiniis approbaris: tu in throno Patris consistens, atque de petra deserti ad montem filiae Sion, domum Jacob, id est, Ecclesiam regens: sic nobis omnibus in ea consistentibus protectionis tuae gubernacula porrige, ut tecum mereamur vivere sine fine: ut in tuo solio sine fine vivamus, cujus regni finem nullum esse pavescimus; quique unum in Trinitate nomen possidet tecum et cum Spiritu Sancto in saecula saeculorum. [Col. 0119D] R\. Amen.

Per misericordiam tuam Deus noster, etc.

R\. Suscipiamus regnum Dei nostri sancti altissimi, et possideamus illico usque in saeculum saeculi, donec veniat antiquus dierum, quoniam tempus advenit, ut detur omni populo magnitudo regni. P. Quod est super omne coelum, et omnes reges terrae venient, et obedient ei. V\. Potestas ejus potestas aeterna, et regnum ejus regnum sempiternum. P. Quod est super. V\. Gloria, etc. Reiteretur R\. Suscipiamus regnum Dei nostri.

Oratio. Domine Jesu Christe, qui es ineffabile gaudium Christianis; cujus potestatis et pacis non erit finis, fac nos suscipere regnum tuum, et possidere illud; ut maneat in nos imperii tui dominatio [Col. 0120A] jugis, magnitudo perennis: ut omne non tuum in nobis reperiens, auferas, nosque tuos in omnibus ac per omnia facias: ut nec potestati tuae in nobis quidquam officiat, nec paci resistat; sed ipse solus nos possideas, qui Rex regum et Dominus dominorum, nunc et per omnia saecula regnas. R\. Amen.

Per misericordiam tuam.

Antiphona. Parvulus natus est nobis, et Filius datus est nobis, et factus est principatus ejus super humeros ejus. P. Et vocabitur nomen ejus magni consilii Angelus, Admirabilis, consiliarius. Deus fortis, Dominator, Princeps pacis, Pater futuri saeculi. Multiplicabitur ejus imperium, et pacis non erit finis. V\. Et erit firmamentum in terra in summis montium, et superextolletur super Libanum fructus [Col. 0120B] ejus: et florebit de civitate sicut foenum terrae. P. Et vocabitur nomen ejus. V\. Gloria. P. Et vocabitur nomen.

Oratio. Parvulus natus est nobis, et Filius datus est nobis, ut qui eras Filius perfectus de Patre, pro nobis parvulus esses ex Matre: illic immensus, et hic pusillus, permanens in sinu Patris, gestatus in utero Matris; et cum Deitas tua incommutabilis, et Humanitas permanet singularis, quia in utraque Unus idemque subsistis: et in illa nos condens, et in ista nos redimens. R\. Amen.

Per te Dominum nostrum, qui cum Patre, et Spiritu Sancto unus es Deus in omnia saecula saeculorum R\. Amen.

[Col. 0120C] Dominus sit. R\. Et cum.


In Laudibus.

Ad Canticum. Antiphona. Catulus leonis Juda de germine, fili,: ita ascendisti, requiescens accubuisti ut leo, et quasi catulus leonis, quem suscitare nullus audebit.


Canticum (Genesis cap. XLIX).

Vocavit Jacob filios suos, * et ait eis:

Congregamini, ut annuntiem quae ventura sunt vobis * diebus novissimis.

Congregamini, et audite filii Jacob, * audite Israel Patrem vestrum.

Ruben Primogenitus meus, tu fortitudo mea, et principium doloris mei: * prior in donis, major imperio. Effusus es sicut aqua, non crescas: quia ascendisti cubile Patris tui, et maculasti stratum ejus.

[Col. 0120D] Simeon et Levi fratres ejus: * vasa iniquitatis bellantia.

In consilio eorum non veniat anima mea, * et in coetu illorum non sit gloria mea:

Qui in furore suo occiderunt virum, * et in voluntate sua suffoderunt murum.

Maledictus furor eorum, quia pertinax: et indignatio eorum, quia dura: * dividam illos in Jacob, et dispergam eos in Israel.

Juda, te collaudabunt fratres tui: manus tuae in cervicibus inimicorum tuorum, et adorabunt te filii patris tui. * Catulus leonis Juda: ad praedam, fili mi, ascendisti:

Requiescens accubuisti ut leo, * et quasi leaena, quis suscitabit eum?

[Col. 0121A] Non auferetur sceptrum de Juda, * nec dux de femoribus ejus,

Donec veniat qui mittendus est, * et ipse erit expectatio Gentium.

Ligans ad vineam pullum suum, * et ad vitem, o fili mi, asinam suam.

Lavabit in vinum stolam suam, * et in sanguinem uvae pallium suum.

50 Pulchriores oculi ejus vino, * et dentes lacte candidiores.

Zabulon in littore maris habitabit, * et stationem navium pertingens usque ad Sidonem.

Issachar, asinus fortis accubans in terminos. * Vidit requiem quod esset bona: et terram quod optima:

Et supposuit humerum suum ad portandum, * factusque [Col. 0121B] est tributo serviens.

Dan judicabit populum suum * ut alia tribus Israel.

Fiat Dan coluber in via, cerastes in semita, mordens ungulas equi, * ut cadat ascensor ejus retro. Salutare tuum expectabo Domine.

Gad, accinctus praeliabitur ante eum: * et ipse accingetur retrorsum.

Aser, pinguis panis ejus, * et praebebit delitias regibus.

Nephtalim, cervus emissus, * et dans eloquia pulchritudinis.

Filius accrescens Joseph, filius accrescens * et decorus aspectu:

Filiae discurrerunt supra murum. * Sed exasperaverunt [Col. 0121C] eum, et jurgati sunt, invidentes illi habentes jacula.

Sedit in forti arcus ejus, et dissoluta sunt vincula brachiorum ejus et manuum illius per manum potentis Jacob: * inde pastor egressus est, pastor Israel.

Deus Patris tui erit adjutor tuus, * et omnipotens benedicet tibi.

Benedictionibus coeli desuper, benedictionibus abyssi jacentis deorsum, * benedictionibus uberum et vulvae.

Benedictiones Patris tui confortatae sunt benedictionibus Patris ejus: * donec veniret desiderium collium aeternorum:

Fiant in capite Joseph, * et in verticem Nazaraei [Col. 0121D] inter fratres suos.

Benjamin lupus rapax, * mane comedet praedam, et nocte dividet spolia.

P. Et quasi catulus.

Gloria, et honor Patri, etc. P. Catulus leonis.

Oratio. Te, Christe Domine, catulum leonis domui Juda affuisse cognovimus, quem totis praecordiis postulamus; ut qui apparuisti in carne, de manu fortis capiens praedam, ad judicium veniens misericordiam praeroges fidelibus repromissam. R\. Amen.

Per misericordiam tuam.

Ad Canticum. Antiphona. Exultavit Spiritus meus in Deo salutari meo. Quia respexit humilitatem ancillae suae: ecce enim ex hoc beatam me dicent omnes generationes.


[Col. 0122A] Canticum (Lucae I).

Magnificat * anima mea Dominum:

Et exultavit spiritus meus * in Deo salutari meo.

Quia respexit humilitatem ancillae suae: * ecce enim ex hoc beatam me dicent omnes generationes.

Quia fecit mihi magna qui potens est: * et sanctum nomen ejus.

Et misericordia ejus a progenie in progeniem * timentibus eum.

Fecit potentiam in brachio suo: * dispersit superbos mente cordis sui.

Deposuit potentes de sede, et exaltavit humiles.

Esurientes implevit bonis: * et divites dimisit inanes.

Suscepit Israel puerum suum, * recordatus est [Col. 0122B] misericordiae suae.

Sicut locutus est ad Patres nostros, * Abraham et semini ejus in saecula.

P. Quia respexit humilitatem

Gloria, et honor Patri, etc. P. Exultavit spiritus meus.

Oratio. Domine Jesu Christe, qui ex Patre Deus magnus, pro nobis dignatus es nasci ex homine parvus, ut per te factus, per te salvaretur sine dubio mundus; propitius esto et miserere nobis: nosque a mundanis contagiis munda, et in hoc Mundo mundos nos esse constitue, qui non judicare, sed salvare venisti, ut nobis parvulus natus, nobisque filius datus, in te et regenerationis ortum, et adoptionis mereamur [Col. 0122C] consequi donum. R\. Amen.

Per misericordiam tuam Deus noster.

Ad Benedictus. Antiphona. Tibi soli Deo honor, et gloria, virtus, et potestas in saecula saeculorum.

Canticum. Benedictus es, Domine Deus Patrum nostrorum. Require fol. 6.

Sono. Dominus dixit ad me: filius meus es tu, ego hodie genui te. Alleluia. V\. Pete a me, et dabo tibi Gentes hereditatem tuam, et possessionem tuam terminos terrae. Reges eos in virga ferrea, et tamquam vas figuli confringes eos. Et nunc reges intelligite: erudimini omnes, qui judicatis terram. Ego autem constitutus sum rex super Sion montem sanctum. P. Genui te. Alleluia.

Lauda. Laudate Dominum de coelis. Alleluia. 51 [Col. 0122D] Laudate eum in excelsis. Alleluia, Psalmus CXLVIII.


Lectio Isaiae Prophetae (Cap. IX).

R\. Deo gratias.

Primo tempore alleviata est terra Zabulon, et terra Nephthalim; et in novissimis aggravata est via maris trans Jordanem Galilaeae Gentium. Populus, qui sedebat in tenebris, vidit lumen magnum: habitantibus in regione umbrae mortis, lux orta est eis. Multiplicasti gentem, non magnificasti laetitiam. Laetabuntur coram te, sicut laetantur in messe, sicut exultant victores, quando dividunt spolia. Jugum enim oneris ejus, et virgam humeri ejus, et sceptrum exactoris ejus superasti sicut in die Madian. Quia omnis violenta praedatio cum tumultu, et vestimentum mistum sanguine, erit in combustionem, [Col. 0123A] et cibus ignis. Parvulus enim natus est nobis, et filius datus est nobis, et factus est principatus ejus super humeros ejus: Et vocabitur nomen ejus Admirabilis, consiliarius, Deus, fortis, Dominator, pater futuri saeculi, princeps pacis. Multiplicabitur ejus imperium, et pacis ejus non erit finis: super solium David sedebit, et super regnum ejus: ut confirmet illud, et corroboret in judicio, et in justitia, amodo, et usque in sempiternum: zelus Domini exercituum faciet hoc. R\. Amen.

Hymnus. Veni, Redemptor Gentium. Require fol. 45.

Supplicatio. Oremus Dei Patris Omnipotentis misericordiam, supplices imploremus; ut nos gratia Christi sui Domini nostri Jesu Christi propitius justificare [Col. 0123B] dignetur. R\. Praesta aeterne Omnipotens Deus.

Kyrie eleison. Christe eleison. Kyrie eleison.

Capitula. Requies Angelorum, omniumque sanctorum, Domine Jesu Christe, da hodie in hoc recurrenti Nativitatis tuae sacratissimo festo requiem populo tuo: ut in te a delictis et oneribus pessimis requiescat, teque cum universa creatura benedicens, tuam in omnibus ac per omnia benedictionem accipiat: ut quem a maledicto liberare venisti, numquam patiaris tuae benedictionis munere defraudari; sed te jugiter benedicendo, benedictus permaneat in aeternum.

Pater noster. Et ne nos. Liberati a malo. Require fol. 2.

[Col. 0123C] Lauda. Antequam firmos pararet. Require fol. 46. Benedictio. Benedicat vos Dominus noster Jesus Christus. fol. 46.

Dicat Presbyter. Dominus sit semper vobiscum. R\. Et cum.

In nomine Domini nostri Jesu Christi perficiamus cum pace. R\. Deo gratias.



IN FESTO SANCTI STEPHANI PROTOMARTYRIS.



Ad Vesperos.

Antiphona. Gloria, et honore coronasti eum Domine. V\. Gloriam, et magnum decorem imposuisti super eum. P. Domine.

[Col. 0123D] Sono. Custodi me, Domine, ut pupillam oculi sub umbra alarum tuarum. P. Exaudi, Deus, justitiam meam. Alleluia. V\. Protege me a facie impiorum, qui me afflixerunt: inimici mei circumdederunt animam meam. P. Exaudi Deus.

Antiphona. Terra ne abscondas sanguinem meum, neque inveniat in te locum latendi clamor meus. P. Ecce in coelis est judex meus, et conscius meus in excelsis. V\. Saepe expugnaverunt me a juventute mea: etenim non potuerunt mihi. P. Ecce in coelis est. V\. Gloria, et honor Patri, etc. P. Ecce in coelis.

Lauda. Alleluia. Tetigit labia mea. P. Et aperuit os meum, dixi: Alleluia, Alleluia, Alleluia. V\. Inquisivi Dominum meum, et exaudivit me; et ex omnibus tribulationibus eripuit me. P. Et aperuit os [Col. 0124A] meum. V\. Gloria, et honor Patri, etc. P. Et aperuit os.


Hymnus.


   Christus est vita veniens in orbem,
Mortis occasu patiens acerbae,
Mortis actu, pietatis usu
      Vivere donat.

   Sustulit vulnus, removendo mortem;
Mortis auctorem perimendo, surgit;
Patris ad dexteram repetendo, regnat
      Sede superna.

   Hunc sequens primus Stephanus minister,
Sortis illatae titulo decorus,
Quam dedit spirans Domini benignus
      Spiritus illi.

   [Col. 0124B] Vadit exemplo Domini revinctus,
Testibus falsis adopertus insons,
Judicum portans scelerata Sanctus
      Dicta malorum.

   Ore coelesti refellit malignos,
Et probat constans ratione falsos,
Semper indignos Domino polorum
      Credere nolle.

   Saxeo nimbo lapidatus; instat
Paulus, et summus lapidantum servat
52 Vestes, ut reddat liberos ad ictum
      Caede cruentos.

   Sustinet mortis rabiem prophanam
Plenus omni pietate cordis,
Hostibus quaerit veniam, misertus
      [Col. 0124C] Pectore grato.

   Imbuit primus, homines beatos
Corde directo, jecore fideli
In fide Christi jugulata telis
      Ponere membra.

   Quaesumus flentes, benedicte primo
Martyr, et civis sociate justis,
Coelitus clarae regionis heres
      Inclyte pollens.

   Promptus hic nostrum facinus remitte:
Tolle languorem, tribue salutem:
Confodi hostem, releva moerorem,
      Morte subacta.

   Gloriam psallat chorus, et resultet:
[Col. 0124D] Gloriam dicat, canat, et revolvat:
Nomini trino Deitati soli
      Sidera clament.
         R\. Amen.

Supplicatio. Oremus Dei Patris omnipotentis misericordiam, supplices imploremus; ut nos gratia Christi sui Domini nostri Jesu Christi, et per intercessionem Sancti martyris sui Stephani propitius justificare dignetur. R\. Praesta Aeterne omnipotens Deus.

Kyrie, eleison. R\. Christe, eleison. Kyrie, eleison.

Capitula. Deus, cui Ecclesia tua Sanctum Stephanum martyrem primum messis suae manipulum dedit, et primitivam oblationem novellae confessionis [Col. 0125A] ostendit, ac praeconium, quem fructum fidei maturescentis exhibuit: praesta universo coetui intercessione martyris memorati, ut Ecclesiam tuam juvet suffragio, quam ornavit ministerio: foveat patrocinio, quam aedificavit exemplo.

Pater noster. Liberati a malo. Humiliate vos benedictioni. Dominus sit. R\. Et cum spiritu tuo.

Benedictio. Dominus Jesus Christus, qui primum suae passionis sequacem Stephanum martyrem fecit, det nobis suae passionis exemplo victoriam ferre de mundo. R\. Amen. Sui quoque martyris prece similem nobis tribuat vim suae dilectionis habere, et adversitates aequali tolerantia superare. R\. Amen. Ut instructi exemplo Redemptoris, et invitamento martyris percipiamus plenitudinem nostrae redemptionis. [Col. 0125B] R\. Amen.

Per misericordiam ipsius.

Lauda. Beatus vir, qui timet Dominum. Alleluia. P. In mandatis ejus cupiet nimis. Alleluia. Alleluia. V\. Potens in terra erit semen ejus, generatio rectorum benedicetur. P. In mandatis ejus. V\. Gloria, et honor Patri, etc. P. In mandatis ejus.

Oratio. Domine Jesu Christe. Quaere infra in isto folio.



Ad Matutinum.

Antiphona. Labia mea, Domine, aperies. P. Et os meum annuntiabit laudem tuam. Psalmus. Miserere mei Deus.

Oratio. Exultent, Domine, labia nostra praeconio [Col. 0125C] veritatis; ut non revolvantur vaniloquio falsitatis: sic lingua nostra judicium veritatis loquatur, ut Christum tuum verum judicem promptissime laudet: atque ita praecepta tua assidue in nostro corde versentur, ut gressus nostri ab insidiosis decipulis minime supplantentur. R\. Amen.

Per misericordiam tuam.

Antiphona 1. Lapidaverunt me inimici mei. P. Et fixurae lapidum suorum in testimonium illis erunt; dum venero ante judicium petere pro peccatis eorum. V\. Credidi propter quod locutus sum: ego autem humiliatus sum nimis. P. Et fixurae lapidum. V\. Gloria, et honor Patri, etc. P. Ex fixurae lapidum.

[Col. 0125D] Oratio. Domine Jesu Christe, qui ita munere tuo beati Stephani animam munerasti, ut non solum Passionis tuae sequeretur exemplum, sed etiam patientiae caperet documentum: ut supplicaret pro hostibus, qui non cederet saevientibus: fortis ad perferenda vulnera; fortis ad non reddenda convicia; fortis dum ab impiis lapidatur; fortior dum pro lapidantibus deprecatur: Qui ergo immemor ultionis pro lapidantibus exoravit, memor charitatis in nullo supplicantibus desit. R\. Amen.

Per misericordiam tuam.

Antiphona 2. Impetum fecerunt unanimes in Stephanum. P. Et falsi testes lapidabant eum invocantem, et dicentem: Domine Jesu, suscipe spiritum. V\. Nihil proficiet inimicus in eo, et filius iniquitatis [Col. 0126A] non nocebit ei. P. Et falsi testes. V\. Gloria, et honor Patri, etc. P. Et falsi testes lapidabant.

Oratio. Impetus factus a persequentium turba non potuit, Christe Domine, Stephani martyris tui turbare constantiam, cum et falsorum 53 testium credulitate carnis vestimenta deposuit; oris tamen confessionem, qua te credidit, non amisit: cum lapidatus etiam te Deum, ut ejus spiritum exciperes, exoravit. Te ergo quaesumus, et rogamus, ut illa nos gratiae tuae pietate remuneres, qua illum coronasti post lapides: et qui ejus spiritum suscepisti in gloria aeterna, a nobis quaesumus propitiatus remove supplicia. R\. Amen.

Per misericordiam tuam.

Antiphona. Lapidabant Stephanum, qui erant in [Col. 0126B] concilio, et intuebantur. P. Vultus ejus tamquam vultus Angeli Dei stantis inter illos. V\. Conserva me Domine, quoniam in te speravi, salvum me fac Deus meus. P. Vultus ejus. V\. Gloria, et honor, etc. P. Vultus ejus.

Oratio. Domine Jesu Christe, qui in concilio lapidantium beatiissimi martyris tui Stephani ita glorificas vultum, ut ab his qui eum lapidabant, lapidati aspectus intueretur Angelicus, dum praeminens illo monstraretur magistro patientia exornari; da nobis, ut ex hoc mereamur ad praemium aeternitatis attolli. R\. Amen.

Per misericordiam tuam.

R\. Super acervum lapidum laeta est anima mea, et super inimicos meos Deum deprecatus sum; propterea [Col. 0126C] vindemiabo fructus meos in pace. P. Et ministrabo in conspectu Domini de bonis, quae praestitit mihi. V\. Quid retribuam pro omnibus, quae praestitit mihi? calicem salutaris accipiam. P. Et ministrabo. V\. Gloria, et honor Patri, etc. P. Et ministrabo.

Oratio. Domine Jesu Christe, qui animam beatissimi martyris tui Stephani tanta munerum gratia decorasti, ut super acervum lapidum exultaret, et pro inimicis te, ut illis parceres, exposceret; reple corda nostra munere gratiarum, et immarcescibili dono virtutum: ut interventu tui martyris, ita ministremus semper in conspectu tuo de bonis, quae praestiteris nobis, qualiter et hic dilatemur sanctitatis in opere, et post vindemiemus fructus nostros in pace. R\. [Col. 0126D] Amen.

Per misericordiam.


In Laudibus.

Ad Canticum. Antiphona. Nomen Domini invocavi: date magnitudinem Deo vestro: vera sunt opera ejus, et omnes viae ejus judicia.

Canticum. Attende Coelum. Require fol. 4.

Ad Benedictus. Antiphona. Benedictio Domini in meridiem justi festinat. Canticum fol. 6.

Sono. Custodi me, Domine. Require fol. 51.

Lauda. Laudate Dominum de coelis. Alleluia. Laudate eum in excelsis. Alleluia. Psalmus CXLVIII.


Prophetia. Lectio libri Sapientiae Salomonis (Cap. IV).

R\. Deo gratias.

[Col. 0127A] Justus si morte praeoccupatus fuerit, anima ejus in refrigerio erit. Senectus enim venerabilis est non diuturna neque numero annorum computata: cani sunt autem sensus hominis, et aetas senectutis vita immaculata. Placens Deo, factus dilectus, et vivens inter peccatores translatus est. Raptus est ne malitia mutaret intellectum ejus, aut afflictio reciperet animam illius. Fascinatio enim nugacitatis obscurat bona, et inconstantia concupiscentiae transverit sensum sine malitia. Consummatus in brevi explevit tempora multa: placita enim erat Deo anima illius: propter hoc properavit educere illum de medio iniquitatum: populi autem videntes, et non intelligentes, nec ponentes in praecordiis suis talia: quoniam misericordia Dei, et gratia in sancto illius, et respectus [Col. 0127B] in electo ipsius. R\. Amen.

Hymnus. Christus est vita. Supplicatio. Oremus Dei Patris Omnipotentis. Quaere fol. 52.

Capitula. Beatissime Stephane Protomartyr, vocabitur tibi nomen novum, quod os Domini nominavit: ut qui mortem pro illo sumeres, coronam per illum et nomine et virtute susciperes: Primus in martyrio, primus in praemio: primus in aula mundi, primus in aula coeli: ut hic pro Christo lapidatus, illic ab ipso coronatus, exultes; ut pro quo hic crudelissimam sustinuisti poenam, illic pretiosissimam susciperes coronam: ergo qui extitisti Ecclesiae primitivus, nunc esto patronus assiduus: ut sit Christus nobis, te precante, propitius, pro quo martyr extitisti mirificus.

[Col. 0127C] Pater noster. Liberati a malo.

Lauda. Beatus vir, qui timet Dominum.

Benedictio. Dominus Jesus Christus, qui, etc.

In nomine Domini nostri Jesu Christi perficiamus cum pace. R\. Deo gratias. Quaere fol. 52.



IN FESTO SANCTI JOHANNIS APOSTOLI ET EVANGELISTAE.



Ad Vesperos

Lauda. Confessionem, et decorem induisti. 54 P. Amictus lumen sicut vestimentum. V\. Confessio, et species in conspectu ejus: sanctitas et magnificentia in sanctitate ejus. P. Amictus lumen.

Sono. Confitebor tibi, Domine, in tota corde meo: [Col. 0127D] narrabo mirabilia tua. Alleluia. Laetabor, et exultabo in te, Domine: psallam nomini tuo, Altissime. Alleluia.

Antiphona. Sic eum volo manere, donec veniam, dixit Dominus. P. Hic est Discipulus, qui testimonium perhibet de his. P. Et scimus quia verum est testimonium ejus. P. Manus enim mea auxiliabitur ei, et brachium meum confortabit eum. P. Hic est Discipulus. V\. Gloria. P. Et scimus.

Lauda. Diligam eum ex toto corde meo, dicit Dominus. P. Et erit sicut ros Israel, germinabit sicut lilium, et florebit. Alleluia. Alleluia. V\. Et erit tamquam lignum, quod transplantatum est secus decursus aquarum quod fructum suum dabit in tempore suo. P. Et erit. V\. Gloria, etc. P. Et erit.


Hymnus.
[Col. 0128A]

   Iste electus Johannes diligendi promptior,
Advocatus in perennem veritatis gratiam,
Mercedem assumens honoris, quidquid ambit, obtinet.

   Insula Pathmos teneri imperante promitur:
Conspicit illic refusa coelitus mysteria,
Et profunda, quae notavit, mente narrat ardua.

   Accipit Dei Parentem in suis praecordiis,
Ut minister veritatis administret Virgini;
Quae Deum enixa, sola virgo semper adstitit.

   Iste supra pectus illud sempiterni Numinis
Corporis usu reclinis, hauriebat intima;
Spirituque indicabat veritatis gratia.

   Ad crucem tractus Redemptor, esse matris filium.
Dicit istum; rursus ipsam esse matrem praecipit:
[Col. 0128B] Carne unus, spiritus alter, ut manerent filii.

   Ultimae praenotus horae, scindere tunc praecipit.
Terram fossam ministris, qua reclinis inruit,
Mortis et vice quievit omne vivens saeculo.

   Te rogamus, te precamur, sancte Christi Apostole,
Tolle pestem, aufer ulcus, et foveto languidos:
Pelle morbum, caede hostem, et remove scandalum.

   Non adurat terram ignis, aerem non sauciet;
Non refundat ultioni triste coelum turbines;
Non reclinet in ruinam Orbem ira funditus.

   Decidat delictum omne; subsequatur gratia.
Auferatur culpa tota, sit salutis copia;
Sit remota cuncta lues; augeatur charitas.

   Gloria Deo Patri sit, gloria sit Filio.
[Col. 0128C] Sit Paraclito manenti semper ingens gloria;
Qui Deus vivit per omnia saecula saeculorum.
      Amen.

Supplicatio. Oremus Dei Patris Omnipotentis misericordiam, supplices imploremus; ut nos gratia Christi sui Domini nostri Jesu Christi, et per intercessionem Sancti Johannis Apostoli, et Evangelistae propitius justificare dignetur. R\. Praesta Aeterne Omnipotens Deus.

Kyrie, eleison. R\. Christe, eleison. Kyrie, eleison.

Capitula. Ineffabilia sunt, Domine, fluenta uteri tui, quibus prae caeteris dilectus ille a te discipulus, recubans in sinu tuo, saciari promeruit: quaesumus ergo, ut, mortificatis membris nostris, tuis semper mereamur inhaerere vestigiis: ut intercessu hujus [Col. 0128D] Sancti Johannis, ita nos ignis amoris tui concremet, et absumat, qualiter beneplacitum nos tibi in toto holocaustum efficiat.

Pater noster. Liberati a malo.

Humiliate vos benedictioni.

Dominus sit. R\. Et cum spiritu tuo.

Benedictio. Christus Dominus, qui dilectum a se discipulum suo fecit recubare in pectore, illaesos nos custodiat in sinu matris Ecclesiae. R\. Amen. Et qui fluentis gratiae ex sinu suo praemanantibus recubantis animam maduit, dono nos sempiterni muneris jubeat consolari. R\. Amen. Ut per quem discipulus hic dilectus effectus est virgo, per eum peccatores in Angelorum transmutatione evocentur consortio. R\. Amen.

Per misericordiam ipsius.

[Col. 0129A] Lauda. Germinabunt ossa tua quasi salices. Alleluia. P. Juxta fluentes aquas. Alleluia. Alleluia. V\. Et erit tamquam lignum, quod transplantatum est. P. Juxta fluentes aquas. V\. Gloria. P. Juxta.

Oratio. Domine Jesu Christe, qui beatissimum Johannem Apostolum tuum. Quaere fol. 55.

Ad Matutinum. Antiphona. Labia mea, Domine, aperies. 55 P. Et os meum anuntiabit laudem tuam Psalmus L.

Oratio. Laudet te, Domine, lingua nostra annuntiando justitias tuas, et exultent labia nostra praeconio veritatis, ut non dissolvantur vaniloquio falsitatis: ut qui tibi confitendo remissis criminibus in te [Col. 0129B] exultamus, et in congregatione justorum sacro agmine decantantes, vitae beatae efficiamur heredes. R\. Amen.

Per misericordiam.

Antiphona. 1. Caro mea requiescet in spe. P. Qui non derelinques animam meam in infernum; nec dabis sanctum tuum videre corruptionem. V\. Notas mihi fecisti vias vitae, adimplebis me laetitia cum vultu tuo, et delectationes in dextera tua usque in finem. P. Quoniam non derelinques. V\. Gloria, et honor Patri, etc. P. Quoniam non derelinques.

Oratio. Christe, Dei Filius, qui virgini discipulo virginitatis praemia etiam in hac vita posito contulisti, ut de sorte mortis posset suscitare membra morientia, qui in membris suis mortiferae libidinis [Col. 0129C] dominari non passus est incentiva: adesto nobis precibus ejus, ut post lapsus, quibus lascive in hac vita decidimus, mundatis ad te cordibus et corporibus accedamus. R\. Amen.

Per misericordiam.

Antiphona 2. Facies tua tamquam munda illuminabitur. P. Vultus autem tuus sicut Lucifer orietur, a meridiana parta germinabit tibi vita. V\. Per diem sol non uret te, neque luna per noctem. P. Vultus autem. V\. Gloria, et honor, etc. P. Vultus autem.

Oratio. Domine Jesu Christe, qui beatissimum Johannem Apostolum tuum nec in vinculis exilii deseris, nec in effossa fovea derelinquis; annue nobis precibus ejus, ut ita nos semper pietas foveat, qualiter [Col. 0129D] hic et in aeternum, te protegente, sceptrum nos sempiterni regni usquequaque possideat. R\. Amen.

Per misericordiam.

Antiphona 2. Custodi corpus meum ab omni pollutione. P. Odor tuus, Domine, concupiscentias in me excitavit aeternas. V\. Notas mihi fecisti vias vitae, et implebis in laetitia cum vultu tuo: delectationes in dextera tua usque in finem. P. Odor tuus. V\. Gloria, et honor, etc. P. Odor tuus.

Oratio. Dilectus a te, Domine Jesu Christe, ineffabile testimonium discipulis perhibuit, dum, quod admiraremur, tuo de pectore sumpsit, mirifice reputare promeruit: principium ergo quod et mystica fide cognovit, et verbis mysticis exoravit: esto in ore nostro ad complementum virtutis, ad effectum [Col. 0130A] piae operationis; ut tibi sine fine jungamur, cujus potentiam magnifice confitemur. R\. Amen.

Per misericordiam tuam.

R\. Vir iste in populo suo mitissimus apparuit senectute gravi, et gloria dignus. P. Iste est, qui orat pro populo et pro civitate ista. V\. Vir iste consecravit legem Dei excelsi, et in tentatione inventus est fidelis. P. Iste est. V\. Gloria, et honor etc. Reiteretur R\. Vir iste.

Oratio. Memores praeceptorum tuorum, Domine Jesu Christe, quibus nos memoriis sanctorum communicare praecepisti, beatissimi Apostoli tui Johannis sparsos per orbem meritorum titulos celebramus, qui coronam, quam nominis sui interpretatione promeruit, privilegio sanctitatis obtinuit: praesta igitur, [Col. 0130B] eodem interveniente, ut, qui praeconia ipsius, religionis cultu veneramur, patrocinia ejus impensius consequamur. R\. Amen.

Per misericordiam tuam.

Ad Canticum. Antiphona. Thronum gloriae hereditas illius dat votum optanti, et benedicet annos justi.


Canticum (I Regum, II).

Confirmatum est cor meum in Domino, * et exaltatum est cornu meum in Deo salutari meo:

Dilatatum est super inimicos meos os meum: * laetor mihi in sanctitate tua. Quoniam non est alius Deus, quomodo Deus noster:

Neque justus praeter te, Domine, * et non est sanctus [Col. 0130C] praeter te.

Nolite gloriari excelse, et nolite alta loqui in superbia; * et ne exeat magniloquium ex ore vestro: quoniam Deus scientiae Dominus est:

Deus, qui parat adinventiones suas, * arcus potentium infirmatus est, et infirmi virtute praecincti sunt.

Pleni panibus minorati sunt, * et esurientes transierunt terram:

Sterilis peperit septem, * et foetosa in filiis infirmata est.

Deus mortificat et vivificat, * ducit ad inferos et reducit.

Deus pauperem, et divitem facit, * humiliat et exaltat.

56 Suscitat de terra inopem, * et a stercore erigit [Col. 0130D] pauperem:

Et sedere facit eum cum principibus populi sui, * et thronum gloriae hereditatem dabit illi.

Dat votum optanti, et benedicet annos justi, * quia non in viribus potens est vir.

Omnem enim infirmum * facit adversarium ejus Dominus sanctus:

Non glorietur sapiens in sapientia sua, * neque glorietur dives in divitiis suis,

Neque glorietur fortis in fortitudine sua, sed in hoc glorietur: * qui gloriatur scire, et intelligere Dominum; facere judicium, et justitiam super terram.

Dominus ascendit in coelos, et tonat: * ipse judicat extrema terrae.

[Col. 0131A] Potens est, et dat virtutem regibus, * et exaltat cornu Christi sui.

Reiteretur Antiphona.

Ad Benedictus. Antiphona. Benedictio Domini in mercedem justi festinat.

Canticum. Benedictus es Domine Deus. Quaere fol. 6.

Sono. In conspectu Angelorum psallam tibi, Domine. Alleluia. V\. Adorabo ad templum sanctum tuum, et confitebor nomini tuo, Domine. P. Psallam tibi.

Lauda. Laudate Dominum de coelis: Alleluia. Laudate eum in excelsis. Alleluia.

Alia Lauda. Alleluia. Confessio ejus super coelum, et terram. Alleluia. Exaltabit cornu populi sui. Alleluia. V\. Hymnus est omnibus sanctis ejus. Alleluia: [Col. 0131B] Psalmus CXLVIII.


Lectio libri Sapientiae Salomonis (Cap. X).

R\. Deo gratias.

Sapientia justum deduxit per vias rectas, et ostendit illi regnum Dei, et dedit illi scientiam Sanctorum: honestavit illum in laboribus, et complevit labores illius. In fraude circumvenientium illum affuit, et honestum illum facit. Custodivit illum ab inimicis, et a seductoribus tutavit illum, et certamen fortium dedit illi ut vinceret, et sciret quoniam omnium potentior est sapientia. Haec vinctum justum non dereliquit, sed a peccatoribus liberavit illum: descendit cum eo in foveam, et in vinculis non dereliquit illum. donec afferret illi sceptrum regni, et potentiam adversus eos, qui eum deprimebant: et [Col. 0131C] mendaces ostendit, qui maculaverunt eum, et dedit illi claritatem aeternam. R\. Amen.

Hymnus. Iste electus Johannes. Quaere supra in Vesp. fol. 54. Supplicatio, ut supra.

Capitula. Christus Dei Filius, qui te principium, quod ipse es, in ore a te dilecti discipuli ita confiteri dedisti, ut illuc cor ejus ascenderet, quo nullus alius valuisset; fac nos tui muneris gratia cor semper in supernis habere: ut, exinde capientes veritatis omnimodae disciplinam, quod hic professi fuerimus ex ore. futuro consequamur in munere.

Pater noster. Liberati a malo. fol. 2.

Lauda. Germinabunt ossa tua. Benedictio. Christus Dominus, qui dilectum. fol. 54.

[Col. 0131D] In nomine Domini.



IN ALLISIONE INFANTIUM, SIVE SANCTORUM INNOCENTIUM.



Ad Vesperos.

Lauda. Exortum est in tenebris lumen rectis corde: misericors, et miserator Dominus. V\. Directam fecit viam justorum, et praeparavit iter sanctorum. P. Misericors.

Dicat Presbyter. Dominus sit semper. R\. Et cum.

Sono. Justorum animae in manu Dei sunt, et non tanget illos tormentum mortis. Alleluia. V\. Visi sunt in oculis insipientium mori, aestimata est malitia exitus illorum: illi autem sunt in pace. Alleluia.

Dicat Presbyter. Dominus sit semper. R\. Et cum.

Sono. Alleluia. Justi in perpetuum

[Col. 0132A] V\. Et apud Dominum est merces eorum. Alleluia. Alleluia.

Dicat Presbyter. Dominus sit. R\. Et cum.

Antiphona. Hi sunt, qui sequuntur agnum quocumque ierit: hi sunt empti ex hominibus primitiae Deo, et Agno. P. Et in ore eorum non est inventum mendacium: quoniam sine macula sunt in conspectu Dei sui. V\. Justi vero in perpetuum vivent, et apud Dominum est merces eorum. P. Et in ore. V\. Gloria. P. Et in ore.

Lauda. Hi sunt, qui non inquinaverunt vestem suam: mecum ambulabunt in albis, quoniam digni sunt. P Et quicumque vicerit, sic vestietur. Alleluia. Veste candida. Alleluia. Alleluia. Alleluia. V\. Et clamaverunt justi ad Dominum, cum tribularentur: [Col. 0132B] de necessitatibus eorum saepe liberavit eos. P. Et quicumque. V\. Gloria. P. Et quicumque.


Hymnus.


   Deus sanctorum psallimus,
Christi canentes praemia,
Qui sancto largus Spiritu
Triumphum dedit parvulis.

   57 Ex ore quoque infantium
Perfecta laude Domini,
Totum potens in omnibus
Artes destruxit Zabuli.

   Qui mentem regis impii
Visorum agens stimulis,
Deum regemque Dominum
Posse persuasit perimi.

   [Col. 0132C] Magi sequuntur indicem
Ducentis faciem sideris,
Quae ortu sui luminis
Aeterno serviret regi.

   Herodes natum metuit
Regem Judaeae debitum,
In qua externus genere
Succedi timebat sibi.

   E dicto coeli posito,
Magis in terram territus
Totius causam saeculi
Caecus ignorat ambiens.

   Verbisque mitis primum
Gaudere sese simulat,
[Col. 0132D] Adoraturum pollicens
Natum regressi ut prodeunt.

   Sed postquam Deo moniti;
Dolis terra evanuit:
Immane tentat facinus,
Cunctis ignotum saeculis.

   Christum Bethlehem audierat
Divino nasci oraculo,
Urbis audito nomine,
Parente quo nascitur nescius.

   Nascentis tempus computans,
Infra bimatum pueros,
Matrum raptos ab uberibus,
Necare jubet impius.

   Quos testes sibi Dominus
[Col. 0133A] Certo passurus tempore,
Pius Redemptor omnium
Laude sacravit perpetim,

   Oblatis Matrum fletibus,
Ostendens seri lachrymis,
Ad futuram gloriam
Certis metetur gaudiis.

   Memento salutis Auctor,
Quod nostri quondam corporis
Ex illibata Virgine
Nascendo formam sumpseris.
   Gloria tibi, Domine,
Qui natus es de Virgine, etc.

Supplicatio. Oremus Redemptorem mundi Dominum nostrum Jesum Christum, cum omni supplicatione [Col. 0133B] rogemus; ut nos per gratiam nativitatis ejus, et per intercessionem Sanctorum Innocentium parvulorum martyrum nobis salutem animae et corporis, et remissionem peccatorum, et pacem propitius tribuere dignetur. R\. Praesta aeterne omnipotens Deus.

Kyrie, eleison. R\. Christe, eleison. Kyrie, eleison.

Capitula. Christe, inenarrabile lumen mundi, qui adhuc in ipsis cunabulis constitutus, nondum effectus martyr, martyrii palma catervas Infantium dedicasti: qui, nec dum loqui valentes, sub mucrone saevientium varios fecisti mugitus emittere: quorum animas de abditis infernorum, te spontanee pro nobis omnibus moriente, maluisti eripere; inspira eis, sine intermissione orare pro parvulis: ut, qui propriis non valeamus supplicationibus emundari a crimine, [Col. 0133C] eorum, qui te, quocumque ieris, cum hymnis, et canticis adsequentur, et hic et in aeternum postulationibus abluamur.

Pater noster. Liberati a malo. Require fol. 2.

Humiliate vos benedictioni.

Dominus sit semper vobiscum. R\. Et cum spiritu tuo.

Benedictio. Unigenitus Dei filius, quo nascente in terris, Bethlehemitica rura occisorum pro se Infantium cruore infecta sunt, det nobis habere semper pro se optabile votum, et remunerationis parile praemium. R\. Amen. Quique illos non ex aetate, sed de sanguine victores effecit, ipse nos confessores efficiat criminis nostri. R\. Amen. Ut cum his, quorum et vox sanguinis ad Deum clamat de terra, remuneranda quandoque admittatur a Christo confessio nostra. [Col. 0133D] R\. Amen.

Per misericordiam.

Lauda. Candidati sunt nazaraei tui Sion supra nivem: P. Comparati saphiro pulchriores inventi sunt, dederuntque gloriam Deo. Alleluia. V\. Accedite ad Deum, et illuminamini; et vultus vestri non erubescent. P. Comparati saphiro pulchriores. V\. Gloria, et honor Patri, et Filio, et Spiritui Sancto. P. Comparati saphiro pulchriores.

Oratio. Christe, Dei filius, qui parvulos ad te coelestis. Require infra in Matutinis istius festi.

Ad Matutinum. Antiphona. Da nobis laetitiam salutaris tui: et spiritu principali confirma nos, Domine. Psalmus L.

[Col. 0134A] Oratio. Redde nobis laetitiam salutaris tui, Domine; quam amisimus inique gerendo, 58 et praetermisimus negligendo: tu nos ad eam revoca, et eam nobis restaura: ut peccato expulso, succedat justitia; et moestitia repulsa, aeterna adsit laetitia: da, quaesumus, hanc jocunditatem, ut pervenire mereamur ad aeternam salutem. R\. Amen.

Per misericordiam tuam.

Antiphona. Sinite Infantes venire ad me; P. Et nolite prohibere eos: talium est enim regnum coelorum. V\. Accedite ad Deum, et illuminamini: et vultus vestri non erubescent. P. Et nolite prohibere. V\. Gloria, et honor, etc. P. Et nolite.

Oratio. Christe, Dei Filius, qui parvulos ad te coelestis magisterii doctrina invitas; fac nos semper [Col. 0134B] esse malitia parvulos, et mandatorum tuorum observatione perfectos; et qui talium esse regnum coelorum pronuntias, nos illis, quos bonos apud te comprobas, sine fine conjungas. R\. Amen.

Per misericordiam tuam.

Antiphona. Vocem sanguinis ad te clamantis. P. Audi, Domine: memorare invictissimas mortes Innocentium parvulorum tuorum. V\. Effuderunt sanguinem innocentem in circuitu Hierusalem, et non erat qui sepeliret. P. Audi, Domine, memorare. V\. Gloria, et honor Patri, etc. P. Audi, Domine, memorare.

Oratio. Memorare, Domine, invictissimorum parvulorum tuorum pro tuo nomine occisorum; et praesta, ut vocem sanguinis eorum pro nobis ad te clamantem, [Col. 0134C] sic clementer exaudias; ut nobis omnibus peccata dimittas. R\. Amen.

Per misericordiam.

Antiphona. Sapientia aperuit os mutorum, P. Et linguas infantium fecit disertas. V\. Invocabant Dominum, et ipse exaudiebat eos: in columna nubis loquebatur ad eos. P. Et linguas infantium. V\. Gloria, et honor Patri, etc. P. Et linguas infantium.

Oratio. Vera Dei Sapientia Patris, qui os mutorum aperis, et linguas infantium disertas efficis; da in ore nostro perfectam legis tuae custodiam: ut, te immaculato corde sequentes, illud semper labiis praedicemus, et opere impleamus: unde te, qui es vera sapientia, sine fine laudemus. R\. Amen.

Per misericordiam tuam.

[Col. 0134D] R\. Hi sunt, qui non inquinaverunt vestem suam, P. Cum Domino ambulaverunt in albis, quoniam digni sunt: et quicumque vicerit, sic vestietur candida veste. V\. Sequuntur agnum, quocumque ierit, et in ore eorum non est inventum mendacium. P. Cum Domino ambulaverunt. V\. Gloria, et honor Patri, etc. P. Cum Domino ambulaverunt.

Oratio. Isti sunt, Domine, qui non polluerunt vestimenta sua, quibus nulla utique potuit peccandi suboriri illecebra: concede ergo nobis per indulgentiae donum illis esse participes, quos apud te pro meritis approbas esse felices. R\. Amen.

Per misericordiam tuam.

Ad Canticum. Antiphona. Infirmi virtute praecincti [Col. 0135A] sunt. Non glorietur fortis in fortitudine sua, sed in hoc glorietur: Qui gloriatur scire et intelligere Dominum.

Canticum. Confirmatum est cor meum. Require fol. 55.

Ad Benedictus. Antiphona. Sancti et humiles corde, spiritus et animae justorum benedicite Dominum.

Canticum. Benedictus es Domine, Deus patrum nostrorum. Require fol. 6.

Sono. Salus justorum a Domino est. P. Et salvabit eos. Alleluia. Alleluia. V\. Quia speraverunt in Deum vivum: P. Et salvabit eos.

Lauda. Laudate Dominum de coelis. Alleluia: laudate eum in excelsis. Alleluia. Psalmus CXLVIII.

Lectio libri Hieremiae Prophetae (Cap. XXXI).

[Col. 0135B] R\. Deo gratias.

Haec dicit Dominus: Vox in Rama audita est lamentationis, fletus, et luctus, ploratus, et ululatus multus. Rachel plorans filios suos, et noluit consolari super eos, quia non sunt. Haec dicit Dominus: Quiescat vox tua a ploratu, et oculi tui a lachrymis: quia est merces operi tuo, ait Dominus, et revertentur de terra inimici. Et erit spes novissimis tuis, ait Dominus: et revertentur filii tui ad terminos suos. Audiens audivi Ephraim transmigrantem: Castigasti me, et eruditus sum, quasi juvenculus indomitus: converte me, et revertar: quia tu es Deus meus. Postquam enim convertisti me, egi poenitentiam: et postquam ostendisti mihi, percussi femur meum. Confusus sum, et erubui, quoniam sustinui opprobrium [Col. 0135C] adolescentiae meae. Si filius meus honorabilis mihi Ephraim, si puer delicatus: quia ex quo locutus sum de eo, adhuc recordabor ejus. 59 Idcirco conturbata sunt viscera mea super eum: miserebor miserans ejus, ait Dominus omnipotens. Respondeat. Amen.


Hymnus.


   Caterva matrum personat:
Conlisa defert pignora,
Quarum tyrannus millia
Christo sacravit victima.

   Miraculis dedit fidem
Habere se Deum Patrem,
Infirma sanans corpora,
[Col. 0135D] Et suscitans cadavera.

   Orat salutem servulo
Nixus genu Centurio,
Credentis ardor plurimus
Extinxit ignes febrium.

   Petrus per undas ambulat
Christi levatus dextera;
Natura quam negaverat,
Fides paravit semitam.

   Honor matris et gaudium,
Immensa spes credentium
Per atra mortis pocula
Resolvit nostra crimina.

   Memento salutis auctor,
Quod nostri quondam corporis
[Col. 0136A] Ex illibata Virgine
Nascendo, formam sumpseris.
   Gloria tibi, Domine,
Qui natus, etc.

Supplicatio. Oremus Redemptorem mundi. fol. 57.

Capitula. Turba Innocentium parvulorum, quae pro sui Redemptoris nomine proprio est delibuta cruore, non cesset Dominum pro servulis exorare: quo, te impetrante, licet immeriti, pro ejus nomine post hujus vitae excursum sanctorum queamus adunari cohortibus, qualiter cum eis perenniter hymnum decantare in jubilo mereamur.

Pater noster. Liberati a malo. fol. 2.

Lauda. Candidati sunt nazaraei. Benedictio. Unigenitus Dei Filius. Quaere fol. 57.

[Col. 0136B] In nomine Domini.

Sancti Thomae Archiepiscopi, et Martyris. Omnia dicantur ut in Communi unius Martyris Pontificis.



IN FESTO SANCTI JACOBI APOSTOLI.



Ad Vesperos.

Lauda. Gloria, et honore coronasti eum. P. Domine. V\. Gloriam, et magnum decorem imposuisti super eum. P. Domine.

Sono. Alleluia. Beatus vir, qui timet Dominum: Alleluia. P. In mandatis ejus cupiet nimis. Alleluia, alleluia. V\. Gloria, et divitiae in domo ejus: et justitia ejus manet in saeculum saeculi. Alleluia.

Antiphona. Oculus Dei adspexit justum in bono. P. Et elegit illum ab humilitate sua: audivit eum, et vocem ipsius. V\. Beatus vir qui intelligit super [Col. 0136C] egenum, et pauperem: in die mala liberabit eum Dominus. P. Et elegit illum. V\. Gloria, et honor. P. Et elegit.

Lauda. In memoria aeterna erit justus. Alleluia. P. Ab auditu malo non timebit. Alleluia, alleluia, alleluia. V\. Potens in terra erit semen ejus: generatio rectorum benedicetur. P. Ab auditu malo. V\. Gloria, et honor. P. Ab auditu malo.


Hymnus.


   Clara Sanctorum una Hierusalem
Mater conlauda: nimium laetare
Filii multi quia sunt desertae,
   Quam virum habens.

   Jacobus, ob hoc, tuus, dictus justus
Sacram conscendit sacer, et sacerdos
[Col. 0136D] Intrat Sanctorum solus hic in Sancta,
   Virgo quod extat.

   Carne hic frater Domini vocatus,
Gratia fretus et Apostolatu
Imbuit plebes, pia custodire
   Dogmata Christi.

   Ardua post hinc positus in arce
A malis: Christum, ut neget venisse:
Confutat dogma disserte impiorum
   Pharisaeorum.

   Ad hoc impulsus solo, et projectus
Stat, sed inlaesus memorat, quod prius:
Moxque fullonum unus fuste sacrum
   Cerebrum quatit.

   [Col. 0137A] Poscimus moesti, pie et benigne
Martyr excelse, plebique connexe:
Plebi convulsae durum jugum pelle:
      Bella remove.

   Sit salus aegris, sit quies defunctis:
Sit vigor fessis, sit remota pestis:
Vitiis pulsis, miseris sit coelis
      Aditus patens.

   Sit Deo laus. Patri, atque Nato:
Triplici honor nimium cum Sancto:
Nomini Trino: Deitati soli
      Sidera clament.

R\. Amen.

Supplicatio dicatur, ut in festo Sancti Johannis Apostoli mutato nomine fol. 54.

[Col. 0137B] 60 Capitula. Omnipotens Pater, qui beatissimo Apostolo et martyri tuo Jacobo praecipuo munere praestitisti, ut per te fieret de fragili fortis, de minimo grandis, de milite dux, de servo amicus, de supplici mirificus advocatus: presta placatus, ut interventu sedulo iisdem nunc de quibus ipse electus est membris, adhibeat fragilitati potentiam, humilitati gloriam, militiae disciplinam, servituti libertatem, necessitati advocationem.

Pater noster. Liberati a malo. fol. 2.

Humiliate vos benedictioni.

Dominus sit semper. R\. Et cum.

Benedictio. Beatissimi Jacobi Apostoli et Martyris sui nos Dominus intercessione custodiat. R\. Amen. Sperantium in se necessitates placatus intendat. R\. [Col. 0137C] Amen. Ut ejus secuti vestigia ad coelestia regna pergere valeamus. R\. Amen.

Per misericordiam ipsius.

Lauda. Justus ut palma florebit. Alleluia. P. Sicut cedrus Libani multiplicabitur. Alleluia, alleluia. V\. Potens in terra erit semen ejus: generatio rectorum benedicetur. P. Sicut cedrus. V\. Gloria, et honor, etc. P. Sicut cedrus.

Oratio. Homo iste glorificatus. Require infra in Matutinis.

Ad Matutinum. Antiphona. Labia mea, Domine, aperies: P. Et os meum annuntiabit laudem tuam. Psalmus L.

Oratio. Exultent, Domine, labia nostra praeconio [Col. 0137D] veritatis; ut non resolvantur vaniloquio falsitatis: sicque lingua nostra judicium veritatis loquatur, ut Christum tuum verum judicem promptissima devotione laudet: atque ita praecepta tua assidue in nostro corde versentur, ut gressus nostri ab insidiosis decipulis minime supplantentur. R\. Amen.

Per misericordiam tuam.

Antiphona. Iste homo honorificatus est valde, et confregit Deus corda inimicorum ejus. P. Et properavit in domo Domini Dei sui perfecto corde, et viderunt omnes quae magnifica fecit Deus per ipsum. V\. Maxima est gloria ejus in salutari tuo: gloriam, et magnum decorem impones super eum. P. Et properavit. V\. Gloria, et honor, etc. P. Et properavit.

[Col. 0138A] Oratio. Homo iste glorificatus, Christus exultat, qui cognominari promeruit justus, ut tua promissa justis praemia populis praedicaret: hujus in honore acclives exposcimus flebili oratione, ut preces nostras suscipere digneris mitis atque placabilis, nosque tuis facias semper inhaerere mandatis. R\. Amen.

Per misericordiam tuam.

Antiphona. Iste sanctus clamavit, et Dominus exaudivit eum. P. Et ex omnibus tribulationibus ejus liberavit eum. V\. Et sic benedicetur homo, qui timet Dominum. P. Et ex omnibus. V\. Gloria, et honor, etc. P. Et ex omnibus.

Oratio. Cognoscens itaque vir sanctus Jacobus Apostolus tuus malitiam populi Judaeorum, a quibus [Col. 0138B] sublimatus pinnaculo templi, tuique pro nominis confessione inde dejectus, lapidibus impressus obruitur: advocatus suprema inter supplicia, per misericordiam tuae pietatis amicam assistat pro nobis miseris interpellator assiduus, ut malorum a pressuris erui mereamur contuentes gloriam tuam. R\. Amen.

Per misericordiam tuam.

Antiphona. Stolam gloriae induit eum Dominus P. Jocunditatem et exultationem thesaurizavit super eum, et nomine aeterno hereditavit illum. V\. Potens in terra erit semen ejus: generatio rectorum benedicetur. P. Jocunditatem. V\. Gloria, et honor, etc. P. Jocunditatem.

Oratio. Exultans plebs tua, Domine, in hoc festo Jacobi tui Apostoli summis te flagitat precibus idem, [Col. 0138C] ut sicut ab omnibus cognominatus est justus, itaque nos appellari mereamur cultores justitiae, et misericordiae sectatores. R\. Amen.

Per misericordiam tuam.

R\. Justus justificetur: et sanctus sanctificetur adhuc. Beatus, qui lavit stolam suam. P. Ut sit potestas ejus in ligno vitae. V\. Et quicumque vicerit, sic vestietur candida veste, et non delebo nomen ejus de libro vitae. P. Ut sit potestas. V\. Gloria, et honor, etc. Reiteretur R\. Justus justificetur.


In Laudibus.

Ad Canticum. Antiphona. Tu solus Dominus, quia non est alius, neque justus praeter te, neque sanctus praeter te Deum nostrum.

[Col. 0138D] Canticum. Confirmatum est. Quaere fol. 55.

Ad Benedictus. Antiphona. Benedictio Domini in mercedem justi festinat.

Canticum. Benedictus es Domine Deus patrum nostrorum. Require fol. 6.

61 Sono. Alleluia. Beatus vir, qui timet. Require fol. 59.

Lauda. Laudate Dominum de coelis. Alleluia: laudate eum in excelsis. Alleluia, alleluia. Psalmus CXLVIII.

Hymnus. Clara Sanctorum una Hierusalem. Require fol. 59.


Lectio libri Sapientiae Salomonis (Cap. XVIII)

R\. Deo gratias.

Tetigit justum tentatio mortis, et commotio in [Col. 0139A] eremo facta est multitudinis: sed non diu permansit ira tua. Properans enim homo sine querela propugnavit, proferens servitutis suae scutum, orationem, et per incensum deprecationem allegans, restitit irae, et finem imposuit necessitati, ostendens quoniam tuus est famulus. Vicit autem turbas, non virtute corporis, nec armatura potentiae, sed verbo Dei vexatorem projecit, juramenta parentum commemorans. Cum enim jam catervatim cecidissent super alterutrum mortui, interstetit, et amputavit impetum, et divisit illam, quae ad vivos ducebat viam. In veste enim poderis, quam habebat, totus orbis terrarum, et parentum magnalia in quatuor ordinibus lapidum erant sculpta, et magnificentia tua in diademate capitis illius erat inscripta. R\. Amen.

[Col. 0139B] Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nos gratia nativitatis suae, et per intercessionem Sancti Jacobi Apostoli sui nobis salutem animae et corporis, et remissionem peccatorum, et pacem propitius tribuere dignetur. R\. Praesta aeterne omnipotens Deus. Kyrie eleison. R\. Christe eleison. Kyrie eleison.

Capitula. Juste Domine, a quo justis merito justitia teneri conceditur, qui per te juste vivere cupiunt, da justitiam, quam retinent mente, ostendant in opere, ex quo sanctum Apostolum tuum Jacobum recte justum ab omnibus cognoscimus vocitatum; cujus justa eloquia reproborum confutavit malitia, [Col. 0139C] cum illi cum fallacia nequitiae suae, et justum appellarent, et injustitiam docere optarent: ob hoc quippe eum in sublimi loco arcessitum statuerent, ut longe lateque ejus praedicatio resonaret, quem vera loquentem recipere nolunt, sed mox praecipitatum, atque decoratum passione efficiunt: fac nos ejus meritis, et justitiam tenere in mente, et eam praedicare libenter; ut sicut ille operando justitiam justificatus ad te pervenit per martyrii gloriam, ita nos ejus suffragiis per dignam poenitentiam pervenire mereamur ad consequendam indulgentiam.

Pater noster.

Liberati a malo. fol. 2.

Lauda. Justus ut palma florebit. Benedictio. Beatissimi Jacobi Quaere fol. 60.



IN FESTO CIRCUMCISIONIS DOMINI NOSTRI JESU CHRISTI.
[Col. 0139D]


Ad Vesperos.

Lauda. Laudaverunt te, Domine, omnes Angeli tui, et cecinerunt Hymnum, dum perficeres fabricam coeli: tuus est dies, et tua est nox. P. Tu fecisti solem, et lunam. V\. Tu confirmasti in virtute tua mare, contribulasti capita draconum super aquas. P. Tu fecisti.

Sono. Alleluia. Justitia plena est dextera tua. Laetetur mons Sion, et exultent filiae Judae, P. Propter judicia tua. Alleluia, alleluia. V\. Alleluia. Magnus Dominus, et laudabilis valde in civitate Dei nostri, in monte sancto ejus: Dilatans exultationes universae terrae. P. Propter judicia.

[Col. 0140A] Antiphona. Viderunt omnes fines terrae salutare Dei nostri. P. Jubilate Deo universa terra: cantate, et exultate et psallite. V\. Psallite Domino nostro, psallite; psallite regi nostro, psallite. P. Jubilate. V\. Gloria, et honor, etc. P. Jubilate Deo.

Oratio. Domine, quem ex homine natum homines conspexerunt, et praedictum fines terrae viderunt, qui ante aliqua tempora praedictus es vocibus Prophetarum, et in tempore visus, et glorificatus modulis populorum: concede propitius vasa nos tua tibi permanere mundissima, ut lucis auctor nos et jugiter illustres, et indesinenter inhabites. R\. Amen. Per misericordiam tuam.

Antiphona. Viderunt oculi mei salutare tuum, Domine, quod parasti in conspectu populorum. P. Lumen [Col. 0140B] ad revelationem Gentium, et gloriam plebis tuae Israel. V\. Domine Dominus noster quam admirabile est nomen tuum in universa terra. P. Lumen ad revelationem. V\. Gloria, et honor, etc. P. Lumen.

Lauda. Notum fecit Dominus salutare suum, ante conspectum gentium revelavit justitiam suam. 62 Alleluia, alleluia. V\. Memor fuit misericordiae suae Jacob, et veritatis suae domui Israel. P. Ante conspectum. V\. Gloria, et honor, etc. P. Ante conspectum.


Hymnus


   Sacer OCTAVARUM dies
Hodiernus rutilat,
Quo secundum carnem Christus
[Col. 0140C] Circumcisus traditur:
Patri, non adoptione,
Sed coaeternus genere.

   Spiritu completur alvus
Incorrupta Virginis,
Quae pariens mansit caelebs
Virgo, quam puerperam
Inlibatam Genitricem
Proles castam elegit:

   Inde Simeon grandaevus
Ovans ulnis accipit,
Amplexansque videbatur
Salutare Domini:
Resolve jam nunc in pace
[Col. 0140D] Artus istos fragiles.

   Sed nec illa impar Anna
Continentia gradiens,
Quam in flore juventutis
Conjux viduaverat,
Vagientem confitetur
Fore mundi Principem.

   Tunc veneranda ex lege
Offeruntur munera
Turturum, columbarumque
Bina in sacrificia:
Quae corporis, animaeque
Puritatem docerent.

   Impleta est priscae in eo
Legis Circumcisio:
[Col. 0141A] Utriusque ut Testamenti
Se auctorem ostenderet,
Qui manens in Trinitate
Universa condidit.

   Gloria, et honor Deo
Usquequaque altissimo:
Una Patri, Filioque,
Inclyto Paraclito,
Cui laus, et potestas
Per aeterna saecula.
   R\. Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nos gratia Circumcisionis suae propitius justificare dignetur. R\. Praesta aeterne [Col. 0141B] omnipotens Deus. Kyrie eleison. R\. Christe eleison. Kyrie eleison.

Capitula. Jesu Domine, cujus admirabile nomen Angelus praedixit, Mater imposuit, Simeon cognovit, Anna laudavit; salva populum tuum in universo mundo, cujus extat nomen magnificum in coelo: ut, qui solus es potentia gloriosus, sis etiam perditis miserationis indulgentia pius.

Pater noster. Liberati a malo. fol. 2.

Benedictio. Dominus Jesus Christus, qui ad confirmandas promissiones Patrum minister Circumcisionis voluit esse, ipse cordium nostrorum immunditias dignetur auferre. R\. Amen. Idem, qui praecepto legis suae signum desectae carnis accepit, omnes a nobis sordes sui amoris connexione depurget: [Col. 0141C] R\. Amen. Et qui filios Abrahae in seipso, qui est semen ejus, benedicere promisit, hereditatis beatae nos collatione munificet. R\. Amen. Per misericordiam ipsius.

Lauda. Annuncietur in Sion nomen Domini: P. Et laus ejus in Hierusalem. Alleluia, alleluia, alleluia. V\. Et timebunt Gentes nomen tuum Domine, et omnes reges terrae gloriam tuam. P. Et laus. V\. Gloria, et honor, etc. P. Et laus ejus.

Oratio. Omnipotens Pater et Domine. Require infra in Matutinis sequentibus.

Ad Matutinum. Antiphona. Domini est salus: et super populum tuum benedictio tua. Psalmus III.

Oratio. Tu es, Domine, salus. Require fol. 46.

Antiphona. Cum inducerent parentes puerum Jesum [Col. 0141D] in templum, P. Ut facerent pro eo secundum legem Moysi: accepit eum Simeon in manibus, et benedixit Deum. V\. Magnus Dominus, et laudabilis nimis in civitate Dei nostri, in monte sancto ejus. P. Ut facerent pro eo. V\. Gloria et honor Patri, etc. P. Ut facerent.

Oratio. Omnipotens Pater, et Domine Deus, largire credenti tuo populo pacem: ut in templo tuo videamus Salutare tuum, quem Simeon justus ulnis suis accepit: ut qui lumen ad revelationem Gentium extitit, indultor criminum eorummet credentium sentiatur. R\. Amen. Per misericordiam tuam.

Antiphona. Tu es Deus, et in te est Deus, P. Et praeter te non est alius Deus Salvator Israel, quem [Col. 0142A] nos ignorabamus. V\. Domine Deus virtutum quis similis tibi? potens es Domine, et veritas tua in circuitu tuo. P. Et 63 praeter te. V\. Gloria, et honor, etc. P. Et praeter te.

Oratio. Tu es Deus, et in te est Deus, et non est alius praeter te: ab ore egressum verbum non regredietur; quia utique natus filius non ipse, qui pater est, creditur, dum tamen ipsum, quod pater est, fateamur: dona ergo nobis, ut qui verbum a te genitum, nasciturum misisti in carne, nos in te renatos, sic nunc a criminibus exuas, ut tibi soli, cum veneris, sine fine conjungamur. R\. Amen. Per misericordiam tuam.

Antiphona 3. De quo locuti sunt Prophetae priores: ego sum ipse, et nunc adveni. P. Beati, qui [Col. 0142B] annuntiant vobis bona, et videbunt quem nunc videtis, et audiunt quem nunc auditis. V\. Audi populus meus, et loquar: Israel, et testificabor tibi. Israel, si me audieris. P. Beati, qui annuntiant. V\. Gloria, et honor, etc. P. Beati.

Oratio. Ad praesepe tuum, Domine, devotis cordibus accedentes, inveniamus te de quo locuti sunt Prophetae priores: da ergo nobis, ut qui notitiam nominis, et majestatis tuae cognovimus, ad plenam notionem tuae dulcedinis veniamus: ut tu liberator in futuro nobis sis omnibus, qui verus Deus et homo verus, Unus crederis Christus. R\. Amen. Per misericordiam.

R\. Laetamini, coeli, quoniam misertus est Dominus populo suo: clamate fundamenta terrae, et [Col. 0142C] exultate montes, et colles, et omnia ligna silvae. P. Quoniam redemit nos Deus Israel. V\. In voce exultationis annuntiate, et auditum facite hoc, et ferte illud usque ad extremum terrae, et dicite. P. Quoniam redemit. V\. Gloria, et honor, etc. P. Quoniam redemit.

Oratio. Laudent te, Domine, coeli, et terra, quia misertus es populo tuo, dum montes, et colles coram te laudem fecisti clamare, cum tota viventia in te approbasti: concede ergo nobis, ut laudes, quas glorioso nomini tuo offerimus, acceptas tibi semper ipse efficias: ut qui mundum redempturus in salutis signo ostensus es, mundum iterum judicaturus non ultorem, sed liberatorem te nostris oculis manifestes. [Col. 0142D] R\. Amen. Per misericordiam.

Antiphona. Dum convenirent ad circumcidendum infantem. P. Vocaverunt nomen ejus Jesum, quod dictum erat ab Angelo priusquam conciperetur in utero. V\. Notum fecit Dominus salutare suum: in conspectu Gentium revelavit justitiam suam. P. Vocaverunt. V\. Gloria. P. Vocaverunt.

Oratio. Domine Jesu Christe, qui figuris crebrescentibus in lege veteri nunciatus, in te impleta omnia ostendere voluisti, dum in te Deo vero et homine, et Circumcisio secundum legem exprimitur, et veritas nominis approbatur: adesto plebi tuae ad te ex Circumcisione, et praeputio venienti, et praesta incrementa munerum, et ut gratia benedictionis [Col. 0143A] multiplicetur in abundantia pacis. R\. Amen. Per misericordiam.

Antiphona. Simeon in templo elevavit vocem dicens. P. Nunc dimittis, Domine, servum tuum in pace: quia viderunt oculi mei salutare populi tui. V\. Domine Deus virtutum, quis similis tibi? potens es, Domine, et veritas tua in circuitu tuo. P. Nunc dimittis. V\. Gloria. P. Nunc.

Oratio. Beatam, Domine, illam justi tui Simeonis vocem fac in nobis pari diligentia personare: ut quia videmus, et credimus salutare tuum; in pace, cum jusseris, dimittamur: non quo a te dimissos finis vitae accipiat; sed per te absolutos a debito, in fine pax sempiterna possideat. R\. Amen. Per misericordiam tuam.

[Col. 0143B] Antiphona. Domini, gloriam quasi Unigeniti a Patre. P. Plenum gratia, et veritate. V\. Sicut audivimus, ita et vidimus in civitate Domini virtutum, in civitate Dei nostri: Deus fundavit eam in aeternum. P. Plenum gratia. V\. Gloria, et honor, etc. P. Plenum.

Oratio. Vidimus gloriam tuam, Domine, gloriam quasi Unigeniti a Patre, primogenitum Deitate, primogenitum munere: illic unicum Patris, hic praecipuum inter fratres: ibi cum Patre unum, hic in fratribus primum: illic aequaliter subsistentem, et in sinu Patris manentem, hic socios non derelinquentem: largire ergo tuo fieri participes regno, quibus es propitiatus in mundo: quibusque advenisti prius Redemptor, existe in futuro remunerator. [Col. 0143C] R\. Amen. Per misericordiam tuam. R\. Iste, qui natus est Redemptio nostra, et Dominus, et Deus est. P. Ipse consolabitur nos a plaga nostra, et a labore in terra captivitatis 64 nostrae. V\. Parvulus natus est nobis, filius datus est nobis, et factus est principatus ejus super humeros ejus. P. Ipse consolabitur. V\. Gloria, et honor, etc. P. Ipse consolabitur.

Oratio. Domine Jesu Christe, qui es Redemptio nostra, et salus nostra, sana plagam contritionis nostrae, qui suscepisti carnem fragilitatis humanae; et, qui veniens onera nostra sublevare dignatus es, quaesumus, ut a malis operibus nostros labores evacues, nostraque studia pius in bono confirmes. R\. Amen. Per misericordiam tuam.

[Col. 0143D] Antiphona. Postquam consummati sunt dies octo, ut circumcideretur Dominus. P. Vocatum est nomen ejus Jesus, quod vocatum est ab Angelo, priusquam conciperetur in utero. Tulerunt autem illum in Hierusalem, et ut perfecerunt omnia secundum legem Domini: crescebat puer, et confortabatur plenus sapientia, et gratia Dei erat in illo. V\. Quoniam ecce reges terrae congregati sunt, et convenerunt in unum. P. Vocatum est. V\. Gloria, et honor, etc. P. Vocatum est

Oratio. Christe, Dei Filius, qui natus ex muliere, factus sub lege ad confirmandas promissiones Patrum, minister circumcisionis es factus; ut, qui promissus fueras ex lege, plenitudo ipsius legis esses [Col. 0144A] in tempore, dum octavi diei ministerium consecrans in gloriosa carne tua, et circumcisione vetus signaculum excipis, et nomen tibi nunciatum ab Angelo accipis: largire nobis indignis, ut cum haec tua mysteria Incarnationis plena credulitate suscepimus, pleniori te affectu mentium diligamus: et ut in te quoque secudum legem Domini salutis nostrae mysteria universa perfecta sunt, sic credamus, sic amemus, sic operum efficientiam impleamus: ut de perfectione tuorum mandatorum et in hac peregrinatione consistamus indemnes et ad te post transitum mereamur pervenire felices. R\. Amen. Per misericordiam. Dominus sit. R\. Et cum.


In laudibus.

Ad Canticum. Antiphona. Laetabuntur omnes, qui [Col. 0144B] sunt super terram: ros enim qui abs te est, sanitas est nobis. V\. De nocte vigilat spiritus meus.


Canticum (Isaiae, XXVI).

De nocte vigilat spiritus meus ad te, Deus: * quia lux praecepta tua sunt super terram.

Justitiam discite, qui habitatis terram: * cessabit enim impius.

Omnis enim, qui non didicerit justitiam super terram, veritatem non faciet: * tollatur impius, ne videat majestatem Domini.

Domine excelsum est brachium tuum, et nescierunt: * cum autem cognoverint, confundentur:

Zelus apprehendit populum ineruditum: * et nunc ignis adversarios consumit.

Domine Deus noster, pacem da nobis: * omnia [Col. 0144C] enim dedisti nobis.

Domine Deus noster, posside nos: * Domine, praeter te alium non novimus: nomen tuum invocabimus.

Mortui autem vitam non videbunt, * neque medici exuscitabunt:

Ideo super induxisti, * et perdidisti et tulisti omne masculum eorum.

Adde illis, Domine, mala, * adde mala gloriosis terrae.

Domine, in tribulatione modica memor fui; * im tribulatione modica facta est nobis.

Sicut parturiens proxima est partui, et in dolore suo clamat: * ita facti sumus delicto.

Propter timorem tuum, Domine, in utero accepimus, [Col. 0144D] * et parturivimus spiritum salutis, quem fecisti super terram.

Exurgant mortui, et resurgant qui in monumentis sunt: * et laetabuntur omnes, qui sunt super terram:

Ros enim qui abs te est, sanitas est illis; * terra vero impiorum peribit.

Ambula popule meus, et intra recessus tuos, absconde pusillum aliquantulum, * donec transeat ira Domini.

P. De nocte vigilat.

Gloria, et honor Patri, etc.

P. Laetabuntur omnes.

Oratio. Deus, qui notum fecisti in populis salutare [Col. 0145A] tuum ante conspectum Gentium, revelando justitiam tuam, miserationum tuarum nobis copiam manifesta, ut, qui salutaris tui notitia relevamur, revelatione justitiae consolemur. R\. Amen. Per misericordiam tuam.

Ad Benedictus. Antiphona. Tibi soli Deo honor, et gloria, virtus, et potestas in saecula saeculorum.

Psalmas. Benedictus es Dominus Deus patrum nostrorum. Quaere fol. 6.

Sono. Alleluia. Justitia plena. Quaere fol. 61.

Lauda. Laudate Dominum de coelis. Alleluia, alleluia, alleluia. Laudate eum in excelsis. 65 Alleluia. Laudate eum omnes Angeli ejus: laudate eum omnes virtutes ejus. Alleluia. Psalmus CXLVIII. ut supra.


[Col. 0145B] Lectio libri Esaiae Prophetae (Cap. XLVIII).

R\. Deo gratias.

Haec dicit Dominus: Audi me Jacob, et Israel, quem ego voco: ego ipse, ego primus, et ego novissimus. Manus quoque mea fundavit terram, et dextera mea mensa est coelos: ego voco eos, et stabunt simul. Congregamini omnes vos, et audite: quis eis annuntiavit haec? Dominus dilexit eum, faciet voluntatem suam in Babylone, et brachium suum in Chaldaeis. Ego locutus sum, et vocavi eum: adduxi eum, et directa est via ejus. Accedite ad me, et audite hoc: non a principio in abscondito locutus sum: ex tempore antequam fieret, ibi eram: et nunc Dominus Deus misit me, et spiritus ejus. Haec [Col. 0145C] dicit Dominus Redemptor tuus sanctus Israel: Ego Dominus Deus tuus docens te utilia, gubernans te in via, quam ambulas. Utinam attendisses mandata mea: facta fuisset quasi flumen pax tua, et justitia tua sicut gurgites maris. Et fuisset quasi arena semen tuum, et stirps uteri tui, ut lapilli ejus: non interissent, et non fuisset nomen ejus attritum a facie mea. Egredimini a Babylone, fugite a Chaldaeis, in voce exultationis annuntiate: et auditum facite hoc, et ferte illud usque ad extremum terrae: et dicite: Redemit Dominus servum suum Jacob. R\. Amen.

Hymnus. Sacer octavarum dies. Supplicatio. Oremus Redemptorem mundi. fol. 61.

Capitula. Notum factum est salutare, Domine virtutum; [Col. 0145D] factum est, praedictum Prophetarum praeconio; visumque populorum aspectu; dum Simeon ulnis gestavit senex, quod Vates cecinerunt priores: pro quo et promissa et inchoata cognoscitur prophetia, ut requiesceret in pace, dum aspiceret pacem: et Jesus Dominus lumen in revelationem Gentium, et gloriam plebis tuae Israel, et promissus prodiret, et prodiens appareret: lumenque ejus praeveniret in saeculo, quos caecitas oppresserat tenebrarum in mundo; Praesta proinde precibus Ecclesiae tuae, ut quos mirabilia haec fecisti agnoscere, ad te facias in pace pervenire.

Pater noster. Liberati a malo. fol. 2.

Lauda. Annuntietur in Sion. Benedictio. Dominus Jesus Christus. fol. 62. In nomine Domini.



IN DOMINICO ANTE EPIPHANIAM, SIVE APPARITIONEM DOMINI.
[Col. 0146A]


Ad Vesperos.

Lauda. Laudaverunt te, Domine. fol. 61.

Sono. Intende, Domine. P. Procede, et regna. Alleluia, alleluia, alleluia. V\. Eructavit cor meum verbum bonum: dico ego opera mea regi. P. Procede.

Antiphona. Laetare, laetare, Hierusalem: et diem festum agite, omnes qui diligitis eam. P. Gaudete gaudio magno omnes, qui lugebatis super eam. V\. Lauda Hierusalem Dominum: et collauda Deum tuum Sion. P. Gaudete gaudio. V\. Gloria, et honor, etc. P. Gaudete.

Lauda. Alleluia. Visitavit nos oriens ex alto. P. [Col. 0146B] Ut luceret eis, qui in tenebris sunt: ad dirigendos pedes nostros in viam pacis. Alleluia, alleluia, alleluia. V\. Sicut audivimus, ita et vidimus in civitate Domini virtutum, in civitate Dei nostri: Deus fundavit eam in aeternum. P. Ut luceret. V\. Gloria. et honor, etc. P. Ut luceret.


Hymnus.


   Agni genitor Domine:
Verbum natum de Virgine,
Conceptum sine semine,
Dux luminis, et fons vitae:

   Esto nobis in salutem
Filius Dei unice:
Gubernator Jesu Christe
[Col. 0146C] Ad precem nostram aspice.

   In mundum nobis missus es
Captivos repraesentare,
Lumen caecis reformare,
Mutorum linguas solvere.

   Ne nos relinquas, Domine
Omnium conditor pie,
Propitius miserore,
Qui nullum cupis perdere:

   Rectorque mundi Domine
Salvator Unigenite,
Tu nos a morte protege,
Ut capti dulci opere.

   Christus Dominus vigilet,
Fidesque nostra germinet,
[Col. 0146D] Zabuli discedat munimen,
Non valeat subrepere.

   Per Jesum Christum Dominum,
Qui regnat cum Deo Patre,
Et nos dignavit docere,
Credamus in Trinitate.

   66 Trino Deo, ac Domino
Omnes dicamus gloriam:
Quia Pater in principio
Semper fuit cum Filio. Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut Ecclesiae suae sanctae catholicae fidem augeat, et pacem tribuat, defensionemque concedat. R\. Praesta aeterne omnipotens Deus.

[Col. 0147A] Capitula. Deus sine initio, sine fine, a quo est totius mundanae creaturae initium; da nobis, ut extrema, vel media anni hujus cum placita tibi prosperitate ducamus, qui initia ejus tibi dedicanda porrigimus, ut et substantiis abundemus, et operibus sanctitatis fulgeamus.

Pater noster. Liberati a malo. fol. 2.

Benedictio. Dominus noster Jesus Christus, qui est corona totius a se formatae Ecclesiae, det nobis hunc annum placabilem ducere. R\. Amen. Consoletur nos frugibus, et dignetur munerare virtutibus. R\. Amen. Ut prosperitate sibi placita laetabundi, totius anni spatia mereamur pertransire illaesi, R\. Amen. Per misericordiam ipsius.

Lauda. Alleluia. Laetabitur deserta, et invia. P. Et [Col. 0147B] exultabit solitudo, et florebit quasi lilium. Alleluia, alleluia. V\. Jubilate Deo omnis terra: servite Domino in laetitia. P. Et exultabit. V\. Gloria, et honor, etc. P. Et exultabit.

Oratio. Discute a nobis Unigenite. Require infra in Matutinis.

Hymnus. Aeterne rerum Conditor. Require fol. 3.

Oratio. Omnipotens aeterne Deus, et misericors, qui temporum das tempora, et qui singulis temporibus das gratiam, quam administrent: tu, ne mens prolixitate tenebrarum exaestuet, gallo nos consolaris canente; ut dum praeco diei sonat, diurni operis meditatio reviviscat: respice ergo nos jugiter, et instiga, ne profundae noctis errore persuasi diei obliviscamur perennis; sed labentes in tenebris [Col. 0147C] erige, et videndo nos corrige, ut cum Petro resipiscamur errata, et paribus lachrymis crimina defleamus commissa. R\. Amen. Per misericordiam tuam.

Antiphona 1. Salus tua, Domine, super populum tuum, et benedictio. Psalmus III.

Antiphona 2. Dele, Domine, iniquitates nostras: et a peccatis nostris munda cor nostrum. Psalmus L.

Antiphona 3. Clamabo ad Deum altissimum: Deum conditorem omnium, qui benefecit mihi. Psalmus LVI.

Oratio. Discute a nobis Unigenite ingeniti Patris somnum corporis; et clemens placatus nostris parce [Col. 0147D] piaculis: ut in te redemptorum copia piis frequentetur vigiliis, tuisque habeatur digna obtutibus sacris: et quod nunc serit ignobilis carnis fragilitas; divinitatis tuae dono surgat in gloria: tu igitur, Domine, cunctis in te confidentibus juvamen largum impende; et ad supernam patriam alarum tuarum obumbratione nos atrahe. R\. Amen. Per misericordiam tuam.

Antiphona. Dominus possedit me, priusquam terram faceret. P. Antequam montes stabilirentur: ante autem omnes colles genuit me. V\. Eructavit cor meum verbum bonum: dico ego opera mea regi. P. Antequam. V\. Gloria, et honor etc. P. Antequam.

Oratio. Coaeterna Dei sapientia Patris, qui te cum [Col. 0148A] Patre fuisse testaris, priusquam terram faceret, aut excelsa montium stabiliret, dum te ante omnium creationem collium generaret, te quaesumus, te rogamus, ut, qui hujus incorruptae nativitatis tuae gaudia celebramus ovando, ad te remuneraturi perveniamus credendo: ut, qui ante montium conditionem ex Patre nasceris, et in plenitudine temporis natus de utero Virginis, sic in te credentes sanctifices, ut sanctificatos gloria aeternitatis remuneres. R\. Amen. Per misericordiam tuam.

Antiphona. Populus, qui sedebat in tenebris. P. Vidit lucem magnam: habitantibus in regione umbrae mortis, lux clara orta est eis. V\. Omnes gentes plaudite manibus: jubilate Deo in voce exultationis. P. Vidit lucem magnam. V\. Gloria, et honor, etc. [Col. 0148B] P. Vidit lucem.

Oratio. Unigenite Dei Filius, qui habitantibus in regione umbrae mortis lumen videre fecisti; qui lumen per susceptae Incarnationis Mysterium claruisti: da nobis te illustrante defigi, ut qui nativitatis tuae diem ovando suscepimus, divinitatis tuae muneribus consolemur. R\. Amen. Per misericordiam tuam.

67 Antiphona. Visitavit Dominus omnipotens populum suum domum Juda. P. Et constituet illum sicut equum speciosum in certamine. V\. Sicut audivimus, ita et vidimus in civitate Domini virtutum, in civitate Dei nostri: Deus fundavit eam in aeternum. P. Et constituet illum. V\. Gloria, et honor, etc. P. Et constituet.

[Col. 0148C] Oratio. Domine omnipotens, qui visitasti populum tuum domum Juda; visita nos a somno facinorum: ut, dum fulgore tuo peccatorum tenebras effugamus, virtute tua mortis potestatem evacues: quo sic te nunc apparente illustremur, ut, te repugnante, a mortis imperio liberemur. R\. Amen. Per misericordiam tuam.

R\. Justus meus hic est Salvator meus. P. Ipse liberavit civitatem suam: et peccata populo suo dimittet, non in pretio, nec in quaestu pecuniae.---.Levate in coelum oculos vestros, et videte quis creavit haec. Dominus Deus, qui creavit terminos terrae. P. Ipse liberavit. V\. Gloria, et honor, etc. P. Ipse liberavit.

Oratio. Hic est justus noster, in quo sperabamus [Col. 0148D] fide, praecinente Propheta, et ad quem pervenimus apparentem per gratiam: proinde poscamus clementiam ejus, ut liberet nos, et peccata populo suo dimittat, qui nobis impendi dignatus est totus. R\. Amen. Per misericordiam tuam.


In Laudibus.

Ad Canticum. Antiphona. Filius accrescens, et decorus aspectu: ipse est, et dans eloquia pulchritudinis.

Canticum. Vocavit Jacob filios suos. fol. 50.

Ad Benedictus. Antiphona. Benedictus es, Domine, et benedictum nomen gloriae tuae. P. Benedicite Dominum omnes electi ejus: sit nomen sanctum ipsius benedictum in omnia saecula saeculorum.

[Col. 0149A] Canticum. Benedictus es, Domine. fol. 6.

Sono. Intende Domine, procede. fol. 65.

Lauda. Laudate Dominum de coelis: laudate eum in excelsis. Psalmus CXLVIII.


Lectio libri Proverbiorum Salomonis (Cap. VIII).

R\. Deo gratias.

Dominus possedit me in initio viarum suarum, antequam quicquam faceret a principio. Unctus sum a saeculo, antequam terram faceret. Nec dum erant abyssi, et ego jam conceptus eram: necdum fontes aquarum eruperant: necdum montes gravi mole constiterant: antequam colles ego parturiebar: adhuc terram non fecerat, et flumina, et cardines orbis terrae. Quando praeparabat coelos, aderam: quando certa lege, et gyro vallabat abyssos: quando [Col. 0149B] aethera firmabat sursum, et librabat fontes aquarum: quando circumdabat mari terminos, et legem ponebat aquis, ne transirent fines suos: quando appendebat fundamenta terrae. Cum eo eram cuncta componens: et delectabar per singulos dies, ludens coram eo in orbem terrarum: et delitiae meae erant cum filiis hominum. Nunc ergo filii audite me: Beati, qui custodiunt vias meas. Audite disciplinam, et estote sapientes, et nolite abjicere eam. R\. Amen.


Hymnus.


   Splendor Paternae gloriae
De luce, lucem proferens,
Lux lucis, et fons luminis
Dies diem illuminans.

   Verusque sol inlabere,
[Col. 0149C] Micans nitore perpeti:
Jubarque Sancti Spiritus
Infunde nostris sensibus.

   Votis vocemus et Patrem,
Patrem perennis gloriae:
Pater potentis gratiae
Culpam releget lubricam.

   Informet actus strenuos,
Dentem retundat invidi,
Casus secundet asperos,
Donet gerendi gratiam.

   Mentem gubernet et regat,
Casto, fideli corpore:
Fides calore ferveat,
[Col. 0149D] Fraudis venena nesciat:

   Christusque nobis sit cibus,
Potusque noster sit fides:
Laeti bibamus sobriam
Ebrietatem spiritus.

   Laetus dies hic transeat.
Pudor sit, ut diluculum;
Fides, velut meridies:
Crepusculum mens nesciat.

   Aurora cursus provehit,
Aurora totus fulgeat:
In Patre totus filius,
Et totus in Verbo Pater.

   Gloria Patri ingenito,
Gloria Unigenito,
[Col. 0150A] Una cum sancto Spiritu
In sempiterna saecula.
   Amen.

68 Capitula. Deus sine initio. Et Lauda. Alleluia. Laetabitur deserta. Et Benedictio. Dominus noster Jesus Christus. fol. 66. In nomine Domini nostri Jesu Christi.



INCIPIT OFFICIUM JEJUNIORUM IN KALENDIS JANUARII. Observatur tribus diebus ante festum Epiphaniae, prout sequitur. PRIMO DIE.

Ad Matutinum. Antiphona. Tu autem, Domine, susceptor meus, et gloria mea, et exaltans caput meum. Psalmus III.

[Col. 0150B] Oratio. Quamvis, Domine, plurima malignantium multitudo abneget salutem nostram esse in te Domino Deo nostro; nobis tamen ob hoc robur spei multum augetur, quia tu susceptor noster esse dignatus es: obstruatur itaque os loquentium iniqua, cum sperantes in te misericordia circumdat assidua. R\. Amen. Per misericordiam tuam.

Antiphona 1. Quis Deus praeter Dominum? aut quis Deus praeter Deum nostrum? Psalmus. XVII.

Oratio. Fortitudo nostra, dona nobis dilectionem tui nominis perpetim possidere: dignare esse nostra contra adversantes virtus: firmamentum contra impugnantes: liberator a captivantibus; ut, tuis ex toto defensaculis circumcincti, sic adversa mundi mens nostra non metuat, ut blanda non requirat: [Col. 0150C] tua semper gratia contenta muneribus gaudeat. R\ Amen. Per misericordiam tuam.

Antiphona. 2. Delicta, qui solus intelligis: a peccatis nostris munda nos, Domine. Psalmus XVIII.

Oratio. Ab ocultis nostris munda nos, Domine, purgando conscientiam, quae internis ac propriis inficitur maculis: ab alienis quoque parce servis tuis, ut ea indulgeas, quae vel malorum exemplis addiscimus, vel pravis inlecti persuasionibus perpetramus; ut qui te proprium agnoscimus Dominum, peccatorum nequaquam sentiamus ulterius dominatum. R\. Amen. Per misericordiam tuam. Antiphona 3. Exaudi nos in die, qua invocaverimus te, Domine Deus noster. Psalmus XIX.

Oratio. Tribulationes cordis nostri, quas poenitendo [Col. 0150D] facinorum ob metum judicium pandit, per misericordiam tuam, Domine, ad indulgentiae laetitiam adtrahe: mitte itaque nobis auxilium de sancto; et nostrorum moestitias cordium pingue tibi facito holocaustum: ut mentibus nostris et consilium, quo delecteris, inspires; et opus, quo placeris, insinues: petitiones nostras ita suppleas, ut peccata deleas: et ad illam regionem ubi sine termino, vivitur, propitius intromittas. R\. Amen. Per misericordiam tuam.

R\. Adveniens Dominus abstulit omnem caliginem noctis, ubi non erat lux, facta est claritas. P. Et apparuit dies. V\. Populus, qui sedebat in tenebris, vidit lumen magnum: habitantibus in regione umbrae [Col. 0151A] mortis lux orta est eis. P. Et apparuit.---.Gloria, et honor, etc. P. Et apparuit.


In Laudibus.

Antiphona. Averte faciem tuam a peccatis nostris: et omnes iniquitates nostras dele. Psalmus L.

Oratio. Averte faciem tuam a peccatis nostris, Domine; et omnes inquitates nostras dele: remove ab oculis tuis malarum nostrarum facinus voluptatum; nostraeque confessioni clementer tuum appone auditum: miserere, quaesumus, rogantibus nobis, qui propitius respicis in adversis, et qui desperatis cor poenitens tribuis, confessionibus nostris gloriae tuae praesta subsidium. Sed quia publicanus a longe stans, et percutiens pectus suum, sola confessione purgatus est; similiter, et nos peccatores exaudi: [Col. 0151B] ut, sicut illi meritos petitionis suae fructus donasti, ita et nobis supplicantibus indignis servis tuis veniam digneris impendi peccatis. R\. Amen. Per misericordiam tuam.

Ad Canticum. Antiphona. Exurge, Domine Deus, et libera plebem tuam: nequando dicant adversarii: Manus nostra excelsa est. et non Deus fecit haec omnia.

Canticum. Attende caelum, et loquar. fol. 4.

Reiteretur Antiphona. Exurge, Domine.

Oratio. Montes cantent nobis, et terra audiat: sicut Moysi famulo tuo in confessionem mirabilium et praeceptorum tuorum: et descendat super nos, Domine, gratia misericordiae Domini nostri Jesu Christi filii tui, sicut ros super terram, et sicut imber [Col. 0151C] super gramen, et sicut nix supra foenum: quae nos 69 insensibiliter ab arte impietatis emundet illic, ubi peccatorum nostrorum numerositas nulla possit satisfactione pensari. Tu autem, Domine, qui es caecorum lumen, errantium via, resurrectio mortuorum, respectu clementiae tuae conscientiae nostrae tenebras inlumina; peccantes ad poenitentiam revoca, poenitentibus veniam prompta in te semper miseratione largire. R\. Amen. Per misericordiam tuam.

Matutinarium. Antiphona. Exortum est in tenebris lumen rectis corde. P. Misericors, et miserator, et justus Dominus. V\. Et clamaverunt ad Dominum, cum tribularentur: et de necessitatibus eorum liberavit [Col. 0151D] eos. P. Misericors. V\. Gloria, et honor, etc. P. Misericors.

Lauda. In sanctis ejus laudate eum in excelsis. Psalmus CXLVIII.


Lectio libri Sapientiae Salomonis (Cap. XIV, XV).

R\. Deo gratias.

Fili, benedictum est lignum, per quod fit justitia. Per manus autem, quod fit idolum, maledictum est et ipsum, et qui fecit illud: quia ille quidem operatus est: illud autem cum esset fragile, Deus cognominatus est. Similiter autem odio sunt Deo impius, et impietas ejus. Etenim quod factum est, cum illo, qui fecit, tormenta patietur. Propter hoc, et in idolis nationum erit non respectus: quoniam creaturae Dei in abominationem factae sunt, et in tentationem [Col. 0152A] animis hominum, et in muscipulis pedibus insipientium. Initium fornicationis est exquisitio idolorum, et adinventio illorum corruptio vitae. Infandorum enim idolorum cultura omnis mali causa est, et initium, et finis. Aut enim dum laetantur, insaniunt: aut vaticinantur falsa, aut vivunt injuste, aut perjurant cito. Dum confidunt in idolis, quae sunt sine anima, male jurantes noceri se non sperant. Utraque ergo illis venient juste, quoniam male senserunt de Deo, attendentes in idolis, et injuste juraverunt, in idolo contemnentes justitiam. Non enim juratorum est virtus, sed peccantium poena perambulat semper super injustorum praevaricationem. Tu autem Domine Deus noster, suavis, et verus est, patiens, et in misericordia disponis omnia. Etenim si peccaverimus, [Col. 0152B] tui sumus, scientes magnitudinem tuam: et si non peccaverimus, scimus quoniam apud te computati sumus. Nosse enim te, consummata justitia est: et scire justitiam, et veritatem tuam, radix est immortalitatis. R\. Amen.


Hymnus.


   Benignitatis fons Deus,
Qui non habens finem boni
Super malum scelestium,
Semper pius, semper bonus.

   Moestum satis cor caedimus,
Et triste pectus tundimus,
Aquas pupillae fundimus,
Moestas genas inducimus.

   Egisse multum poenitet.
[Col. 0152C] Horrens, tetrum, vel pessimum;
Turpissimum, ac sordidum
Fatemur omne noxium.

   Elata vox te postulat,
Tu parce, dicit, Conditor,
Jam parce clamat obsecrans,
Ignosce quod commisimus.

   Non ira moestos sorbeat,
Non poena fessos conterat:
Solare contritos cito,
Et gaudium nobis dato.

   Praesta, Pater piissime,
Patrique compar Unice,
Cum Spiritu Paraclito.
Regnans per omne saeculum.
   [Col. 0152D] Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nos gratia ipsius, et per intercessionem Sanctae Mariae Virginis Genitricis suae in sacro sancto jejunio remissionem peccatorum, pacemque nobis propitius donare dignetur. R\. Praesta, aeterne omnipotens Deus. Kyrie, eleison. R\. Christe, eleison. Kyrie, eleison.

Capitula. Dilectissimi fratres, qui omnia idola gentium cum Psalmista doemonia esse creditis; illorum, quaeso, ut ritus et monstruos actus omnimodo respuamus: et si aliquem ex Ecclesiae filiis talia, aut agere aut delectari prospicitis, vestra admonitione [Col. 0153A] corripite, et ad viam salutis ab erroribus revocate; ut verba Dominicae orationis, quae ipso Domino docente didicistis, et simul mecum et cum illis proclamare liberi possitis e terris dicentes:

Pater noster. A malo nos libera. fol. 10.

Lauda. Alleluia. Laetabitur deserta et invia, et exultabit solitudo. P. Et florebit quasi lilium. Alleluia, alleluia. V\. Jubilate Domino omnis terra: servite Domino in laetitia. P. Et. V\. Gloria, et honor, etc. P. Et.

70 Benedictio. Christus Dominus, qui cum Patre, et Spiritu Sancto unus extat conditor et annorum et temporum; ipse in initio hujus anni vestrum acceptare dignetur jejunium. R\. Amen. Sit vobis semper ductor, qui extitit totius mundi Redemptor. R\. [Col. 0153B] Amen. Ut, cujus in nativitate solemnia jam strenue peregistis, apparitionis festa etiam cum gaudio celebretis. R\. Amen. Per. In nomine.


Ad Tertiam Prophetia et omnia alia successive. Proverbiorum Salomonis (Cap. III).

R\. Deo gratias

Fili, ne obliviscaris legis meae, et praecepta mea custodiat cor tuum. Longitudinem enim dierum, et annos vitae, et pacem apponet tibi. Misericordia, et veritas non te deserant, circumda eas gutturi tuo, et scribe in tabulis cordis tui: et invenies gratiam, et disciplinam bonam coram Deo, et hominibus. Habe fiduciam in Domino ex toto corde tuo, et ne innitaris [Col. 0153C] prudentiae tuae. In omnibus viis tuis cogita illum, et ipse diriget gressus tuos. Ne sis sapiens apud temetipsum: time Dominum, et recede a malo. R\. Amen.


Lectio libri Exodi (Cap. XXXII).

R\. Deo gratias.

In illis diebus: Videns populus, quod moram faceret descendendi de monte Moyses, congregatus adversus Aaron, ait: Surge, fac nobis deos, qui nos praecedant: Moysi enim huic viro, qui nos eduxit de terra Aegypti, ignoramus quid acciderit. Dixitque ad eos Aaron: Tollite inaures aureas de uxorum, filiorumque et filiarum vestrarum auribus, et afferte ad me. Fecitque populus quae jusserat, deferens [Col. 0153D] inaures ad Aaron. Quas cum ille accepisset, formavit opere fusorio, et fecit ex eis vitulum conflatilem: dixeruntque: Hi sunt dii tui Israel, qui te eduxerunt de terra Aegypti. Quod cum vidisset Aaron aedificavit altare coram eo, et praeconis voce clamavit dicens: Cras solemnitas Domini est. Surgentesque mane, obtulerunt holocausta, et hostias pacificas, et sedit populus manducare, et bibere, et surrexerunt ludere. Locutus est autem Dominus ad Moysen, dicens: Vade, descende: peccavit populus tuus, quem eduxisti de terra Aegypti. Recesserunt de via, quam ostendisti eis: feceruntque sibi vitulum conflatilem, et immolaverunt, atque immolantes ei hostias, dixerunt: Isti sunt dii tui Israel, qui te eduxerunt de terra Aegypti. Rursumque dixit Dominus ad Moysen: [Col. 0154A] Cerno, quod populus iste durae cervicis est. Dimitte me, ut irascatur furor meus contra eos, et deleam eos, faciamque te in gentem magnam. Moyses autem orabat Dominum suum, dicens: Cur, Domine, irascitur furor tuus contra populum tuum, quem eduxisti de terra Aegypti, in fortitudine magna, et in manu robusta? Ne quaeso dicant Aegyptii: Callide eduxit eos, ut interficeret in montibus, et deleret de terra: quiescat ira tua, et esto placabilis super nequitiam populi tui. Recordare Abraham, Isaac, et Israel servorum tuorum, quibus jurasti per temetipsum, dicens: Multiplicabo semen tuum, sicut stellas coeli: et universam terram hanc, de qua locutus sum, dabo semini vestro, et possidebitis eam semper. Placatusque est Dominus, ne faceret malum, quod locutus [Col. 0154B] fuerat adversus populum suum. Et reversus est Moyses de monte, portans duas tabulas testimonii in manu scriptas ex utraque parte et factas opere Dei: scriptura Dei quoque erat in tabulis. Audiens autem Josue tumultum populi vociferantis, dixit ad Moysen: Ululatus pugnae auditur in castris. Qui respondit: Non est clamor adhortantium ad pugnam, neque vociferatio compellentium ad fugam: sed vocem cantantium ego audio. Cumque appropinquasset ad castra, vidit vitulum, et choros: iratusque valde, projecit de manu tabulas, et confregit eas ad radicem montis: arripiensque vitulum quem fecerat, combussit, et contrivit usque ad pulverem, quem sparsit in aquam, et dedit ex eo potum filiis Israel. Dixitque ad Aaron: Quid tibi fecit hic populus, ut [Col. 0154C] induceres super eum peccatum maximum? Cui ille respondit: Ne indignetur Dominus meus: tu enim nosti populum istum, quod pronus sit ad malum: dixerunt mihi: fac nobis deos, qui nos praecedant: huic enim Moysi, qui nos eduxit de terra Aegypti, nescimus quid acciderit. Quibus ego dixi: Quis vestrum habet aurum? Tulerunt et dederunt mihi: et projeci illud in ignem, egressusque est hic vitulus. Videns ergo Moyses populum quod esset nudatus (spoliaverat enim eum Aaron propter ignominiam sordis, et inter hostes nudum constituerat): et stans in castrorum porta, ait: Si quis est Domini, jungatur mihi. Congregatique sunt ad eum omnes filii Levi: quibus ait: Haec dicit Dominus Deus 71 Israel: Ponat [Col. 0154D] vir gladium super femur suum: ite, et redite de porta usque ad portam per medium castrorum, et occidat unusquisque fratrem suum et amicum suum, et proximum suum. Feceruntque filii Levi juxta sermonem Moysi, cecideruntque in die illo quasi viginti tria millia hominum. Et ait Moyses: Consecrastis manus vestras hodie unusquisque in filio, et in fratre suo, ut detur vobis benedictio. R\. Amen.


Lectio libri Esaiae Prophetae (Cap. XXXIII).

R\. Deo gratias.

Haec dicit Dominus: Audite qui longe estis, quae fecerim, et cognoscite vicini fortitudinem meam. Conterriti sunt in Sion peccatores, possedit timor hypocritas. Quis poterit habitare de vobis cum igne devorante? Quis habitat ex vobis cum ardoribus [Col. 0155A] sempiternis? Qui ambulat in judiciis, et loquitur veritatem, qui projicit avaritiam, et calumniam, et excutit manus suas ab omni munere, qui obdurat aures suas ne audiat, et ne effundat sanguinem, et cludit oculos suos ne videat malum. Iste in excelsis habitat, munimenta saxorum sublimitas ejus: panis ejus datus est, aquae ejus fideles sunt. Regem in decore suo videbunt oculi ejus, cernent terram de longe. Cor ejus meditabitur timorem: ubi est litteratus? ubi verba legis ponderans? ubi doctor parvulorum? Populum imprudentem non videbis, populum alti sermonis: ita ut non possis intelligere disertitudinem linguae ejus, in quo nulla est sapientia. R\. Amen.


Sequentia Epistolae Pauli Apostoli ad Corinthios (I, cap. X).

[Col. 0155B] R\. Deo gratias.

Fratres, nolumus vos ignorare, quoniam patres nostri omnes sub nube fuerunt, et omnes mare transierunt, et omnes in Moyse baptizati sunt, et in nube, et in mari: et omnes eamdem escam spiritualem manducaverunt, et omnes eumdem potum spiritualem biberunt (bibebant autem de spirituali, consequenti eos, petra: petra autem erat Christus), sed non in pluribus eorum beneplacitum est Deo: nam prostrati sunt in deserto. Haec autem in figura facta sunt nostri, ut non simus concupiscentes malorum, sicut illi concupierunt: neque idolatrae efficiamini, sicut quidam ex ipsis: quemadmodum scriptum est: Sedit populus manducare, [Col. 0155C] et bibere, et surrexerunt ludere. Neque fornicemini, sicut quidam ex ipsis fornicati sunt, et ceciderunt una die viginti tria millia. Neque tentemus Christum: sicut quidam eorum tentaverunt, et a serpentibus perierunt. Neque murmuraverimus sicut quidam eorum murmuraverunt, et perierunt ab exterminatore. Haec autem omnia in figura contingebant illis: scripta sunt enim ad correctionem nostram, in quos fines saeculorum devenerunt. Itaque qui se existimat stare, videat ne cadat. Tentatio vos non apprehendat nisi humana: fidelis autem Deus est, qui non patietur vos tentari supra id quod potestis, sed faciet et cum tentatione etiam proventum, ut possitis sustinere. Propter quod, charissimi mihi, fugite ab idolorum cultura: Ut prudentibus loquor, vos judicate [Col. 0155D] quod dico. Calix benedictionis, cui benedicimus, nonne communicatio sanguinis Christi est? et panis, quem frangimus, nonne participatio corporis Domini est? Quoniam unus panis, unum corpus multi sumus, nam omnes de uno pane, et de uno calice participamus. Videte Israel secundum carnem: nonne qui edunt hostias, participes sunt altaris? Quid ergo? dico quod idolis immolatum sit aliquid? aut quod idolum sit aliquid? Sed quae immolant Gentes, doemonibus immolant, et non Deo. Nolo autem vos socios fieri doemoniorum: non potestis calicem Domini bibere, et calicem doemoniorum: non potestis mensae Domini participes esse, et mensae doemoniorum. An aemulamur Dominum? Numquid fortiores illo sumus? Omnia mihi licent sed non omnia aedificant. Nemo quod suum est quaerat, [Col. 0156A] sed quod alterius. Omne, quod in macello venumdatur, manducate, nihil interrogantes propter conscientiam. Domini est terra, et plenitudo ejus. Si quis vocat vos infidelium, et vultis ire: omne quod vobis apponitur, manducate, nihil interrogantes propter conscientiam. Si quis autem dixerit: Hoc immolatum est idolis: nolite manducare propter illum qui indicavit propter conscientiam. Conscientiam autem dico non tuam, sed alterius. Ut quid enim libertas mea judicatur ab alia conscientia? Si ergo cum gratia participo, quid blasphemor pro eo quod gratias ago? Sive ergo manducatis, sive biberitis, vel aliud quid facitis: omnia in gloriam Dei facite. Sine offensione estote Judaeis, et Gentibus, et Ecclesiae [Col. 0156B] Dei: Sicut et ego per omnia omnibus placeo, non quaerens quod mihi utile est, sed quod multis: ut salvi fiant. R\. Amen.

72 Antiphona 1. Simulacra Gentium, opera manuum hominum: similes illis fiant, qui faciunt ea: et omnes, qui confidunt in eis. Qui autem timent Dominum, sperent in Domino: adjutor eorum, et protector eorum est. Psalmus CXIII.

Oratio. Domine, qui sursum in coelestibus habitans, terrenas potestates contines et gubernas: da nomini tuo gloriam, da peccantibus veniam; quodque de tua misericordia praesumimus, in veritate, quod quaeramus, hauriamus, ut misericordia tua de Ecclesiae coetu simulacra excludat, et veritas ad cultus tui agnitionem dubia corda convertat; adjice, quaesumus, [Col. 0156C] Domine, benedictionem tuam super populum tuum, et super filios eorum; quique timentibus te factus es salus in vitam perpetuam, quam promisisti, concede coronam; ut non peccatis mortui, a tua benedictione abjiciamur, sed vitae participes facti, nomen tuum in saecula conlaudemus. R\ Amen. Per misericordiam, etc.

Antiphona 2. Exultate Deo adjutori nostro: jubilate Deo Jacob. Psalmus LXXX.

Oratio. Tibi adjutori nostro Domino exultatione fidei et spei plaudentes oramus, ut petitio nostra in tribulatione diffusa tuis auribus appropinquet, et necessitatum nostrarum causas insinuet: tua quippe bonitas singulorum precibus semper adsit, ut liberes: [Col. 0156D] et ereptis nobis tribue desiderii ardorem ad te pertendere, et unitatem trinae majestatis devote concorditer clamitare; ut, tuis semper laudibus dediti, tuarum justificationum tramitem adsecuti in te quaesumus exultationis ornamenta, et spei remedia et fidei adquiramus coronam. R\. Amen. Per misericordiam tuam Deus noster, etc. Dominus sit semper vobiscum. R\. Et cum spiritu tuo.

Antiphona 3. Cognoscant Gentes quoniam nomen tibi Dominus: tu solus Altissimus super omnem terram. Psalmus LXXXII.

R\. Propitiare, Domine, peccatis nostris propter nomen tuum. P. Nequando dicant in Gentibus: Ubi est Deus eorum? V\. Adjuva nos, Deus salutaris noster: et propitius esto peccatis nostris. P. Nequando dicant, [Col. 0157A] etc. V\. Gloria, et honor Patri, etc. Reiteretur Propitiare, Domine.

Preces. Ad te clamamus, Domine. P. Miserere, et parce populo tuo. V\. Sacerdotes orate: flectentes genua dicite: P. Miserere. V\. Ignosce mala, quae gessimus, et esto nobis propitius. P. Miserere. V\. Arentem terram jam respice, et imbrem gratiae tribue. P. Miserere, et parce populo tuo.

Capitula. Cognoscant Gentes, Christe, quod nomen tibi sit Dominus, pro quibus es patibulo Crucis appensus: quosque ignaviae ignorantia dedit, scientia restituat conditori, ut fide convertatur conscientia, et spe laetentur in gloria.

Pater noster. V\. A malo nos libera. fol. 10.

Per misericordiam tuam, Deus noster, qui es benedictus, [Col. 0157B] et vivis, et omnia regis in saecula saeculorum. R\. Amen. Dominus sit semper vobiscum. R\. Et cum spiritu tuo. V\. In nomine Domini nostri Jesu Christi perficiamus cum pace. R\. Deo gratias.

Isto ordine finiuntur Horae, videlicet, Tertia, Sexta, et Nona de diebus jejuniorum, hoc est, Kalendarum Januarii tribus diebus ante Epiphaniam Domini quarta feria, quinta feria, sexta feria, et Sabbato quod est Vigilia sanctae Pentecostes; tribus diebus ante festum sancti Cypriani: Kalendarum Novembrium tribus diebus ante festum sancti Martini, et in feriis, quae infra annum sunt praeter illas, quae benedictionem habent.



Ad Sextam.


Lectio libri Esaiae Prophetae (Cap. XXXI).

[Col. 0157C] R\. Deo gratias.

Haec dicit Dominus: Quomodo si rugiat teo, et catulus leonis super praedam suam, cum occurrerit ei multitudo pastorum, a voce eorum non formidabit, et a multitudine eorum non pavebit: sic descendet Dominus exercituum, ut praelietur super montem Sion, et super collem ejus. Sicut aves volantes, sic proteget Dominus exercituum Hierusalem, protegens et liberans, transiens, salvans. Convertimini, sicut in profundum recesseratis filii Israel. In die illa abjiciet vir idola argenti sui, et idola auri sui, quae fecerant vobis manus vestrae in peccatum. Et cadet Assur in gladio non viri, et gladius non hominis vorabit eum, et fugiet non a facie gladii: et juvenes ejus vectigales erunt. Et fortitudo ejus a terrore [Col. 0157D] transibit, et pavebunt fugientes principes ejus: dicit Dominus, cujus ignis est in Sion, et caminus ejus in Hierusalem. Ecce in justitia regnabit rex, et principes in judicio praeerunt. 73 Et erit vir, sicut qui absconditur a vento, et celat se a tempestate. Sicut rivi aquarum in siti, et umbra petrae permanentis in terra deserta. Non caligabunt oculi videntium, et aures audientium diligenter auscultabunt. Et cor stultorum intelliget scientiam, et lingua balborum velociter loquetur et plane. Non vocabitur ultra is, qui insipiens est, princeps, neque fraudulentus appellabitur major, ait Dominus omnipotens. R\. Amen.

Antiphona 1. Oculi nostri ad Dominum Deum nostrum, donec misereatur nobis. Psalmus CXXII.

Oratio. Ad te, Domine, oculos nostros erigimus, [Col. 0158A] quem coelestia, et terrae machinam virtute continere fatemur. Miserere igitur nostri, Domine, miserere; et peccatis nostris, pro quibus te metuimus, parce: ut contemptum nostrum pietate clementi respicias, et a delictorum obprobrio dextera nos tuae virtutis eripias. R\. Amen.

Per misericordiam tuam, Deus noster.

Dominus sit semper vobiscum. R\. Et cum, etc.

Antiphona 2. Benefac Domine bonis, et rectis corde. Psalmus CXXIV.

Oratio. Benefac, Domine, bonis et rectis corde regimen salutaris impende, atque in tuae plebis custodia semper vigila, et malignantium rabiem tua dextera refrena. R\. Amen.

Per misericordiam tuam.

[Col. 0158B] Antiphona 3. Speret Israel in Domino ex hoc nunc et usque in saeculum. Psalmus CXXX. R\. Miserere quia Deus es. P. Misericors miserere, quia peccavimus tibi. V\. Ad te levamus oculos nostros, qui habitas in coelis. P. Misericors. R\. Miserere.

Preces. Ad te clamamus, Domine. P. Precamur ut exaudias. V\. Audi vocem supplicum, et da vitae remedium. P. Precamur. V\. Causas peccati amove, et da locum veniae. P. Precamur. V\. Da nobis auxilium, qui tollis periculum. P. Precamur. V\. Audi Deus viduas, et orphanorum lachrymas. P. Precamur.

Capitula. Exalta cornu nostrum, Domine, fidei catholicae merito; ne maculetur mens superbiae [Col. 0158C] morbo, gressusque nostros super mundi hujus latitudine tribue ambulare: ne noxii incedamus in compedes, sed humiliter sentiendo, ad plenitudinem spei nobis condones properare.

Pater noster, etc. A malo nos libera. fol. 10.

Dominus, etc. R\. Et cum spiritu, etc. In nomine Domini, etc.

Benedictio. Quaere in Sexta, quae dicitur per totum annum.



Ad Nonam.


Proverbiorum Salomonis (Cap. III).

R\. Deo gratias.

Fili, noli prohibere eum qui potest benefacere: si vales, et ipse benefac. Ne dicas amico tuo: Vade, revertere, et cras dabo tibi: cum statim possis [Col. 0158D] dare. Non enim scis quid superventura pariet dies. Ne moliaris amico tuo malum, cum ille in te habeat fiduciam. Ne contendas adversus hominem frustra, cum ipse tibi nihil malefecerit. Ne aemuleris hominem injustum, nec imiteris vias ejus: quia abominatio est Domini omnis inlusor, et cum simplicibus sermocinatio ejus. Egestas a Domino in domum impii, tabernacula autem justorum benedicentur. Inlusores ipse inludet, et mansuetis dat gratiam. R\. Amen.


Lectio libri Exodi (Cap. XXXII, XXXIII).

R\. Deo gratias.

In diebus illis: Locutus est Moyses filiis Israel dicens: Peccastis peccatum maximum: ascendam ad Dominum, si quomodo, eum, quivero, deprecabor [Col. 0159A] pro scelere vestro. Reversusque ad Dominum, ait: Obsecro, Domine, peccavit populus iste peccatum maximum, feceruntque sibi deos aureos: aut dimitte eis hanc noxam, aut si non facis, dele me de libro tuo, quem scripsisti. Cui respondit Dominus: Qui peccaverit mihi; delebo eum de libro meo: tu autem vade, et duc populum istum quo locutus sum tibi: Angelus meus praecedet te. Ego autem in die ultionis visitabo et hoc peccatum eorum. Percussit ergo Dominus populum pro reatu vituli, quem fecerat Aaron.

Locutusque est Dominus ad Moysen: Vade, ascende de loco isto tu, et populus tuus, quem eduxisti de terra Aegypti, in terram, quam juravi Abraham, Isaac et Jacob, dicens: Semini tuo dabo [Col. 0159B] terram, et mittam praecursorem tui Angelum, ut ejiciam Chananaeum, Hethaeum, et Amorrhaeum, et Cethaeum, et Pherezaeum, et Hevaeum, et Jebuzaeum, et intrent in terram fluentem lacte et melle. Non enim ascendam tecum, quia populus durae cervicis es: ne forte disperdam te in via. Audiensque populus sermonem 74 hunc pessimum, luxit: et nullus ex more indutus est cultu suo. Dixitque Dominus ad Moysen: Loquere filiis Israel: Populus durae cervicis es, semel ascendam in medio tui, et delebo te. Jam nunc depone ornamentum tuum, ut sciam quid faciam tibi. Deposuerunt ergo filii Israel ornamentum suum a monte Horeb. Moyses quoque tollens tabernaculum, tetendit extra castra procul, vocavitque [Col. 0159C] nomen ejus, Tabernaculum foederis. R\. Amen.


Lectio libri Esaiae Prophetae (Cap. XLVI).

R\. Deo gratias.

Haec dicit Dominus: Audite me, domus Jacob, et omne residuum domus Israel, qui portamini a meo utero, qui gestamini a mea vulva. Usque ad senectam ego ipse, et usque ad canos ego portabo: ego feci, et ego feram: ego portabo, et salvabo. Cui assimilastis me, et aequastis, et comparastis me, et fecistis similem? Qui confertis aurum de sacculo, et argentum statera ponderatis: conducentes artificem, ut faciat deum: et procidentes, adoratis. Portant illum in humeris gestantes, et ponentes in [Col. 0159D] loco suo: et stabit, et de loco suo non movebitur: sed et cum clamaverint ad eum, non exaudiet: de tribulatione non salvabit. Mementote istud, confundamini: redite praevaricatores ad cor. Recordamini prioris saeculi, quoniam ego sum Deus, et non est ultra Deus, nec est similis mei: Adnuntians ab exordio novissimum, et ab initio quae necdum facta sunt, dicens: Consilium meum stabit, et omnis voluntas mea fiet: Vocans ab oriente avem, et de terra longinqua virum voluntatis meae: et locutus sum, et adducam illum: creavi, et faciam illum. R\. Amen.


Sequentia Epistolae Pauli Apostoli ad Corinthios secundae (Cap. VI, VII).

R\. Deo gratias.

Fratres, os nostrum patet ad vos, o Corinthii, cor [Col. 0160A] nostrum dilatatum est. Non angustiamini in nobis: angustiamini autem in visceribus vestris: eamdem autem habentes remunerationem, tamquam filiis dico, dilatamini et vos. Et nolite jugum ducere cum infidelibus. Quae enim participatio justitiae cum iniquitate? Aut quae societas lucis ad tenebras? Quae enim conventio Christi ad Belial? Aut quae pars fideli cum infideli? Qui autem consensus templo Dei cum idolis? Vos enim estis templum Dei vivi, sicut dicit Dominus: Quoniam habitabo in illis, et inter eos ambulabo, et ero illorum Deus, et ipsi erunt mihi populus. Propter quod exite de medio eorum, et separamini, dicit Dominus Omnipotens, et immundum ne tetigeritis: et ego recipiam vos: et ero vobis in patrem, et vos eritis mihi in filios, et in filias, dicit Dominus. Has igitur [Col. 0160B] habentes promissiones, charissimi, mundemus nos ab omni inquinamento carnis et spiritus, perficientes sanctificationem in timore Dei. R\. Amen.

Antiphona 1. Omnia quaecumque voluit Dominus fecit in coelo, et in terra, in mari, et in abyssis, educens nubes ab extremo terrae. Psalmus CXXXIV.

Oratio. Domine, qui educens nubes ab extremo terrae; orbem universum sanctis replesti doctoribus, fulgura in pluviam converte misericors, ut praeceptis tuis, quibus famulos tuos, ut corrigas, terres, benedicendo reficias, tuaque repletos gratia uberius benedicas. R\. Amen.

Per misericordiam tuam. Deus noster, etc.

Dominus sit semper, etc. R\. Et cum, etc.

[Col. 0160C] Antiphona 2. Quis Deus magnus sicut Deus noster? tu es Deus, qui facis mirabilia solus. Psalmus LXXVI.

Oratio. Precamur, Domine, ut tua nos non repellas propitiatione: sed obtinendae misericordiae adhuc tempus appone: ut dextera, quae fuit vindex in ultione facinorum; ipsa sit nobis contritis remedium sempiternum. R\. Amen.

Per misericordiam tuam Deus noster, etc.

Antiphona 3. Qui diligitis Dominum, odite malum. Psalmus XCVI.

Preces. Averte, Domine, iram furoris tui, et miseratus parce populo tuo. P. Et miserere. V\. Omnium precibus pium auditum praebe, teque rogamus sancte, cito concede. P. Et miserere. V\. Tu, Christe, [Col. 0160D] flebiles gemitus intuere, vincula mortis solve, et vitam largire. P. Et miserere. V\. Jam vide lachrymas, intellige lugentes: tandem delicta nostra clemens ignosce. P. Et miserere. V\. Nullus ex nobis est, quem audias libenter, tu propter temetipsum, Christe, succurre. P. Et miserere.

Capitula. Deus, cujus in regno credentium terra exultat, cujus justitiam coeli adnuntiant, 75 cujus dominationem Angelorum legiones adorant; custodi servorum tuorum animas: ac ne peccati auctorem sequentes, intereamus: tu libera, tu protege, tu conserva: ut, cum ante faciem tuam ignis comburens praejerit, non nos meritorum poena exurendos accipiat, sed clementia creatoris, ut vivamus, eripiat.

[Col. 0161A] Pater noster. Et ne nos, etc. A malo nos libera. Quaere fol. 10.



Ad Vesperum.

Lauda. Vespere, mane, et meridie te laudamus, Domine.

Antiphona. Salva plebem tuam, Domine, et benedic hereditatem tuam. Psalmus XXVII.

Lauda. Veniat super nos, Domine, misericordia tua: et salutare tuum, et eloquium tuum. V\. Et respondebo exprobrantibus mihi verbum: quia speravi in sermonibus tuis. P. Et eloquium tuum. V\. Gloria, et honor Patri, etc. P. Et eloquium tuum.

Hymnus. Benignitatis fons Deus. Supplicatio. Oremus Redemptorem mundi. Capitula. Dilectissimi fratres. Benedictio. Christus Dominus, qui cum Patre. [Col. 0161B] Lauda. Alleluia. Laetabitur deserta. Omnia supra dicta require fol. 69, 70. Oratio. Domine, exaudi orationem nostram. Require in isto folio.



IN SECUNDO DIE.



Ad Matutinum.

Antiphona. Tu autem Domine susceptor meus es, gloria mea, et exaltans caput meum. Psalmus III.

Oratio. Quamvis Domine. Quaere fol. 68.

Antiphona 1. Magnus Dominus, et laudabilis nimis. Psalmus. XLVII.

Oratio. Magne Domine valdeque laudabilis, dilata in omnes fidem Ecclesiae tuae: ut in cujus gradibus Deus agnosceris; in ea etiam plena fidelium devotione lauderis: ejusque preces propitius suscipe; et inter saeculi procellas sollicitos gubernator custodi: [Col. 0161C] ut civitatem, quam fundasti in saecula, misericordia tua introeuntes, suscipiamur in illa, narrantes in turribus mirabilia tua. R\. Amen.

Per misericordiam tuam, etc.

Antiphona 2. Memento congregationis, Domine, quam creasti ab initio. Psalmus LXXIII.

Oratio. Memento Domine congregationis tuae, quam ab initio creasti, quamque mirabiliter ac misericorditer tui sanguinis pretio redemisti; qui hanc ipsam in possessionem tuam de Gentibus elegisti. Libera ergo virgam hereditatis tuae a supplantatoris incursibus: ac sic eam rege justificando praesenti in saeculo, ut ipsam haereditet in saeculo post futuro: et quae regnum tuum advenire divina traditione exorat: ad idem regnum indulto piaculo hereditaria [Col. 0161D] successione perveniat. R\. Amen.

Per misericordiam tuam, etc.

Antiphona 3. Clamor noster ad te perveniat; et ne avertas faciem tuam a me. Psalmus CI.

Oratio. Domine, exaudi orationem nostram; et clamor noster ad te remoto impedimento perveniat: quocumque autem die te invocamus, velociter tibi nostra patescat oratio: nec avertas faciem tuam a gemitibus; nec gubernationem tuam a nostris cohibeas moribus: ut gratulemur adipisci postulata; dum ad te nostra pervenerint desideria. R\. Amen.

Per misericordiam tuam, etc.

R\. Hierusalem erit tibi Dominus lux aeterna, et Deus honor tuus non enim in hoc casu tibi veniet, [Col. 0162A] sol et luna non deficient. P. In aeternum tempus. V\. Hierusalem non erit tibi sol amplius ad lucendum per diem, nec splendor lunae illuminabit te in nocte; sed erit tibi Dominus in luce. P. In aeternum.


In Laudibus.

Antiphona. Averte faciem tuam a peccatis meis: et omnes iniquitates meas dele. Psalmus L.

Oratio. Averte faciem tuam. Require fol. 68.

Ad Canticum. Antiphona. Non est Deus sicut homo, ut mentiatur: nec ut filius hominis, ut immutetur.


Canticum Numeri (Cap. XXIII).

De Aram adduxit me Balac rex Moabitarum, de montibus Orientis: veni, inquit, et maledic Jacob: * propera, et detestare Israel. Quomodo maledicam, [Col. 0162B] cui non maledixit Deus?

Qua ratione detester, * quem Deus non detestatur?

De summis silicibus videbo eum, * et de collibus considerabo illum.

Populus solus habitabit, et inter gentes non reputabitur.

Quis dinumerare possit pulverem Jacob, * et nosse numerum stirpis Israel?

Moriatur anima mea morte justorum, * et 76 fiant novissima mea horum similia.

Sta Balac et ausculta, * audi fili Sepnor:

Non est Deus sicut homo, ut mentiatur: * nec ut filius hominis, ut immutetur.

Dixit ergo, et non faciet? * locutus est, et non [Col. 0162C] adimplebit?

Ad benedicendum adductus sum, * benedictionem prohibere non valeo.

Non est idolum in Jacob, * nec videtur simulacrum in Israel.

Dominus Deus ejus cum eo est, * et clangor victoriae regis in illo.

Deus eduxit eum de Aegypto, cujus fortitudo similis est rhinoceroti.

Non est augurium in Jacob, * nec divinatio in Israel.

Temporibus suis dicetur Jacob et Israel * quid operatus est Deus.

Populus ecce ut leaena consurgit, * et leo erigitur:

[Col. 0162D] Non accubabit, donec devoret praedam, * et occisorum sanguinem bibat.

Oratio. Tu es, Domine, stella veritatis oriens ex Jacob, homoque consurgens ex Israel: et novo sidere ostenderis Deus, et praesepio positus Deus et homo, unus crederis Christus: Propter magnam ergo misericordiam tuam, visionis tuae horum proroga gratiam: ut appareat in nos lucis tuae radiabile signum, quod expellat omnes tenebras vitiorum: et qui visionis tuae desiderio anhelamus visionis tuae praemio consolemur. R\. Amen.

Per misericordiam tuam Deus noster.

Matutinarium. Antiphona. Lux aurorae oriente sole mane. P. Absque nubibus rutilat. V\. Deus misereatur [Col. 0163A] nobis, et benedicat nos: illuminet Dominus vultum suum super nos. P. Absque, etc. V\. Gloria, et honor Patri, etc. P. Absque

Lauda. In potentatibus ejus laudate eum. Psalmus CL.


Lectio libri Esaiae Prophetae (Cap. II).

R\. Deo gratias.

Haec dicit Dominus: ingredere ad petram, abscondere fossa humo a facie timoris Domini, et a gloria majestatis ejus. Oculi sublimes hominum humiliati sunt, et incurvabitur altitudo virorum; et exaltabitur Dominus solus in die illa. Quia dies Domini exercituum super omnem superbum, et excelsum, et super arrogantem: et humiliabitur. Et super omnes cedros Libani sublimes et erectas, et super omnes quercus [Col. 0163B] Basan. Et super omnes montes excelsos, et super omnes colles elevatos. Et super omnem turrim excelsam, et super omnem murum munitum, et super omnes naves Tharsis, et super omne lignum, quod visu pulchrum est. Et incurvabitur omnis sublimitas hominum, et humiliabitur altitudo virorum, et elevabitur Dominus solus in die illa: et idola penitus conterentur: Et introibunt in speluncas petrarum, et in voragines terrae a facie timoris Domini, et a gloria majestatis ejus, cum surrexerit percutere terram. In illa die projiciet homo idola argenti sui, et simulacra auri sui, quae fecerunt sibi, ut adorarent talpas, et vespertiliones. Et ingredietur fixuras petrarum, et cavernas saxorum a facie [Col. 0163C] formidinis Domini, et gloria majestatis ejus, cum surrexerit percutere terram. Quiescite ergo ab homine, cujus spiritus in naribus ejus est, quia excelsus reputatus est ipse. R\. Amen.

Hymnus. Benignitatis fons. Capitula. Dilectissimi fratres. Lauda. Alleluia. Laetabitur. Benedictio. Christus Dominus qui cum Patre. Require fol. 69 et 70. Oratio. Magne Domine. Quaere in principio Matutini. fol. 75.



Ad Tertiam.


Sapientia Salomonis Proverbiorum (Cap. XXI).

R\. Deo gratias.

Fili, qui obturat aurem suam ad clamorem pauperis, et ipse clamabit, et non exaudietur. Munus absconditum extinguit iras, et donum in sinu indignationem [Col. 0163D] maximam. Gaudium justo est facere judicium, et pavor operantibus iniquitatem. Vir, qui erraverit a via doctrinae, in coetu gigantum commorabitur. Qui diligit epulas, in egestate erit: et qui amat vinum, et pinguia, non ditabitur. Pro justo datur impius: pro recto iniquus. Melius est habitare in terra deserta, quam cum muliere rixosa et iracunda. Thesaurus desiderabilis, et oleum in habitaculum justi: et imprudens homo dissipat illud. Qui sequitur justitiam, et misericordiam, inveniet justitiam, et vitam, et gloriam. R\. Amen.


Lectio libri Deuteronomii (Cap. V, VI).

R\. Deo gratias.

In illis diebus: Vocavit Moyses omnem Israel, et [Col. 0164A] dixit ad eum: Audi, Israel, 77 caerimonias atque judicia, quae ego loquor in auribus vestris: hodie discite ea, et opere complete. Dominus Deus noster pepigit nobiscum foedus in Horeb. Non cum patribus nostris inivit pactum, sed nobiscum qui in praesentiarum sumus, facie ad faciem locutus est nobis in monte de medio ignis. Ego sequester, et medius fui inter Deum, et vos in tempore illo, ut annuntiarem vobis verba ejus: Timuistis enim ignem, et non ascendistis in montem, et ait Dominus Deus tuus, qui eduxit te de terra Aegypti, de domo servitutis. Non habebis deos alienos in conspectu meo. Non facies tibi sculptile, nec similitudinem hominum, qui in coelo sunt desuper, et quae in terra deorsum, et quae versantur in aquis sub terra. Non adorabis ea, neque [Col. 0164B] coles. Ego enim sum Dominus Deus tuus: Deus aemulator, reddens iniquitatem patrum super filios in tertiam et quartam generationem his qui oderunt me, et faciens misericordiam in multa millia diligentibus me, et custodientibus praecepta mea. Non usurpabis nomen Domini Dei tui frustra: quia non erit impunitus qui super vana nomen ejus admiserit. Honora patrem tuum et matrem, sicut praecepit tibi Dominus Deus tuus, ut longo vivas tempore, et bene sit tibi in terra, quam Dominus Deus tuus daturus est tibi. Non occides. Neque moechaberis. Furtum non facies. Nec loqueris contra proximum tuum falsum testimonium. Non concupisces uxorem proximi tui: non domum, non ancillam, non bovem, non asinum, et universa, quae illius sunt: Haec sunt [Col. 0164C] praecepta et caerimoniae atque judicia, quae mandavit Dominus Deus vester, ut docerem vos, et faciatis ea in terram ad quam transgredimini possidendam: ut timeas Dominum Deum tuum, et custodias omnia mandata et praecepta ejus, quae ego praecipio tibi, et filiis, ac nepotibus tuis, cunctis diebus vitae tuae, ut prolongentur dies tui. Audi Israel, et observa ut facias ea, et bene sit tibi, et multipliceris amplius, sicut pollicitus est Dominus Deus patrum tuorum dare tibi terram lacte et melle manantem. R\. Amen.


Lectio libri Ezechielis Prophetae (Cap. XVIII).

R\. Deo gratias.

Factus est sermo Domini ad me dicens: Quid est [Col. 0164D] quod inter vos parabolam vertitis in proverbium istud, dicentes: Patres comederunt uvam accerbam, et dentes filiorum obstupescent? Vivo ego, dicit Dominus, si fuerit vobis ultra parabola haec in proverbium in Israel. Ecce omnes animae, meae sunt: ut anima patris, ita et anima filii mea est: anima, quae peccaverit, ipsa morietur. Et vir si fuerit justus, et fecerit judicium et justitiam, in montibus non comederit, et oculos suos non levaverit ad idola domus Israel: et uxorem proximi sui non violaverit, et ad mulierem menstruatam non accesserit: Et hominem non contristaverit: pignus debitori reddiderit, per vim nihil rapuerit: panem suum esurienti dederit, et nudum operuerit vestimento: Ad usuram non commodaverit, et amplius [Col. 0165A] non acceperit: ab iniquitate averterit animam suam: judicium verum fecerit inter virum et virum: in praeceptis meis ambulaverit, et judicia mea custodierit, ut faciat veritatem: hic justus est, vita vivet et non morietur, ait Dominus Omnipotens. R\. Amen.


Sequentia Epistolae Pauli Apostoli ad Corinthios primae (Cap. VIII).

Fratres, cogito quod ego spiritum Dei habeo. De his autem, quae idolis sacrificantur, scimus quoniam omnes sapientiam habemus. Scientia inflat, charitas vero aedificat. Si quis se existimat scire aliquid, nondum cognovit quemadmodum oporteat eum scire. Si quis diligit Deum, hic cognitus est ab eo. De escis autem, quae idolis immolantur, scimus quia nihil [Col. 0165B] est idolum in mundo, et quod nullus Deus, nisi unus. Nam etsi sunt qui dicuntur dii, sive in coelo, sive in terra (siquidem sunt dii multi, et domini multi): Nobis autem unus Deus, Pater, ex quo omnia, et nos illuminat unus Dominus Jesus Christus, per quem omnia, et nos per ipsum. Sed non in omnibus est scientia. Quidam autem cum scientia usque nunc idoli, quasi idolothytum manducant: et conscientia ipsorum cum sit infirma, polluitur. Esca autem nos non commendat Deo. Neque enim si non manducaverimus, deficiemus: neque si manducaverimus, abundabimus. Videte autem ne forte haec licentia vestra offendiculum fiat infirmis. Si autem quis viderit eum, qui habet scientiam, in idolio recumbentem: nonne conscientia ejus cum [Col. 0165C] sit infirma, aedificatur ad manducandum idolothyta? Et peribit infirmus in tua scientia frater, per quem Christus mortuus est? Sic autem peccantes in 78 fratres, et percutientes conscientiam eorum infirmam, in Christo peccatis. Quapropter si esca scandalizat fratrem meum: non manducabo carnem in aeternum, ne fratrem scandalizem. Non sum liber? Non sum Apostolus? Nonne Christum Jesum Dominum nostrum vidi? Nonne opus meum vos estis in Domino? Et si aliis non sum Apostolus, sed tamen vobis sum: nam signaculum Apostolatus mei vos estis in Domino. R\. Amen.

Antiphona 1. Idola Gentium jam non erunt a facie timoris Domini, et a majestate virtutis ejus, quoniam [Col. 0165D] venit. Psalmus CXIII.

Oratio. Domine, qui sursum in coelestibus habitas. Require fol. 72.

Antiphona 2. Omnis terra adoret te, Deus, et psallat tibi: et psalmum dicat nomini tuo. Altissime. Psalmus LXV.

Oratio. Omnis terra adoret te, Domine; et tibi psallat vitae participio incorruptae: ut sicut sunt omnia tuo formata opificio, ita cuncta tuo pariter subdantur imperio. R\. Amen.

Per, etc.

Antiphona 3. Ego cognovi quod magnus est Dominus, et Deus noster prae omnibus diis. Psalmus CXXXIV.

R\. Sapientiam suam Deus revelavit populo suo, [Col. 0166A] Verbum ejus processit in fines terrae, clamate. P. Per civitates Juda ecce Salvator advenit in monte Sion. V\. Exultate in laetitia Jacob, et inite contra caput Gentium, personate, canite et dicite. P. Per civitates, etc. V\. Gloria, etc. P. Per civitates.

Preces. Clamamus ad te, Domine, tu miserere nobis. P. Et dona indulgentiam. V\. Rex altissime et perennis Domine, precem, quam effundimus, accipe. P. Et dona. V\. Aegros visita et captivos revoca, pupillos et viduas adjuva. P. Et dona. V\. Nos peccavimus et a te recessimus, tu Redemptor omnium salva nos. P. Et dona. V\. Poenitentibus miserere, Domine, et peccati maculas ablue. P. Et dona.

Oratio. Laudamus te, Domine, quia benignus, ac [Col. 0166B] suavis es: praesta itaque, ut dum in tua laudatione insistimus, vel a mundi nos illecebris advoces, vel perfectorum societati adglomeres.

Pater noster.



Ad Sextam.


Lectio libri Esaiae Prophetae (Cap. XIX).

R\. Deo gratias.

Ecce Dominus ascendet super nubem levem, et ingredietur Aegyptum, et movebuntur simulacra Aegypti a facie ejus, et cor Aegypti tabescet in medio ejus. Et concurrere faciam Aegyptios adversus Aegyptios: et pugnabit vir contra fratrem suum, et vir contra amicum suum, et civitas adversus civitatem, et regnum adversus regnum. Et disrumpetur [Col. 0166C] spiritus Aegypti in visceribus ejus, et consilium ejus praecipitabo: et interrogabunt simulacra sua, et divinos suos, et pythones et ariolos. Et tradam Aegyptum in manu dominorum crudelium, et rex fortis dominabitur eis, ait Dominus Omnipotens. R\. Amen.

Antiphona. 1. Laqueus contritus est, et nos liberati sumus. Psalmus CXXIII.

Oratio. Esto in nobis Domine Deus Israel: et malorum infestationem, ne deglutiamur, a nobis repelle: nocivamque iracundiam, ne obsorbeamur comprime: sicque in nobis torrens tuae voluptatis redundet, ut vitiorum torrentem anima nostra se sine discrimine pertransisse exultet: neque inimicorum [Col. 0166D] dentibus laniemur; sed ereptos nos de venantium laqueis gratulemur: et tu adjutor noster heredita nos in possessione aeterna; qui, cooperante Verbo tuo Sanctoque Spiritu, fecisti coelum et terram. R\. Amen.

Per misericordiam.

Antiphona 2. Converte Domine captivitatem nostram, sicut torrens in austro. Psalmus CXXV.

Oratio. Convertere Domine captivitatem nostram ab inlecebrosis inimici seductionibus redimendo: et reple consolatione indulgentiae, quos desolatos prospicis ob admissionem nequitiae: da nobis, quaesumus, contriti cordis humilitatem quaerere; et inquinamenta, quae nos polluunt, fluentis lachrymarum abluere: sic etiam confessionis remedia [Col. 0167A] seramus in lachrymis, ut indulgentiae fructus metamus in gaudiis. R\. Amen.

Per.

Antiphona 3. Beati omnes, qui timent Dominum, qui ambulant in viis ejus. Psalmus CXXVII.

R\. Miserere nobis, Domine. P. Miserere nobis. V\. Ad te levamus oculus nostros, qui habitas in coelis. P. Miserere nobis. V\. Gloria, et honor Patri, etc. P. Miserere nobis.

79 Preces. Clamemus omnes una voce. P. Domine miserere. V\. Amara nobis est vita nostra. P. Domine miserere. V\. Delicta dele, pacem concede. P. Domine miserere. V\. Inclina aurem tuam ad precem nostram. P. Domine miserere. V\. Parce delictis, et subveni de coelis. P. Domine miserere.

[Col. 0167B] Oratio. Deus, qui timentes te, beatos prophetali voce pronuntias; da in nobis tui timoris obsequia beneplacita; ut ex hoc in viis tuis ambulare nos facias: sitque, te gubernante, labor noster tuis oculis placitus; cujus fructus tempore remunerationis efficiatur suavissimus: ac sic labor ipse de charitate studeatur, ut apud te fruges ejus in beatitudine recondeantur.

Pater noster. Et ne nos, etc.



Ad Nonam.


Proverbiorum Salomonis (Cap. XXI).

R\. Deo gratias.

Fili, qui custodit os suum, et linguam suam, custodit ab angustiis animam suam. Superbus et arrogans [Col. 0167C] vocatur indoctus, qui in ira operatur superbiam. Desidia occidit pigrum: noluerunt enim quicquam manus ejus operari: tota die concupiscit et desiderat: qui autem justus est, tribuet, et non cessabit. Hostiae impiorum abominabiles, quia offeruntur ex scelere. Testis mendax peribit: vir obediens loquitur victoriam. Vir impius procaciter obfirmat vultum suum: qui autem rectus est, corrigit viam suam. Non est sapientia, neque prudentia, non est consilium contra Dominum. Equus paratus ad diem belli: Dominus autem salutem tribuit. R\. Amen.


Lectio libri Deuteronomii (Cap. VI).

R\. Deo gratias.

In illis diebus: Locutus est Moyses ad omnem coetum filiorum Israel, et dixit ad eos: Audi Israel, [Col. 0167D] Dominus Deus vester, Deus unus est. Diliges Dominum Deum tuum ex toto corde tuo, et ex tota fortitudine tua. Eruntque verba haec, quae ego praecipio tibi hodie, in corde tuo: et narrabis ea filiis tuis, et meditaberis sedens in domo tua, et ambulans in itinere, dormiens atque consurgens. Et ligabis ea quasi signum in manu tua, eruntque et movebuntur inter oculos tuos, scribesque ea in limine et ostiis domus tuae. Cumque introduxerit te Dominus Deus tuus in terram, pro qua juravit patribus tuis, Abraham, Isaac, et Jacob: et dederit tibi civitates magnas et optimas, quas non aedificasti, domos plenas cunctarum opum, quas non extruxisti, cisternas, quas non fodisti, vineta et oliveta, quae non plantasti, et comederis, et saturatus fueris: cave diligenter, [Col. 0168A] ne obliviscaris Dominum, qui eduxit te de terra Aegypti, et de domo servitutis. Dominum Deum tuum timebis, et ipsi servies, ac per nomen illius jurabis. Non ibitis post deos alienos cunctarum gentium, quae in circuitu vestro sunt: quoniam Deus aemulator, Dominus Deus in medio tui: nequando irascatur furor Domini Dei tui contra te, et auferat te desuper faciem terrae. Non tentabis Dominum Deum tuum, sicut tentasti in loco tentationis. Custodi praecepta Domini Dei tui, ac testimonia et caerimonias, quas praecepit tibi: et fac quod placitum est et bonum in conspectu Domini, ut bene sit tibi: et ingressus possideas terram, quam Dominus Deus tuus daturus est tibi. R\. Amen.


Lectio libri Esaiae Prophetae (Cap. XLIX).

[Col. 0168B] R\. Deo gratias.

Haec dicit Dominus: Leva in circuitu oculos tuos, et vide, omnes isti congregati sunt, venerunt tibi: vivo ego, dicit Dominus, quia omnibus his velut ornamento vestieris. Haec dicit Dominus: Ecce ego levo ad gentes manum meam, et ad populos exaltabo signum meum. Et afferent filios tuos in ulnis, et filias tuas super humeros portabunt. Et erunt reges nutritii tui, et reginae nutrices tuae: vultu in terram dimisso adorabunt te, et pulverem pedum tuorum lingent. Et scies quia ego Dominus, super quo non confundentur qui expectant eum. Numquid tolletur a forti praeda? Aut quod captum fuerit a robusto, salvum esse poterit? Quia haec dicit Dominus: Equidem, [Col. 0168C] et captivitas a forti tolletur: et quod ablatum fuerit a robusto, salvabitur. Eos vero, qui judicaverunt te, ego judicabo, et filios tuos ego salvabo. Et cibabo hostes tuos carnalibus suis: et quasi musto, sanguine suo inebriabuntur: et sciet omnis caro, quia ego Deus salvans te, et Redemptor tuus sanctus Israel. R\. Amen.


Sequentia Epistolae Pauli Apostoli ad Ephesios (Cap. IV).

R\. Deo gratias.

Fratres, hoc dico, et testificor in Domino, ut non jam ambuletis, sicut Gentes ambulabant in vanitate sensus sui, tenebris obscuratum habentes intellectum, alienati a vita Dei, per ignorantiam quae est in illis, propter caecitatem cordis ipsorum, 80 qui desperantes, [Col. 0168D] semetipsos tradiderunt impudicitiae, in operationem immunditiae omnis, in avaritiam. Vos autem ita non didicistis Christum, si tamen illum audistis, et in ipso edocti estis, sicut est veritas in Jesu: deponere vos secundum pristinam conversationem veterem hominem; qui corrumpitur secundum desideria erroris. Renovamini spiritu mentis vestrae, et induite novum hominem, qui secundum Deum creatus est in justitia, et sanctitate veritatis. R\. Amen.

Antiphona 1. Deus autem noster in coelo et sursum in coelo, et in terra, omnia quaecumque voluit, fecit. Psalmus CXXXIV.

Oratio. Laudamus te, Domine, quia benignus et magnus es: cujus magnitudinem et bonitatem et [Col. 0169A] mirabilia testantur, et opera: magnus es igitur, Domine, te ex nihilo tam stupenda tamque multiplicia creare; benignus autem, dum pereuntem mundum Christi tui sanguine reparas: magnus, dum ex mortuis cadavera suscitas; benignus, cum excitatis vitam interminabilem donas: Tribue omnipotens Deus nobis supplicibus tuis et tantae magnitudinis intelligere potestatem, et benignitatis tuae suscipere pacem. R\. Amen.

Per misericordiam tuam, Deus noster, etc.

Dominus sit semper vobiscum. R\. Et cum spiritu.

Antiphona 2. Deus, quis similis tibi? ne taceas, neque sileas, Deus. Psalmus LXXXII.

Oratio. Deus, quis similis tibi tam in bonitate quam [Col. 0169B] in virtute? qui sanctos tuos et bonitate erudis, et virtute defendis: qui inimicorum ora frementia comprimis, et tuorum obsecrationes agnoscis: da nobis de tua bonitate confidentibus operum bonorum particulam, quae nos ab inimici consilio tutos efficiat, et mundatos a crimine tibi placere ostendat: et tu nos perducas ad gloriam aeternam, qui solus es Altissimus super omnem terram. R\. Amen.

Per misericordiam tuam, Deus noster, etc.

Dominus sit semper vobiscum. R\. Et cum, etc.

Antiphona 3. Surge, Deus, judica terram: quoniam tu dominaris omnibus Gentibus. Psalmus LXXXI.

Preces. Ad te clamamus, Domine, precamur. P. Ut exaudias. V\. Christe Redemptor omnium exaudi preces supplicum. P. Ut exaudias. V\. Concede nobis [Col. 0169C] donum gratiae, et fructum poenitentiae. P. Ut exaudias. V\. Remove a nobis gladium, famem, et pestilentiam. P. Ut exaudias. V\. Solve delicti piaculum, et dona indulgentiam. P. Ut exaudias.

Capitula. Exurge, Deus, qui judicas terram: et brachio fortitudinis rege, quos trophaeo Crucis dignatus es comparare: ac pro quibus fusio sacri sanguinis extat redemptio, ab his tibi deferatur votiva confessio: et qui passionem redemptionis nostrae credimus, gloriosam resurrectionem fatemur, atque ascensum ad aethera praedicamus, reditumque tuum terribili recursu timemus; ad vocem tubae cum praeconaverit, gaudentes in adventum tuum properemus: Et tu, clementissime Domine, quos conspicis ita solemnia colere, hos de gehennae ardoribus erue; et [Col. 0169D] gloriosae resurrectionis fieri praesta consortes.

Pater noster.



Ad Vesperum.

Lauda. Sol agnovit occasum suum. Posuisti tenebras, et facta est nox.

Antiphona. Disrumpe, Domine Deus, vincula peccatorum: ut sacrificemus tibi hostiam laudis. Psalmus CXV.

Lauda. Tu mandasti mandata tua custodire nimis. V\. Utinam dirigantur viae meae, ad custodiendas justificationes tuas.

Hymnus. Benignitatis fons Deus. Supplicatio. Oremus Redemptorem. Capitula. Dilectissimi fratres. Benedictio. Christus Dominus. Lauda. Alleluia. Laetabitur. [Col. 0170A] fol. 69 et 70. Oratio. Ne projicias nos. Quaere infra in Matutinis sequentibus.


De jejunio Epiphaniae.

Omnes jejunemus ad exorandum Dominum nostrum Jesum Christum pro peccatis nostris, ac pace impetranda; vel ad sacras lectiones audiendas Ecclesiam Domini frequentemus.



TERTIO DIE QUOD EST VIGILIA EPIPHANIAE DOMINI.



Ad Matutinum.

Antiphona. Tu autem Domine susceptor meus es, gloria mea, et exaltans caput meum. Psalmus III.

Oratio. Quamvis, Domine. Require fol. 68.

Antiphona. 1. Bene nuntiate de die in diem salutare ejus. Psalmus XCXV.

[Col. 0170B] Oratio. Cantet tibi novum canticum numerositas redemptorum: nova fecisti miracula: novum lumen ortum ex Virgine, quod tamen Deitati non erat novum, sed novum est insolito monstrato miraculo, novum regenerationis 81 mysterium; in quo totum innovas mundum: nova genera virtutum in curatione aegrorum: novum humilitatis ac patientiae modum in superbia persequentium: novum stupendumque genus virtutis in gloria resurgentis: nova humanis visibus tuae ostenditur majestatis potestas; cum verum hominem ad coelorum sublimitatem deportas: Concede pro quibus tam nova miracula gloriosus opifex indidisti, hos et vestigiorum tuorum sequaces, et gloriae facias coheredes; atque melodiam carminis, [Col. 0170C] nec non inter Sanctorum fragores, et nostras voces admisceas prestrepentes. R\. Amen.

Per misericordiam tuam.

Antiphona 2. Dominus in Sion magnus: et excelsus super omnes populos. Psalmus XCVIII.

Oratio. Redemptor noster, Domine, qui super omnem altitudinem excelsus, et in Sion agnosceris magnus; credulitatem Ecclesiae tuae in te amplians perfice; et populos in ejus sinceritate fac coalescere: ut nomen tuum, quod magnum est, confitentes; ac regiae gloriae honorem tibi, fidei servitute offerentes; tu nos miseratus de excelso prospice: et ab hac humilitate terrarum in mansionibus commuta coelorum. R\. Amen.

Per misericordiam tuam, Deus noster, etc.

[Col. 0170D] Antiphona 3. Dominus memor fuit nostri: et benedixit nobis. Psalmus CXIII.

Oratio. Domine, qui sursum. Require fol. 72.

R\. Hierusalem civitas sancta ultra non eget sole: quia claritas Dei illuminat eam. P. Splendor ejus agnus est. V\. Turres Hierusalem auro aedificabuntur, et propugnacula ejus auro mundo. P. Splendor. V\. Gloria, et honor Patri, etc. P. Splendor.


In Laudibus.

Antiphona. Ne projicias nos, Domine, a facie tua: et spiritum sanctum tuum ne auferas a nobis. Psalmus L.

Oratio. Ne projicias nos, Domine, a facie tua; neque auferas misericordiam tuam a nobis: ut quos [Col. 0171A] reatus facinorum tenet obnoxios, miserationis tuae clementia faciat absolutos. R\. Amen.

Per misericordiam tuam, Deus noster, etc.

Ad Canticum. Antiphona. Splendor lucis illuminat eam, et lucerna ejus agnus est.


Canticum Tobiae (Cap. XIII).

Luce clara fulgebis in omnibus finibus terrae: * Nationes multae de longinquo venient tibi, et habitatores a novissimis partibus terrae ad nomen Domini Dei:

Ut munera sua in manibus habentes, regi coelorum offerunt cum laetitia. * Et nomen Domini magnum erit in omnibus saeculis saeculorum.

Maledicti omnes qui spernunt te, * et omnes qui blasphemant te:

[Col. 0171B] Maledicti omnes qui oderunt te, * omnes qui dixerunt in te verbum durum:

Maledicti omnes qui deponunt te, et omnes qui destruunt muros tuos, * et omnes qui subvertunt turres tuas, et omnes qui succendunt habitationes tuas:

Et benedicti erunt in te * omnes qui aedificant te, in aeternum.

Tunc gaude et laetare cum filiis justorum, * quia omnes colligentur, et benedicent Dominum in aeternum.

Felices qui diligunt te, * felices qui gaudent in pace tua.

Et felices omnes homines qui contristabuntur in omnibus flagellis tuis, * quoniam gaudebunt, et videbunt [Col. 0171C] omne gaudium tuum in saecula.

Anima mea benedicet Dominum regem magnum, * quia liberavit Hierusalem,

Et aedificabitur iterum domus ejus, * in omnibus saeculis saeculorum confitebitur nomini regis coelorum.

Ostia Hierusalem smaragdo et sapphiro fabricabuntur: * et lapides pretiosi omnes muri tui,

Turres Hierusalem auro aedificabuntur, * et propugnacula ejus auro mundo.

Plateae Hierusalem canticum laetitiae dicunt, * et omnis vicus ejus, Alleluia.

Benedictus Dominus, qui exaltat te, et benedictus in omnibus saeculis saeculorum: * quoniam in te benedicetur omne sanctum in aeternum.

[Col. 0171D] Matutinarium. Antiphona. Emitte lucem tuam, Domine, et veritatem tuam. V\. Ipsa me deduxerunt, et perduxerunt in monte sancto tuo. Gloria, et honor Patri, etc.

Lauda. Omnis spiritus laudet Dominum. Psalmus CXLVIII.


Lectio libri Esaiae Prophetae (Cap. XLVIII).

R\. Deo gratias.

Haec dicit Dominus: Audite me haec, domus Jacob, qui vocamini nonime Israel, et de aquis Juda existis, qui juratis in nomine Domini Israel, recordamini non in veritate, neque in justitia. De civitate enim sancta vocati sunt, et super Deum Israel constabiliti sunt: Dominus exercituum nomen ejus. [Col. 0172A] Priora ex tunc adnuntiavi, et ex ore meo 82 exierunt, et audita feci ea: repente operatus sum, et venerunt. Scio enim quia durus es tu, et nervus ferreus cervix tua, et frons tua aerea. Praedixi tibi ex tunc: et antequam venirent indicavi tibi, ne forte diceres: Idola mea fecerunt haec, et sculptilia mea, et conflatilia mandaverunt ista. Quae audistis, vide omnia: vos autem non adnuntiastis. Audita feci tibi nova ex tunc, et conservata quae nescis: nunc creata sunt, et non ex tunc: et ante diem, et non vidisti ea, ne forte dicas: Ecce cognovi ea. Neque audisti, neque cognovisti, neque ex tunc aperta est auris tua: scio enim quia praevaricans praevaricabis, et transgressorem ex ventre vocavi te. Propter nomen meum longe faciam furorem meum: et laude mea infrenabo [Col. 0172B] te, ne intereas. Ecce excoquam te, sed non quasi argentum, elegi te in camino paupertatis. Propter me faciam, ut non blasphemer: et gloriam meam alteri non dabo. R\. Amen.

Hymnus. Benignitatis fons. Supplicatio. Oremus Redemptorem mundi. Capitula. Dilectissimi fratres, qui omnia. Lauda. Alleluia. Laetabitur deserta. Benedictio. Christus Dominus, qui cum Patre. Require fol. 69 et 70.



Ad Tertiam.


Proverbiorum Salomonis (Cap. XV).

R\. Deo gratias.

Fili, Labia sapientium disseminabunt scientiam: cor stultorum dissimile erit. Victimae impiorum abominabiles Domino: vota justorum placabilia. Abominatio [Col. 0172C] est Domino via impii: qui sequitur justitiam, diligitur ab eo. Doctrina mala deserenti viam vitae: qui increpationes odit, morietur. Infernus, et perditio coram Domino: quanto magis corda filiorum hominum? Non amat pestilens eum, qui se corripit: nec ad sapientes graditur. Cor sapientis exhilarat faciem: in moerore animi dejicitur spiritus. Cor sapientis quaerit doctrinam: et os stultorum pascitur imperitia. Omnes dies pauperis, mali: secura mens quasi juge convivium. Melius est parum cum timore Domini, quam thesauri magni, et insatiabiles. Melius est vocare ad olera cum charitate, quam ad vitulum saginatum cum odio. Vir iracundus provocat rixas: qui patiens est mitigat excitatas. Iter impiorum quasi sepes spinarum: via justorum [Col. 0172D] absque offendiculo. R\. Amen.


Lectio libri Deuteronomii (Cap. VII, VIII).

R\. Deo gratias.

In diebus illis: Locutus est Moyses filiis Israel dicens: Audi Israel, Dominus Deus tuus in medio tui est, Deus magnus et terribilis: ipse consumet nationes has in conspectu tuo paulatim atque per partes. Non poteris delere eos pariter: ne forte multiplicentur contra te bestiae terrae. Dabitque eos Dominus Deus tuus in conspectu tuo: et interficiet illos donec penitus delebis eos. Tradet reges eorum in manus tuas, et disperdas memoriam eorum sub coelo: nullus poterit resistere tibi, donec conteras eos. Sculptilia eorum igne combures: non concupisces [Col. 0173A] argentum et aurum, de quibus facta sunt, neque adsumas de his tibi quicquam, ne forte offendas, propterea qui abominatio est Domini Dei tui. Ne inferas quippiam ex idolo in domum tuam, ne fias anathema, sicut et illud est. Quasi spurcitiam detestaberis, et velut inquinamentum ac sordes abominationis habebis, quia anathema est.

Omne mandatum, quod praecipio tibi hodie, cave diligenter ut facias: ut possitis vivere, et multiplicemini, ingressique possideatis terram, pro qua juravit Dominus patribus tuis. Et recordaberis cuncti itineris, per quod adduxit te Dominus Deus tuus quadraginta annis per desertum, ut affligeret te, atque tentaret, et nota fierent quae in tuo animo versabantur, utrum custodires mandata illius, an non. [Col. 0173B] Afflixit te penuria: dedit tibi cibum Manna, quod ignorabas tu et patres tui: ut ostenderet tibi quod non in solo pane vivet homo, sed in omni verbo quod egredietur ex ore Dei. R\. Amen.


Lectio libri Esaiae Prophetae (Cap. XXX).

R\. Deo gratias.

Expectat Dominus ut misereatur vestri: et ideo exaltabitur parcens vobis: quia Deus judicii Dominus: beati omnes, qui expectant eum. Populus enim Sion habitabit in Hierusalem: plorans nequaquam plorabis, miserans miserebitur tui: ad vocem clamoris tui statim ut audierit, respondebit tibi. Et dabit tibi Dominus panem arctum, et aquam brevem: et non faciet avolare a te ultra doctorem tuum: et erunt oculi tui videntes praeceptorem tuum. Et aures [Col. 0173C] tuae audient verbum post tergum monentis: Haec via, ambulate in ea: neque ad dexteram, neque declinetis ad sinistram. Et contaminabis laminas sculptilium argenti tui, et vestimentum conflatilis auri tui, et disperges ea sicut immunditiam menstruatae. Egredere, dices ei: Et dabitur pluvia semini tuo, ubicumque seminaveris in terra: et panis frugum terrae erit uberrimus, et pinguis: pascentur in possessione tua in die illa agnus 83 spatiose: et tauri tui, et pulli asinorum, qui operantur terram, commistum migma comedent, sicut in area ut ventilatum est. Et erunt super omnem montem excelsum, et super omnem collem elevatum rivi currentium aquarum, in die interfectionis multorum cum ceciderit turris. Et erit lux lunae sicut lux solis, et lux [Col. 0173D] solis erit septempliciter sicut lux septem dierum, in die qua alligaverit Dominus vulnus populi sui, et percussuram plagae ejus sanaverit. R\. Amen.


Sequentia Epistolae Pauli Apostoli ad Ephesios (Cap. V).

R\. Deo gratias.

Fratres, Estote imitatores Dei, sicut filii charissimi: et ambulate in dilectione, sicut et Christus dilexit nos, et tradidit semetipsum pro nobis oblationem, et hostiam Deo in odorem suavitatis. Fornicatio autem, et omnis immunditia, aut avaritia nec nominetur inter vos, sicut decet sanctos: aut turpitudo, aut stultiloquium, aut scurrilitas, quae ad rem non pertinet; sed magis gratiarum actio. Hoc [Col. 0174A] enim scitote intelligentes: quod omnis fornicator, aut impudicus, aut immundus, aut avarus, quod est idolorum servitus, non habet hereditatem in regno Christi, et Dei. Nemo vos seducat inanibus verbis: propter hoc enim venit ira Dei in filios diffidentiae. Nolite ergo effici participes eorum. Eratis autem aliquando tenebrae: nunc autem lux in Domino. Ut filii lucis ambulate: fructus enim lucis est in omni bonitate, et justitia, et veritate: probantes quid sit beneplacitum Domino: et nolite communicare operibus infructuosis tenebrarum, magis autem et redarguite. Quae enim inocculto fiunt ab ipsis, turpe est dicere. Omnia autem, quae arguuuntur, a lumine manifestantur: omne autem, quod manifestatur, lumen est. Propter quod dicit: Surge qui dormis, [Col. 0174B] exurge a mortuis, et illuminabit te Christus. R\. Amen.

Antiphona 1. Magnus Dominus noster: et terribilis super omnes deos. Quia omnes dii Gentium daemonia: Dominus autem coelos fecit. Psalmus XCXV.

Oratio. Domine, qui es supra omnes gentes excelsus, et in coelestibus habitas gloriosus; humilitatem nostram ab excelso intende placatus; ac sicut Ecclesia tua, quae erat sterilitatis vitio impedita, nunc est, in te credens, virtutum meritis plena, et filiis numerosa; ita mens nostra, ab sterilitate operum infecunda, te tribuente possit et semen verbi suscipere, et copiosis fructibus redundare: nomenque tuum, a solis ortu usque ad occasum praeclarum, cordis ambiat unanimitate diligere, et fidei [Col. 0174C] assentione laudare. R\. Amen.

Per misericordiam tuam.

Antiphona 2. Servite Domino Deo vestro: et nolite adorare deos alienos; quia Dominus sanctus est. Exultate Deo adjutori nostro: jubilate Deo Jacob. Psalmus LXXX.

Oratio. Tibi adjutori nostro Domino exultatione fidei. Require fol. 72.

Antiphona 3. In toto corde vestro convertimini ad Deum, et auferte deos alienos de medio vestri, et servite Domino soli, et liberabit vos de manu inimicorum vestrorum. Audite haec omnes Gentes: auribus percipite, qui habitatis orbem. Psalmus XLVIII.

R\. Apparuit claritas Dei in nube P. Sicut in temporibus Moysi. Et manifestabitur quemadmodum [Col. 0174D] Salomon deprecatus orabat. V\. Manifestatus est Dominus, quoniam habitavit in excelso: implevit Sion judicio, et justitia: et erit fides in temporibus suis. P. Sicut in temporibus. V\. Gloria, et honor, etc. P. Sicut.

Preces. Clamamus ad te, Deus, exaudi nos. P. Et a flagello irae tuae libera. V\. Contritos fove, et humiliatos tuere, elisos erige, deprecantibus miserere. P. Et a flagello. V\. Deus excelse, clamorem nostrum attende, peccata dimitte, et pluviam cito largire. P. Et a flagello. V\. Exaudi flentes, et consolare lugentes: gaudium captivis, et patriam redde peregrinis. P. Et a flagello.

Supplicatio. Oremus Auctorem lucis Dominum nostrum [Col. 0175A] Jesum Christum, cum omni supplicatione rogemus; ut nos claritate sua propitius inlustrare dignetur. R\. Praesta, aeterne omnipotens Deus.

Capitula. Aperiat, quaesumus, Domine os nostrum sapientia; et corde meditemur, et lingua loquamur prudentiam: et ne jumentis insipientibus comparemur, disciplinis divinae legis erudiamur: ut te solummodo [Col. 0176A] intelligentia nostra adsequens ambiat, quem aeterno in gaudio cum Sanctis omnibus laudans, praemia sempiterna suscipiat.

Pater noster, etc,

Ad Sextam, omnia dicantur ut in Sexta, quae dicitur per totum annum. Ad Nonam, dicantur ut in secundo die praeterito jejuniorum.



85 IN FESTO APPARITIONIS DOMINI.
[Col. 0175]


Ad Vesperos.
[Col. 0175A]

Lauda. Qui fecit solem P. In splendorem diei: lunam, et stellas in luminare noctis. V\. Qui turbat mare, et resonat fluctus ejus, Dominus omnipotens [Col. 0175B] nomen est ei. P. In splendorem diei.

Oratio. Domine, apud quem est fons vitae, et in cujus lumine aspicimus lumen; enutri in nos tuae scientiae splendorem: ut sitientibus nobis vitalem impartias potum; et caligantium animarum superno lumine restituas intellectum. R\. Amen.

Per misericordiam tuam.

Sono. Ante solem permanet nomen ejus, et ante lunam sedes ejus: et benedicentur in eo omnes tribus terrae. Alleluia. V\. Orietur in diebus ejus justitia, et abundantia pacis: donec extollatur luna. Et dominabitur a mari usque ad mare; et a fluminibus usque ad fines terrae. Coram illo Aethiopes procident. Alleluia. Dominus sit semper. R\. Et cum.

[Col. 0175C] Antiphona. Rex magnus apparuit in Israel, et venerunt reges terrae, P. Adorare eum: et obtulerunt ei munera aurum, thus, et myrrham. V\. Quoniam ecce reges terrae congregati sunt, et convenerunt in unum. P. Adorare eum: et obtulerunt. V\. Gloria, et honor Patri, etc. P. Adorare eum: et obtulerunt.

Oratio. Domine Jesu Christe, qui Magorum munera, in mysterio oblata, Deum te, regemque, hominemque declarant: ut primitias Gentium in his acceptares, plenitudinem Gentium in salutare perficiens; adesto nobis per ea, quae in te divisa, inconfusa constare veraciter credimus: dum pro nobis et ut homo innocens pateris, et ut rex potens vincis, et ut Deus omnipotens incorruptibilis permanes; [Col. 0175D] cujus utique et Passioni myrrha, et Regno aurum, et Deitati debetur incensum. R\. Amen.

Per misericordiam.

Antiphona. Germinaverunt campi eremi germen floris Israel; P. Quia venit rex Dominus cum laetitia in lumine majestatis suae: ut adorent eum. V\. Laetentur coeli, et uxultet terra, commoveatur mare, et plenitudo ejus. P. Quia venit rex. V\. Gloria, et honor, etc. P. Quia. Dominus sit semper. R\. Et cum.

Lauda. Adorent eum omnes Angeli ejus, Alleluia: P. Audivit, et laetata est Sion. Alleluia, alleluia. V\. Dominus regnavit, exultet terra: laetentur insulae multae. P. Audivit, et laetata est. V\. Gloria, et honor Patri, et Filio, etc. P. Audivit, et laetata est.


Hymnus.
[Col. 0176A]

   Inluminans Altissimum
Micantium astrorum globum.
Pax, vita, lumen, veritas.
[Col. 0176B] Jesu, fave precantibus:

   Sed mystico baptismate
Fluenta Jordanis, retro
Conversa quodam tempore,
Praesenti sacravit die.

   Seu stella partum Virginis
Coelo micans signaverit.
Et hic adoratus die,
Praesepe Magos duxerit.

   Vel hydriis plenis aquae
Vini saporem infuderit,
Hausit minister conscius,
Quod ipse non impleverat.

   Aquas colorari videns
Inebriari flumina
[Col. 0176C] Mutata elementa stupent
Transire usus alteros:

   Sic quinque millibus viris
Dum quinque panes dividunt,
Edentium sub dentibus
In ore crescebat cibus

   Multiplicabatur magis
Dispendio panis suo,
Qui haec videns mirabatur
Juges meatus fontium.

   Inter manus frangentium
Panis rigatur profluus,
Intacta, quae non fregerant
Fragmentis subrepunt viri.
   [Col. 0176D] Memento salutis auctor, etc.

Gloria tibi Domine, etc.

Supplicatio. Oremus Auctorem lucis Dominum nostrum Jesum Christum, cum omni supplicatione rogemus: ut nos lumine claritatis suae propitius illuminare et illustrare 86 dignetur. R\. Praesta aeterne omnipotens Deus.

Kyrie, eleison. R\. Christe, eleison. Kyrie, e'eison.

Capitula. Alpha et Omega initium et finis, Deus et homo, infinitus et praefinitus: in quo et principium Deitas, et ultimum sentitur Humanitas: excedens omnia; vivificans cuncta, et continens universa; miserere nobis, quia dignatus es nasci pro nobis dum in te permanes, et nobis appares: dum in te subsstis, et nobis subvenis: dum nusquam a Patre potentialiter [Col. 0177A] dees, et ad salvandos miseros clementialiter ades: dum coelestia reples, et terrena non deseris; perfice in nobis, quaesumus, beneficia piissimi Redemptoris, dum conservas gloriam inaestimabilis Conditoris: ut pietate, qua redemptor adsistis, indultor quoque criminum sentiaris.

Pater noster. Liberati a malo. fol. 2.

Humiliate vos benedictioni.

Dominus sit semper. R\. Et cum.

Benedictio. Benedicat vobis Alpha et Omega cognominatus Omnipotentis Dei Patris Unigenitus Filius. R\. Amen. Qui est initium et finis: ipse nos secum victuros attollat temporibus infinitis; R\. Amen. Atque, ereptos a malis, ita illustret lumine claritatis, ut vos et gloriae praemiis, et donis ditet aeternitatis. R\. [Col. 0177B] Amen. Per misericordiam ipsius.

Lauda. Misit me sanare contribulatos corde, Alleluia; P. Praedicare captivis redemptionem, et caecis reddere lumen. Alleluia, alleluia. V\. Redemptionem misit Dominus populo suo: mandavit in aeternum testamentum suum. P. Praedicare captivis. V\. Gloria, et honor patri, etc. P. Praedicare captivis.

Oratio. Domine Deus, qui adventum Unigeniti Filii tui Johannem puerum praecurrere voluisti; ut missus a te viam Christo incredulorum cordibus praepararet, sanando contribulatos corde, et caecis restituendo luminis claritatem: suffragio ejus et caecitatem cordis illumina, et tribulationes cordium nostrorum in aeternum gaudium muta; ut qui nativitatem Unigeniti Filii tui gaudio christiano attollimur, in adventu [Col. 0177C] judiicii ejus nullis poenarum vinculis contristemur. R\. Amen.

Per misericordiam tuam.

Dicat Presbyter. Dominus sit semper vobiscum. R\. Et cum. In nomine Domini.



Ad Matutinum.

Antiphona. Domini est salus: et super populum tuum benedictio tua. Psalmus III.

Oratio. Tu es, Domine, salus. Quaere fol. 46.

Antiphona 1. Hierusalem in te apparebit Dominus; P. Et honor ejus super te videbitur. Et ibunt reges in lumine tuo, et Gentes in splendore tuo ambulabunt. V\. Et permanebit cum sole, et ante lunam, in generatione et in saeculum saeculi. P. Et honor [Col. 0177D] ejus. V\. Gloria, et honor, etc. P. Et honor ejus.

Oratio. Fac nos, Domine, beatae illius Hierusalem visione laetari, et in gremio ejus perpetua jocunditate attolli, in qua tu lux aeterna, radiare promittis, et cujus honor esse polliceris: Largire ergo nobis, ejus desiderio carnalibus exui nugis et vestiri virtutibus copiosis: ut eam, cui tu apparendo factus es indeficiens lumen, nos amplectamur semper meritis genitricem. R\. Amen.

Per misericordiam tuam.

Antiphona 2. Gloriosus est aspectus ejus, et inter filios hominum forma ejus. P. Ante eum continuerunt reges os suum. Quibus non est nuntiatum de eo, adoraverunt eum. V\. Coram illo procident [Col. 0178A] Aethiopes: et inimici ejus terram lingent. P. Ante eum continuerunt. V\. Gloria, et honor Patri, etc. P. Ante eum.

Oratio. Deus, Dei Filius, cujus inter homines et forma et aspectus est gloriosus, glorificandos nos tibi adsume, et in partis dexterae coronandos conlocatione statue, ut qui ora nostra in tuis laudibus aperimus, carnis sensibus non gravemur: et qui gloriosi aspectus tui solamen exquirimus, visionis tuae consolatione omnimoda potiamur. R\. Amen.

Per misericordiam tuam.

Antiphona 3. In diebus Herodis regis ecce Magi ab Oriente venerunt Hierosolymam, P. Dicentes: Ubi est, qui natus est Rex Judaeorum? vidimus enim stellam ejus in Oriente, et venimus adorare eum. [Col. 0178B] V\. Quoniam ecce reges terrae congregati sunt, et convenerunt in unum. P. Dicentes: Ubi est. V\. Gloria, et honor Patri, etc. P. Dicentes: Ubi est.

Oratio. Rex omnium saeculorum, Christe Deus altissime, qui in diebus Herodis regis de Virgine natus, Magis, quaerentibus te, novo es in sidere declaratus: appareat in nobis virtutis tuae praesidium ad depellendas omnes pernicies tenebrarum, quo sic Majestatis tuae 87 sidus in nobis resplendeat, ut ad te quaerendum nulli se nobis errorum obices interponant, quo et ad te videndum curramus alacriter, et te viso jocundemur instanter. R\. Amen.

Per misericordiam tuam.

R\. Hierusalem ecce apparuit in te rex regum, et [Col. 0178C] commovebuntur insulae de locis suis. Omnes principes Gentium descendent de thronis suis, et afferent diadema de capite suo. P. Et offerent ei de lapidibus pretiosis aurum, thus, et myrrham. V\. Ecce reges terrae congregati sunt, et convenerunt in unum, P. Et offerent. V\. Reges Tharsis, et insulae munera offerent: reges Arabum et Saba dona Deo adducent. P. Aurum. V\. Gloria, et honor Patri, etc. P. Hierusalem.

Oratio. Deus, Dei Filius, Patris ineffabilis virtus, qui novo sidere in Gentibus rex regum ostenderis magnus, et in civitate illa beata appares gloriosus: quem insulae tremunt: cui principes et nationes Gentium obsequuntur, dum tibi omnia regna cedunt, tibi regum diademata substernuntur; dignare jam [Col. 0178D] gratia, nostris te ostendere sensibus pium, et in conversationibus manifestum: ut primitias spiritus habentes, ea tibi semper per munera dedicemus, per quae introire beatam illam Hierusalem placitis cordibus mereamur, ut tibi mundissimum aurum nostrorum operum deferentes, regni tui mereamur esse, participes. R\. Amen.

Per misericordiam tuam.

Antiphona. Reges Tharsis, et insulae munera offerunt: reges Arabum et Saba dona adducent. P. Et adorabunt in conspectu ejus omnes reges terrae: omnes Gentes serviunt illi: Quoniam ipse liberavit egenum a potente; et pauperem, cui non erat adjutor. V\. Ex usuris et iniquitate liberavit animas [Col. 0179A] eorum, et praeclarum nomen eorum coram illo. P. Et adorabunt. R\. Gloria, etc. P. Et adorabunt.

Oratio. Domine Jesu Christe, cui reges et insulae munera offerunt; qui invicta virtute liberare venisti pauperem a potente; et ex hostis antiqui potentia fragile humanum genus eripere miseratione superna: cum nos a te prolongati, tuarumque miserationum inopes facti; illius iniquitati, subditi, vinculisque peccaminum teneremur addicti: Sic tua nos jam pietas et ab ejus saevitia eruat, et restitutos tibi, tecum permansuros commendet: ut qui nos te miserante redemptos fatemur; remuneraturi te donante postmodum gloriemur. R\. Amen.

Per misericordiam.

Antiphona. Domine, qui te nutriunt, reges erunt [Col. 0179B] et reginae nutrices tuae. P. Vultu in terra inclinato adorabunt te, et pulverem pedum tuorum lingent, et cognosceris Dominus, in quo non confundentur omnes, qui te expectant. V\. Natio, et progenies collaudabunt opera tua, et potentiam tuam pronuntiabunt. P. Vultu in terra. V\. Gloria, et honor Patri, etc. P. Vultu in terra.

Oratio. Domine, quem inclinato in terram plebes vultu adorant, dum tuo subjiciuntur imperio universa; largire indefessam populis Christianis laetitiam, et hodiernae Apparitionis tuae gaudia protende in Gentibus dedicanda; nobis quoque ita esto semper placabilis, ut propitius in judicio sentiaris, quo vitae nostrae ex vultu tuo tam indesinens solamen existat, ut a te nostrorum nullus depereat, qui te unum et [Col. 0179C] verum Deum expectat. R\. Amen.

Per misericordiam tuam.

Antiphona. Interrogabat Magos Herodes: Quod signum vidistis super natum regem? P. Stellam vidimus fulgentem, et venimus adorare Deum. V\. Omnes Gentes plaudite manibus: jubilate Deo in voce exultationis. P. Stellam vidimus. V\. Gloria, et honor Patri, etc. P. Stellam vidimus.

Oratio. Domine Jesu Christe, qui ad interrogationem Herodis ita Magorum ora praeconio veritatis tuae irradias, ut te regem regum per eos nuntiatum ostendas; dum se vidisse ajunt stellae refulgentis indicium, quod mundum illuminet universum; te quaesumus, te precamur, ut des in Ecclesia tua visionis tuae lumen [Col. 0179D] optatum: appareas etiam in ea sidus omnibus pretiosum, quod nulla adversarii interrogatione deterriti, sic magnalia tua praedicemus ore diffuso, ut in aeternae lucis radiemur usquequaque praesidio. R\. Amen.

Per misericordiam.

R\. Apparuit vir in majestate sua circumdatus fulgore, et a claritate adventus Domini illuminabitur terra, et erit laetitia, et gaudium omni populo. P. Ita, et reges, principesque venient, et adorabunt cum. V\. Regnum ejus regnum sempiternum, et usque ad antiquum dierum pervenit; et data est ei omnis potestas. P. Ita, et reges. V\. Gloria, et honor Patri, etc. P. Ita, et reges.

88 Oratio. Deus, qui brevissimum sidus voluisti [Col. 0180A] gratia repentini vestire fulgoris; ostende, quaesumus, faciem tuam populis Christianis: ut, sicut Magis errantibus tandem tramitem veri demonstrasti itineris, ita nobis delinquentibus tribuas portum aeternae salutis. R\. Amen.

Per misericordiam.

Antiphona. Viri sublimes ad te transibunt, et tui erunt: te adorabunt, teque deprecabuntur: Tantum in te est Deus, et non est praeter te. P. Vere tu es Deus absconditus, Deus Israel Salvator. V\. Domine Deus virtutum quis similis tibi? Potens es Domine, et veritas tua in circumitu tuo. P. Vere tu es Deus. V\. Gloria, et honor, etc. P. Vere.

Oratio. Adorabunt te, Domine Jesu Christe, omnes viri sublimes atque excelsi terrae, quoniam ipse, ut [Col. 0180B] salvares homines, humilis nasci dignatus es in terris; in te enim vere Deus est, quia tu verbum in carne absconditum, non mutatum, unum cum Patre possides nomen; confundantur proinde omnes, qui adversantur tibi: dum aut sic erubescunt, ut ad te redeant: aut in te confundantur, si ad te minime convertantur; noster ergo Salvator salvandis nobis appareas, dum nos in te credere, et ad te transire, et te toto corde diligere praestas. R\. Amen.

Per misericordiam. Et tu es Deus benedictus, et gloriosus in saecula saeculorum. R\. Amen.

Antiphona. Erit lumen lunae sicut lumen solis, et lux solis erit septempliciter sicut lux septem dierum. P. In die qua alligaverit Dominus vulnus populi sui, et percussuram plagae ejus sanaverit: Ecce enim Dominus [Col. 0180C] cum laetitia venit. V\. Et timebunt Gentes nomen tuum Domine, et omnes reges terrae gloriam tuam. P. In die qua. V\. Gloria, et honor, etc. P. In die qua.

Oratio. Deus, qui ligare venturus es vulnus populi tui, percussuram plagae nostrae sanaturus, adesto: ut ita quicquid in nobis est vitiosum, vel lubricum, divinitatis tuae luce illumines, ut nec per noctem hujus saeculi luna nos concremet, nec per diem futuri examinis sol veritatis exurendos tristificet. R\. Amen.

Per misericordiam tuam.

Antiphona. Ecce stella, quam viderant Magi ab oriente, antecedebat eos, donec veniret supra, ubi erat puer. P. Videntes autem Magi stellam, gavisi [Col. 0180D] sunt gaudio magno. V\. Ipsi videntes sic admirati sunt, conturbati sunt, et commota sunt omnia viscera eorum. P. Videntes autem. V\. Gloria, et honor, etc. P. Videntes.

Oratio. Stella illa, Domine, quae natum te in terris regem Magis stupentibus nuntiavit, non sidereas in coelum vias tenuit, cum novo Virginis partu novum sidus apparuit, sed ad demonstrandum te hominibus Christum usque ad ipsum nativitatis tuae loculum praecucurrit; unde profusis precibus te imploramus, ut, qui ejus indicio absque errore Magorum direxisti itinera, nostra, te apparente, sanctifices corda: ut in aequitate coram te gradientes atque justitia, pervenire mereamur ad gaudia repromissa. R\. Amen.

[Col. 0181A] Deducente nos gratia dexterae tuae, Domine Jesu Christe; qui cum Patre, et Spiritu Sancto vivis, et omnia regis in saecula saeculorum.

Dominus sit semper. R\. Et cum.

R\. Luce clara fulgebis in omnibus finibus terrae. Nationes multae de longinquo venient tibi, et habitatores a novissimis partibus terrae in manibus habentes munera. P. Regi coelorum offerunt cum laetitia: et nomen Domini magnum erit in omnia saecula. V\. Omnes de Saba venient, aurum et thus deferentes, et laudem Domino annuntiantes. P. Regi coelorum. V\. Gloria, et honor, etc. P. Regi coelorum.

Oratio. Abundet, quaesumus Domine, in diebus nostris lux claritatis tuae in finibus terrae: ut, quos Apparitionis tuae luce irradias, abundantia pacis [Col. 0181B] usquequaque sustollas: ut, dum deputatis officiis obsequii dependimus votum, aethereae lucis luminosum capiamus effectum. R\. Amen.

Per misericordiam.

Antiphona. Signum magnum visum est in coelo: Mulier amicta erat sole, et luna sub pedibus ejus, et super caput ejus corona stellarum duodecim. Et festinabat, ut pareret; et peperit filium. P. Qui recturus est omnes gentes in virga ferrea. V\. In sole posuit tabernaculum suum: et ipse tamquam sponsus procedens de thalamo suo. P. Qui recturus est. V\. Gloria, et honor, etc. P. Qui recturus est.

Oratio. Deus sanctificator diei hodiernae, qui sanctae hujus festivitatis nomen de mirabilibus indidisti; da Ecclesiae tuae, ut sicut Epiphania, id est hodierna solemnitas, [Col. 0181C] et 89 declaratio et apparitio nuncupatur: ita in populo tuo claritas Majestatis tuae fulgescat, et sanctitatis lumen appareat, ut plebs haec, in tuo nomine consecrata, hoc habeat jugiter in conversatione, quod haec festivitas appellatur ex nomine. R\. Amen.

Per misericordiam tuam.

Antiphona. Ecce odor filii mei sicut odor agri pleni, cui benedixit Dominus. Det tibi Deus de rore coeli, et de pinguedine terrae. P. Ut serviant tibi Gentes, et adorent te tribus. V\. Pete a me, et dabo tibi Gentes hereditatem tuam, et possessionem terminos terrae. P. Ut serviant tibi Gentes, et adorent. V\. Gloria, et honor, etc. P. Ut serviant.

Oratio. Gloriose Deus Pater et Domine, qui Unigenito [Col. 0181D] et coaeterno filio tuo servire Gentes et adorare tribus dedisti: poscimus, tua ipsi possessio simus; ut ab ejus filii tui non deviemus praeceptis, ut ei nos indivise connectes, quem ex te genitum gloriose pronuntias. R\ Amen.

Quia tecum summe Pater et cum Spiritu Sancto unus est Deus in saecula saeculorum.

Dominus sit. R\. Et cum.

Antiphona. Dixit auditor sermonum Domini, qui visionem Omnipotentis intuitus est. P. Videbo eum, sed non modo: intuebor illum, sed non prope. Orietur stella ex Jacob et consurget homo de Israel. V\. Magnus Dominus noster, et magna virtus ejus: et sapientiae ejus non est numerus. P. Videbo eum. V\. Gloria, et honor, etc. P. Videbo.

Oratio. Tu es, Domine, stella veritatis oriens ex Jacob, [Col. 0182A] homoque consurgens ex Israel: et in novo sidere ostenderis Deus, et in praesepio positus Deus et homo, unus crederis Christus; propter magnam misericordiam tuam visionis tuae nobis proroga gratiam: appareat in nobis lucis tuae radiabile signum, quod expellat omnes tenebras vitiorum: ut, qui visionis tuae desiderio anhelamus, visionis tuae praemio consolemur. R\. Amen.

Per misericordiam tuam.

R\. Fulget Coelum, et Terra splendet a claritate Dei, quia processit de habitaculo sancto suo sanare contribulatos corde, et caecis reddere lumen. P. Gaudete hodie, universae Gentes, quia in medio vestri Salvator apparuit: jam nolite pavere. V\. Illuxit enim gratia Dei Salvatoris nostri in omnibus hominibus. [Col. 0182B] P. Gaudete hodie. V\. Gloria, et honor, etc. P. Gaudete hodie.

Oratio. Fulget, Domine, Coelum rutilum serenitate astrorum, Terraque ipsa refulgenti lumine serenatur, quia apparere dignatus es mundo de habitaculo sancto tuo; sana ergo cordis nostri moestitiam, quia ad hoc venisti, ut redimas universa: illudque nostris oculis lumen attribue, quo te purificati semper mereamur aspicere: ut qui Apparitionis tuae gaudia laetabunda nuntiamus in Gentibus, infinita tecum laetitia gaudeamus. R\. Amen.

Per misericordiam tuam.

Antiphona. Ego sum Alpha, et Omega, primus, et novissimus: principium et finis. P. Ego sum radix, et genus David, stella splendida, et matutina. Sponsus, [Col. 0182C] et sponsa dicunt: Veni. Et qui sitit, veniat: et accipiat aquam vitae, gratis. V\. Deus deorum Dominus locutus est, et vocavit terram. P. Ego sum. V\. Gloria, etc. P. Ego sum Alpha, et Omega.

Oratio. Alpha, et Omega, principium, et finis, radix, et genus, filius, Dominusque David, Christus Deus et homo, per quem utique est ille, ex quo esse dignatus es; esto nobis propitius, dum nos et ut David Dominus regis, et ut humilis misericors redimis: ut sceptro tuo subjiciens devotionem nostram, solus nos possideas in aeternum, qui solus victor factus es infernorum. R\. Amen.

Et permanes Deus benedictus in omnia saecula saeculorum. R\. Amen.

[Col. 0182D] Dominus sit. R\. Et cum.


In Laudibus.

Ad Canticum. Antiphona. Benedictus es Domine Deus Israel, quia visitasti nos, et fecisti redemptionem plebis tuae.


Canticum Zachariae (Cap. I).

Et erexit cornu salutis nobis, * in domo David pueri sui.

Sicut locutus est per os sanctorum, * qui a saeculo sunt, prophetarum ejus:

Salutem ex inimicis nostris, * et de manu omnium odio qui oderunt nos:

Ad faciendam misericordiam cum patribus nostris: * et memorari testamenti sui sancti.

[Col. 0183A] Jusjurandum, quod juravit ad Abraham patrem nostrum, * daturum se nobis:

Ut sine timore, de manu inimicorum nostrorum * liberati, serviamus illi;

In sanctitate et justitia coram ipso, * omnibus diebus nostris.

Et tu puer, propheta Altissimi vocaberis: * 90 praeibis enim ante faciem Domini parare vias ejus:

Ad dandam scientiam salutis plebi ejus, * in remissionem peccatorum eorum:

Per viscera misericordiae Dei nostri: * in quibus visitavit nos, oriens ex alto

Illuminare his, qui in tenebris, et umbra mortis sedent: * ad dirigendos pedes nostros in viam pacis.

Antiphona. Benedictus es Domine Deus Israel. Gloria, [Col. 0183B] et honor, etc. P. Quia visitavit nos.

Oratio. Deus Omnipotens, cujus continuo filii efficimur, dum tinctione salutaris aquae purgamur; fac nos ita benedictionis tuae percipere donum, ut merito supernae civitatis Hierusalem filii appellemur: ut, qui Gentibus es manifestatus in sidere, credentibus appareas in salutem; et, qui nos renovasti benedictionis aqua per lavacrum, renoves in futuro per indultae gratiae repromissum. R\. Amen.

Per misericordiam tuam.

Ad aliud Canticum. Antiphona. Adest lumen tuum Hierusalem, et majestas Domini in te videbitur.


Canticum Esaiae (Cap. LX).

Surge, illuminare Hierusalem: * quia venit lumen tuum, et gloria Domini super te orta est.

[Col. 0183C] Quia ecce tenebrae operient terram, * et caligo populos:

Super te autem orietur Dominus, * et gloria ejus in te videbitur.

Et ambulabunt Gentes in lumine tuo, * et reges in splendore ortus tui.

Leva in circumitu oculos tuos, et vide: * omnes isti congregati sunt, venerunt tibi:

Filii tui de longe venient, * et filiae tuae de latere surgent.

Tunc videbis, et afflues, * et mirabitur et dilatabitur cor tuum,

Quando conversa fuerit ad te multitudo maris, * fortitudo Gentium venerit tibi.

Adest lumen tuum, Hierusalem, * et majestas Domini [Col. 0183D] in te videbitur.

Reiteretur Antiphona. Adest lumen tuum.

Oratio. Christe, Filius Dei, qui praecessione radiantis stellae teipsum in praesepio positum Magis te quaerentibus voluisti ostendere; praecedente nos, vel subsequente gratia tua aeternum nobis sidus refulgeat, quo te quotidie inveniamus edendum, qui cibus factus es redemptorum. R\. Amen.

Per misericordiam tuam.

Ad Benedictus. Antiphona. Tibi soli Deo, honor, et gloria, virtus, et potestas in saecula saeculorum.

Canticum. Benedictus es, Domine. fol. 6.

Sono. Ego sum Alpha, et Omega, principium, et finis, dicit Dominus Deus. Alleluia. V\. Alleluia. Ego sum [Col. 0184A] primus, et novissimus: ego sum radix, et origo David: ego sum stella splendida, et matutina. Alleluia.

Lauda. Laudate Dominum de Coelis. Alleluia. Laudate eum in excelsis. Alleluia, alleluia. Laudate eum omnes Angeli ejus: laudate eum omnes virtutes ejus. Alleluia, alleluia, alleluia. Psalmus CXLVIII.


Lectio libri Esaiae Prophetae (Cap. XLV).

R\. Deo gratias.

Haec dicit Dominus: Labor Aegypti, et negotiatio Aethiopiae, et Sabaim viri sublimes ad te transibunt, et tui erunt: Post te ambulabunt, vincti manicis pergent: et te adorabunt, teque deprecabuntur: Tantum in te est Deus, et non est absque te Deus. Vere tu es Deus absconditus, Deus Israel Salvator. Confusi sunt, et erubuerunt omnes: simul [Col. 0184B] abierunt in confusionem fabricatores errorum. Israel salvatus est in Domino salute aeterna: non confundamini, et non erubescetis in saeculum saeculi. Quia haec dicit Dominus creans coelos, ipse Dominus formans terram, et faciens eam, ipse plastes ejus: non in vanum creavit eam: ut habitaretur, formavit eam: ego Dominus, et non est alius. Non in abscondito locutus sum in loco terrae tenebroso: non dixi semini Jacob: Frustra quaerite me: ego Dominus loquens justitiam, annuntians recta. Congregamini, et venite, et accedite simul qui salvati estis ex Gentibus: nesciebant qui levabant sculpturas suas simul, et rogant Deum non salvantem. Annuntiate, et venite, et consolamini simul: quis auditum fecit hoc, ex tunc praedixit illud? nunquid non ego Dominus, [Col. 0184C] et non est ultra Deus absque me? Deus justus, et salvans non est praeter me. Convertimini ad me, et salvi eritis omnes fines terrae. R\. Amen.


Hymnus.


   Hostis Herodes impie,
Christum venire quid times?
Non arripit mortalia,
Qui regna dat coelestia.

   Ibant Magi, quam viderant,
Stellam, sequentes praeviam:
91 Lumen requirunt lumine:
Deum fatentur munere.

   Lavacra puri gurgitis
Coelestis Agnus attigit:
Peccata, quae non detulit,
[Col. 0184D] Nos abluendo sustulit.

   Novum genus potentiae:
Aquae rubescunt hydriae,
Vinumque jussa fundere
Mutavit unda originem.

   Quarto die jam foetidus
Vitam recepit Lazarus,
Mortisque liber vinculis,
Factus superstes est sibi.

   Rivos cruoris horridi
Contacta vestis obstruit:
Fletu rigante supplicis
Arent fluenta sanguinis.

   Solutus omni corpore
[Col. 0185A] Jussus repente surgere,
Suis vicissim gressibus
Aeger vehebat lectulum.

   Tunc ille Judas carnifex
Ausus Magistrum tradere
Pacem ferebat osculo,
Quam non gerebat pectore.

   Verax datur fallacibus:
Pium flagellat impius:
Crucique fixus innocens
Conjungitur Latronibus.

   Aromata post Sabbatum
Quaedam vehebant corpori,
Quas alloquuntur Angeli,
Vivum sepulcro non tegi.

   [Col. 0185B] Hymnis venite dulcibus,
Omnes canamus subditum.
Christi triumpho tartarum,
Qui nos redemit venditus.

   Zelum Draconis invidi,
Et os Leonis pessimi
Calcavit Unicus Dei,
Seseque coelis reddidit.

   Gloria tibi Domine,
Qui apparuisti hodie,
Cum Patre, Sancto Spiritu
In sempiterna saecula.
   Amen.

Supplicatio. Oremus auctorem lucis. fol. 83. Kyrie, eleison. R\. Christe, eleison. Kyrie, eleison.

[Col. 0185C] Capitula. Gloriose, sancte, omnipotens Deus, qui varios humani generis miseratus semper errores, propterea sine dubio etiam Magis, in tenebrosa superstitione, sive caligine constitutis, praevium sideris lumen usque ad tua sancta cunabula ministrasti: ut omnibus generaliter, in suo errore degentibus, desiderium tuae agnitionis accenderes; accende nos etiam, precamur, salutifero tui amoris ardore: ut, qui te jam dono tuae illuminationis agnovimus, tuae quoque dilectionis ardore flagrantes, tibi adhaerere in perpetuum mereamur.

Pater noster. Liberati a malo. fol. 2.

Lauda. Misit me sanare. Benedictio. Benedicat vobis Alpha, et Omega. fol. 86.

[Col. 0185D] In nomine Domini.

Octava Epiphaniae, omnia dicantur ut in die fol. 85.



IN PRIMO DOMINICO POST OCTAVAM EPIPHANIAE DOMINI.



Ad Vesperos.

Lauda. Elevatio manuum mearum sacrificium. P. Vespertinum. V\. Dirigatur, Domine, oratio mea in conspectu tuo sicut incensum. P. Vespertinum.

Oratio. Deus, cujus nomen a solis ortu usque ad occasum laudabile est: sicut incensum in conspectu tuo nostra dirigatur oratio; tibique elevatio manuum nostrarum, sacrificium vespertinum, impleat solemnitatem. R\. Amen.

Per misericordiam tuam.

[Col. 0186A] Sono. Alleluia. Ad vesperum demorabitur fletus: et ad matutinum laetitia. Alleluia. V\. Alleluia. Convertisti, Domine, planctum meum in gaudium mihi: conscidisti saccum meum, et praecinxisti me laetitia. Alleluia. Dominus sit semper vobiscum. R\. Et cum.

Antiphona. Qui est iste, cujus stellae splendiderunt in custodiis suis, et laetatae sunt, cum vocaret eas? reluxerunt cum laetitia ei, qui fecit eas. V\. Fecit lunam in tempora: sol agnovit occasum suum. P. Et laetatae sunt. V\. Gloria, et honor, etc. P. Et laetatae sunt. Dominus sit semper vobiscum. R\. Et cum.

Lauda. Alleluia. Confitebor tibi Domine in directione cordis mei. Alleluia. P. In eo quod didici judicia justitiae tuae. Alleluia. V\. In tuis justificationibus meditabor: non obliviscar sermones tuos. [Col. 0186B] P. In eo quod. V\. Gloria, et honor Patri, etc. P. In eo quod.


Hymnus.


   Inventor rutilis dux bone luminis,
Qui certis vicibus tempora dividis,
Merso sole chaos ingruit horridum,
Lucem Christe tuis redde fidelibus.

   92 Splendent perspicuo lumine ardua,
Flammis mobilibus scilicet atria:
Absentemque diem lux agit aemula,
Noctem inluminans fulgore praevio.

   Nos festis trahimus per pia gaudia
Noctem conciliis, votaque prospera
Concentu parili, suavi sonantibus
Hymnorum modulis ora resolvimus.

   [Col. 0186C] O res digna Deus, quam tibi residuae
Noctis principio Grex tuus offeret:
Luce, quam tribuis, nihil pretiosius,
Luce, qua reliqua praemia cernimus.

   Tu lux vera oculis, lux quoque sensibus
Intus, tu speculum, fons: lumen
Quod delibat plebs tua, suscipe,
Tinctum pacifici chrismatis unguine.

   Per Christum Genitum summe Pater tuum,
In quo visibilis stat tibi gloria,
Qui noster Dominus, qui tuus Unicus
Spirat de patrio corde Paraclitum:

   Per quem splendor, honor, laus, sapientia,
Majestas, bonitas, et pietas: Tu
Regnum contines Nomine triplici,
[Col. 0186D] Texens perpetuis saecula saeculis.
   Amen.

Supplicatio. Oremus Redemptorem. fol. 66.

Capitula. Dirigatur oratio nostra Domine, sicut incensum in conspectu tuo: ut non patiaris in nobis demorari vespertinum fletum; sed laetitia tranquilla in matutinis sacrificiis tribuatur, suscipiantur orationes nostrae per Angelum tuum, sicut Tobiae et Sarae desideria exaudire dignatus es: cura nos ab infirmitatibus nostris, et sana omnes languores nostros; ut quemadmodum credimus diem hanc oblatam, noctis advenientis caligo diem vitae retributionis inveniat per eum, qui nos docuit orare.

Pater noster. Liberati a malo. Quaere fol. 2.

[Col. 0187A] Benedictio. Flammam benedictionis coelorum super vos Dominus benignus infundat, et Trinitas inseparabilis a vobis nunquam recedat. R\. Amen. Bella adversariorum vestrorum adterat, et acies eorum ignis coelestis consumat. R\. Amen. Dominetur in vobis charitas individua, et conservet vos sempiterna majestas. R\. Amen.

Per misericordiam ipsius.

Lauda. Bonitatem, et disciplinam, et scientiam doce me, Deus: Alleluia. P. Quia mandatis tuis credidi. Alleluia, alleluia, alleluia. V\. Cogitavi vias meas: et converti pedes meos in testimonia tua. P. Quia mandatis. V\. Gloria, et honor, etc. P. Quia mandatis.

Oratio. Domine Jesu Christe, qui credentes in te. [Col. 0187B] Require in Matutinis istius Dominici. fol. 3.

In principio Matutini dicimus per dies Dominicos, scilicet: Hymnus. Aeterne rerum Conditor.

Oratio. Aeternum te auctorem. Quaere fol. 3.

Antiphona. Domine quid multiplicati sunt qui tribulant me? Tu autem, Domine, susceptor meus es. Psalmus III.

Antiphona. Lava me ab injustitia mea: et a peccato meo munda me, Domine. Psalmus L.

Antiphona 3. In te confidit anima mea, libera me, Domine. Psalmus LVI.

Antiphona. Domine quid multiplicati sunt qui tribulant me? Tu autem, Domine, susceptor meus es. V\. Gloria, et honor Patri, et Filio, et Spiritui Sancto.

Antiphona. Lava me ab injustitia mea: et a peccato [Col. 0187C] meo munda me, Domine. V\. Sicut erat in principio, et nunc, et semper.

Antiphona. In te confidit anima mea: libera me, Domine. P. Et in saecula saeculorum. Amen.

Oratio. Domine Jesu Christe, qui credentes. Quaere fol. 3.

Antiphona. 1. Servite Domino in timore: et exultate ei cum tremore. Apprehendite disciplinam. P. Nequando irascatur Dominus, et pereatis a via justa. V\. Quare fremuerunt Gentes, et populi meditati sunt inania? P. Nequando. V\. Gloria, et honor, etc. P. Nequando.

Oratio. Servientes tibi, Domine, in timore, disciplina tua nos erudiendo possideat; et exultantes cum tremore jocunditas modesta sustollat; nec nos efficiamur [Col. 0187D] a via justa recedendo perditi; sed in te confidendo mereamur esse beati. R\. Amen.

Per misericordiam.

Antiphona 2. In tribulatione nostra, Deus, dilatasti nos. P. Miserere nobis, et exaudi orationem nostram. V\. Cum invocarem, exaudisti me Deus justitiae meae: in tribulatione mea dilatasti mihi. Miserere mei, et exaudi orationem meam. P. Miserere nobis, et exaudi. V\. Gloria, et honor, etc. P. Miserere nobis.

Oratio. Domine, qui semper invocantibus ades, et in tribulatione constitutis opem ferre 93 misericordiae delectaris: dona, ut odientes saeculi vanitatem refutantesque mendacium, Christum tuum, [Col. 0188A] (quem a te magnificatum agnoscimus) nostrum esse summum aeternumque praemium gaudeamus. R\. Amen.

Per misericordiam.

Antiphona 3. Convertere Domine, eripe animas nostras: salvos nos fac propter misericordiam tuam. P. Quia non est in morte qui memor sit tui. V\. Domine, ne in ira tua arguas me, neque in furore tuo corripias me. P. Quia non est. V\. Gloria, et honor, etc. P. Quia non est.

Oratio. Domine neque in ira tua nos arguas; neque in tuo nos furore corripias: sed ab asperitate verberis unge nos clementia lenitatis: ut non perditionem poena; sed eruditionem nobis tua conferat disciplina. R\. Amen.

[Col. 0188B] Per misericordiam.

R\. Abundaverunt iniquitates nostrae super numerum arenae maris. P. Et nunc juste comprimimur ad nos erigendum caput nostrum: peccavimus, Domine, peccavimus. V\. Peccavimus cum patribus nostris: injuste egimus, iniquitates fecimus. P. Et nunc juste. V\. Gloria, et honor, etc. P. Et nunc.


In Laudibus.

Ad Canticum. Antiphona. Date magnitudinem Domino.

Canticum. Attende Coelum. Quaere fol. 4.

Oratio. Descendat, Domine, ut pluvia eloquium tuum; et sicut ros, verba tua super nos effundantur: ut, ubertim tua miseratione rigati, tibi magnitudinem demus, cujus opera bona esse cognoscimus: [Col. 0188C] omnes viae tuae, judicia; et iniquitas procul est a rectitudine tua: proinde nos, qui proclives ad malum sumus, a tua gubernatione, etiam cum tui obliviscimur, non defraudemur: ut et si serviliter facinore sciscitamur, lenitate paterna a te corrigi sentiamus. R\. Amen.

Per misericordiam.

Ad Benedictus. Antiphona. Benedictus es Deus, et benedictum nomen gloriae tuae. Benedicite Dominum omnes electi ejus: sit nomen sanctum ipsius benedictum in omnia saecula saeculorum.

Canticum. Benedictus es Domine. Quaere fol. 6.

Oratio. Domine Deus patrum nostrorum; laudabilis enim et superexaltatus in saecula tu es: Recte ergo tuae gloriae nomen benedicetur in aeternum; et [Col. 0188D] vel in magnis vel in modicis tu creator, tu opifex sapientissimus declamaris: ideo quaesumus; ut qui te orando pro universitatis conditione Dominum benedicimus, benedictae sanctitatis illustratione laetemur. R\. Amen.

Per misericordiam.

Sono. Verba mea auribus percipe Domine. Alleluia. V\. Intellige clamorem meum rex meus, et Deus meus. Quoniam ad te orabo. Alleluia.

Lauda. Laudate Dominum de Coelis: Alleluia, alleluia. Laudate eum in excelsis, alleluia, alleluia, alleluia. Psalmus CXLVIII.


Lectio libri Proverbiorum Salomonis (Cap. XXV).

R\. Deo gratias.

[Col. 0189A] Gloria Dei celare verbum, et gloria regum investigare sermonem. Coelum sursum, et terra deorsum, et cor regum inscrutabile. Aufer rubiginem de argento, et egredietur vas purissimum. Aufer impietatem de vultu regis, et firmabitur justitia thronus ejus. Ne gloriosus appareas coram rege, et in loco magnatorum ne steteris. Melius est enim ut dicat tibi: Ascende huc; quam ut humilieris coram principe. Quae viderint oculi tui, ne proferas in jurgium cito: ne postea emendare non poteris, cum dehonestaveris amicum tuum. Causam tuam tracta cum amico tuo, et secretum extraneo ne reveles: ne forte insultet tibi cum audierit, et exprobrare non cesset. Mala aurea in lectis argenteis, qui loquitur verbum in tempore suo. Inauris aurea, et margarita [Col. 0189B] fulgens, qui arguit sapientem, et aurem obedientem. Sicut frigus nivis in die messis, ita legatus fidelis ei, qui misit eum, cum requiescere facit animam illius. R\. Amen.

Hymnus. Splendor paternae gloriae. Quaere fol. 67.

Supplicatio. Oremus Redemptorem mundi Dominum. Quaere fol. 66.

Capitula. Exultantes gaudio magno pro redditu nobis hujus diei, lucem Dei Patris omnipotentis et misericordiam deprecemur, ut diem Dominicae Apparitionis solemniter celebrantibus pacem tranquillam, laetitiamque specialem praestare dignetur: ut a vigilia matutina usque ad noctem clementiae suae favore protecti, exultantes in Domino gaudeamus.

[Col. 0189C] 94 Pater noster. Liberati a malo. fol. 2.

Lauda. Cantate Domino canticum novum. Alleluia, alleluia. V\. Laus ejus in Ecclesia sanctorum. P. Alleluia, alleluia. V\. Gloria, et honor, etc. P. Alleluia, alleluia.

Oratio. Tibi, Domine, in Ecclesia sanctorum cantamus: tibique gratiam praeconamus: tribue nobis, laudes tuas promere; in quo coaeternum nos credimus praemium obtinere. R\. Amen.

Per misericordiam.

Exeunte vespera Lauda. Usque ad vesperum quam magnificata sunt opera tua, Domine. Dominus sit semper vobiscum. R\. Et cum.

Antiphona. Cantet tibi gloria mea, et non compungar. P. Domine Deus meus in aeternum confitebor [Col. 0189D] tibi. V\. Haec facta est mihi: quia justificationes tuas exquisivi. P. Domine Deus meus. V\. Gloria, et honor. P. Domine Deus. Dominus sit semper vobiscum. R\. Et cum.

Antiphona. Elevatio manuum mearum sacrificium vespertinum. V\. Dirigatur oratio mea, sicut incensum in conspectu tuo. P. Elevatio. V\. Gloria, et honor, etc. P. Elevatio. Dominus sit semper vobiscum. R\. Et cum.

Lauda. Laudate pueri Dominum: laudate nomen Domini. Alleluia. P. Sit nomen Domini benedictum. Alleluia, alleluia. V\. A solis ortu usque ad occasum, laudabile nomen Domini. P. Sit nomen Domini. V\. Gloria, et honor, etc. P. Sit nomen.


Hymnus.
[Col. 0190A]

   Altissimi Verbum Patris,
Alme Jesuque Virginis
Bis nostro natus gaudio,
Carnisque Factor et caro.

   Decursa transit jam dies,
Exaudi preces supplicum;
Fovensque laetus vesperi
Gloriosum lumen suscipe.

   Hoc soli ad finem tibi
Incensum sacrum damus:
Coeleste ut nostris tuum
Lumen tenebris fulgeat.

   Mentemque fessam dum sopor
Noctis paratam detinet,
[Col. 0190B] Obscura cedant somnia,
Pectusque purum luceat.

   Quietem nullus corporis
Rapiat dolus lasciviae;
Sed te Deus mens sonet,
Tecum cor altum vigilet.

   Vocibus simul cum cordibus
Christo, Patrique, Spiritui
Hymnum sonantes in choro
Melo canamus perpetim.
   Amen.

Supplicatio. Oremus pium et exaudibilem Dominum nostrum Jesum Christum, cum omni supplicatione rogemus; ut nobis salutem animae et corporis, et remissionem peccatorum, et pacem propitius tribuere [Col. 0190C] dignetur. R\. Praesta aeterne omnipotens Deus.

Capitula. Omnipotens sempiterne Deus, cujus praecepto sol illustrat diem, luna clarificat noctem, vespertinis laudibus nos dignanter exaudi: ut et placidum supervenientis spatium peragere mereamur, et transacto tenebrarum cursu, matutinis nos iterum sacrificiis apta, ne ullam offensionum maculam dies repraesentet exoriens.

Pater noster. Liberati a malo. fol. 2. Humiliate vos benedictioni. Dominus sit semper vobiscum. R\. Et cum.

Benedictio. Benedicat omnipotens Dominus praesentem familiam, qui Crucis portavit injuriam. R\. Amen. Ipse nos perducat coeleste in regnum, qui pependit in ligno. R\. Amen. Ipse ad dexteram Patris [Col. 0190D] nos conlocet, qui causa nobis factus est pacis. R\. Amen.

Per misericordiam ipsius.

Lauda. Cantabiles erant mihi, Domine. P. Justificationes tuae. Alleluia, alleluia, alleluia. V\. Haec facta est mihi: quia justificationes tuas exquisivi. P. Justificationes. V\. Gloria, et honor, etc. P. Justificationes.

Oratio. Concede nobis, Domine, ob amorem. Quaere infra in istis Matutinis. In nomine Domini nostri.

Istis peractis, fiat Commemoratio de Devotatione Ecclesiae, et aliarum festivitatum, quarum devotionem habes.



FERIA SECUNDA.
[Col. 0191A]


Ad Matutinum.

Antiphona. Miserere mei Deus secundum magnam misericordiam tuam. Psalmus L. Reiteretur Antiphona. Miserere.

Oratio. Miserere nobis Domine secundum magnam misericordiam tuam: et unde nos erubescimus, tu indulgeas: et ea, quae egisse nos poenitet, tu clementer ignoscas. R\. Amen.

Per misericordiam tuam.

Antiphona 1. Beatus vir, qui non abiit in consilio impiorum, et in via peccatorum non stetit. 95 Psalmus I. Gloria, et honor Patri, etc. Reiteretur Antiphona. Beatus vir, qui.

Oratio. Concede nobis, Domine, ob amorem beatitudinis [Col. 0191B] consilia declinare iniquitatis; cathedram itaque pestilentiae procul a nobis sepone, ut pestiferae doctrinae tabes non adhaereat conviventiae nostrae; sed voluntatem nostram a malitiae sessione tu remove: et meditatione legis tuae jugi nos tibi amore conjunge. R\. Amen.

Per misericordiam tuam.

Antiphona 2. Nunc reges intelligite: erudimini omnes qui judicatis terram. Servite Domino in timore. Psalmus II. Reiteretur Antiphona. Nunc reges.

Oratio. Servientes tibi Domine in timore ob metum judicii, exultantes cum tremore ob fiduciam spei, doce nos apprehendere disciplinam, qua, judicantes [Col. 0191C] terram corporis nostri, veteris hominis figulum confringamus; et exterioris terrae purgamenta calcemus: ac secundum Coelestis imaginem Hominis reformati, in hereditatem tuam servitute humili, et in possessionem tuam cultu perpeti transferamur. R\. Amen.

Per misericordiam tuam.

Antiphona 3. Sacrificate sacrificium justitiae, et sperate in Domino. Psalmus IV.

Oratio. Domine, qui semper invocantibus ades, et in tribulatione constitutis opem ferre misericordiae delectaris: dona, ut odientes saeculi vanitatem, refutantesque mendacium, Christum tuum (quem a te magnificatum agnoscimus), nostrum esse summum aeternumque praemium gaudeamus. R\. Amen.

Per misericordiam tuam.

[Col. 0191D] R\. Ad te, Domine, levavi animam meam. P. In te confido Deus meus, non erubescam. V\. Vide humilitatem meam, et laborem meum: et dimitte mihi omnia peccata mea. P. In te confido. V\. Gloria, et honor. Reiteretur R\. Ad te Domine.


In Laudibus.

Ad Canticum. Antiphona. Benedicam enim vobis, et multiplicabo vos sicut stellas coeli, dicit Dominus.


Canticum Genesis (Cap. XII, XIII, XVII).

Egredere de terra tua, et de cognatione tua, et de domo patris tui, * et veni in terram quam monstravero tibi.

Faciamque te in gentem magnam, et benedicam [Col. 0192A] tibi, * et magnificabo nomen tuum, erisque benedictus.

Benedicam benedicentibus tibi, et maledicam maledicentibus tibi, * atque in te benedicentur universae cognationes terrae.

Leva oculos tuos, et vide a loco, * in quo nunc es, ad aquilonem et meridiem, ad orientem et occidentem.

Omnem terram, quam conspicis, * tibi dabo et semini tuo in sempiternum.

Benedicam enim vobis, * et multiplicabo vos sicut stellas coeli, et velut arenam, quae est in littore maris:

Possidebit semen tuum portas inimicorum tuorum, * et benedicentur in semine tuo omnes gentes [Col. 0192B] terrae.

Ego Dominus, qui eduxi te de Ur Chaldoeorum, ego Deus omnipotens: * ambula coram me, et esto perfectus.

Ponamque foedus meum inter me et te, * et multiplicabo te vehementer nimis. Ego sum, et pactum meum tecum,

Erisque pater multarum gentium. * Et ponam te in gentibus, regesque ex te egredientur.

Et statuam pactum meum inter me et te, et inter semen tuum post te in generationibus suis, foedere sempiterno: * ut sim Dominus Deus tuus, et semini tuo post te.

Daboque tibi et semini tuo terram peregrinationis tuae, * in possessionem aeternam, eroque Deus [Col. 0192C] eorum.

Matutinarium. Antiphona. Rex meus et Deus meus: ad te orabo, Domine. V\. Verba mea auribus percipe Domine, intellige clamorem meum. P. Rex meus, et Deus meus. V\. Gloria, et honor, etc. P. Rex meus.

Lauda. Laudate Dominum in sanctis ejus: Alleluia, alleluia. Laudate eum in firmamento virtutis ejus. Alleluia, alleluia. Psalmus CL. P. Laudate Dominum in sanctis ejus. Alleluia, alleluia. V\. Gloria, et honor Patri, et Filio, et Spiritui Sancto. P. Laudate eum in firmamento virtutis ejus. V\. Sicut erat in principio, et nunc et semper, et in saecula saeculorum. Amen. P. Alleluia, alleluia.


Lectio libri Proverbiorum Salomonis (Cap. III).

[Col. 0192D] R\. Deo gratias.

Fili, Habe fiduciam in Domino ex toto corde tuo, et ne innitaris prudentiae tuae. In omnibus viis tuis cogita illum, et ipse diriget gressus tuos. Ne sis sapiens apud 96 temetipsum: time Dominum, et recede a malo. R\. Amen.


Hymnus.


   Fulgentis auctor aetheris,
Qui lunae lumen noctibus,
Solem dierum cursibus
Certo fundasti tramite.

   Nox atra jam repellitur,
Mundi nitor renascitur,
Novusque jam mentis vigor
[Col. 0193A] Dulces in altum egerit.

   Laudes sonare jam
Dies relatus ammonet,
Vultuque coeli blandior
Nostra serenet pectora.

   Vitemus omne lubricum,
Declinet prava spiritus,
Vita facta non inquinet,
Linguam culpa non implicet.

   Sed sol diem dum conficit,
Fides profunda ferveat,
Spes ad promissa provocet,
Christo conjungat charitas.
   Deo Patri sit gloria.

Supplicatio. Oremus Redemptorem mundi Dominum [Col. 0193B] nostrum Jesum Christum, cum omni supplicatione rogemus; ut per gratiam ipsius, et per intercessionem Sanctae Mariae Virginis, et genitricis suae, et omnium Sanctorum suorum nobis salutem animae, et corporis, et remissionem peccatorum, et pacem propitius tribuere dignetur. R\. Praesta, aeterne omnipotens Deus.

Kyrie, eleison. R\. Christe, eleison. Kyrie, eleison.

Capitula. Rex noster, et Deus noster depelle a cordibus nostris erroris, et ignorantiae noctem; ut renovando nos in novum hominem, mane nostras exaudiens voces, fac nos in bonis operibus tibi adstare diluculo; et ad contemplandum te, nobis Apparitionis tuae tribue sacramentum.

Pater noster. A malo nos libera. Require fol. 10.

[Col. 0193C] Lauda. A peccatis nostris munda nos, Domine. Alleluia, alleluia, alleluia. V\. Et ab alienis parce servo tuo. P. Alleluia, alleluia, alleluia. V\. Gloria, et honor, etc. P. Alleluia, alleluia, alleluia.

Antiphona 2. Custodi nos Domine ab omni malo. P. Alleluia, alleluia, alleluia. V\. Sub umbra alarum tuarum protege nos. P. Alleluia, alleluia, alleluia. V\. Gloria, et honor. P. Alleluia, alleluia, alleluia.

Benedictio. Benedicat omnipotens Dominus. Quaere fol. 94.

Et sic finiuntur Matutini in Benedictionibus. Et statim fac Commemorationes Vocationis Ecclesiae, et alias quas volueris in quibus devotionem habueris. Postea Pater noster sub silentio; quo finito, fiat commemoratio.

[Col. 0193D] Lauda. Ad annuntiandum mane. Oratio. Mane, Domine, oratio. Quaere fol. 7. Lauda de fonte. Apud te est, Domine, fons vitae. Alleluia. V\. Et in lumine tuo videbimus lumen. P. Alleluia. V\. Gloria, et honor, etc. P. Alleluia.



Ad Tertiam.


Lectio libri Proverbiorum Salomonis (Cap. 7).

R\. Deo gratias.

Fili, Custodi sermones meos, et praecepta mea reconde tibi. Serva mandata mea, et vives. R\. Amen.

Antiphona 1. Intellige clamorem meum, Domine. Intende voci orationis meae. Psalm. V.

[Col. 0194A] Oratio. Deduc nos, Domine, in bonis; ac dirige in conspectu tuo viam nostram: ut fides nostra, salutaris tui vocatione, te, qui es Rex noster, et Deus noster, et vestigio comitetur innoxio, et cursu occupet expedito. R\. Amen.

Per misericordiam.

Antiphona 2. Ne in ira tua arguas me, Domine. Psalmus VI.

Oratio. Domine, ne in ira tua nos arguas; neque in tuo nos furore corripias: sed asperitatem verberis unge clementia lenitatis: ut non perditionem poena; sed eruditionem nobis tua conferat disciplina. R\. Amen.

Per misericordiam tuam.

Antiphona 3. Justum adjutorium meum a Domino, [Col. 0194B] qui salvos facit rectos corde. Psalm. VII. Reiteretur Antiphona. Justum. Dominus sit semper. R\. Et cum.

R\. Averte faciem tuam a peccatis meis, Domine. P. Et omnes iniquitates meas dele. R\. Miserere mei Deus, secundum magnam misericordiam tuam: et secundum multitudinem miserationum tuarum. P. Et omnes iniquitates meas. V\. Gloria, et honor, etc. Reiteretur R\.

Lauda. Alleluia, alleluia, alleluia. Gaudebunt labia mea dum cantavero tibi, Deus, laudem tuam. P. Alleluia, alleluia. V\. Et ego confitebor tibi in vasis Psalmorum, Deus, 97 psallam tibi. P. Alleluia. V\. Gloria, et honor, etc. P. Alleluia, alleluia, alleluia.

Preces: Alius non est, qui rogetur, pie Domine: [Col. 0194C] V\. Alleva jugum, colla prementum inclina. P. Pie, bella reprime, pacem concede. V\. Captivos eripe, demersos erige. P. Pie, bella. V\. Dona veniam, praesta gratiam, pie Domine. Reiteretur primus V\. Preces scilicet: Alius non est.

Capitula. Gloriose, potens, ac misericors Deus, erue nos ab insidiis inimici; et ne anima nostra rugientis leonis raptu rapido rapiatur, protectio dexterae tuae in nostri custodiam deputetur: nedum non est qui redimat, illae saevus occidat: aut, si non qui salvum faciat, ille subvertat. Sed tu Leo de tribu Juda in ira tua exurge; et severitate judicii insidiosi hostis catervas interime: nosque in praecepto, quod mandasti, credere et permanere concede.

Pater noster. A malo nos libera. fol. 10.

[Col. 0194D] Ad Sextam, omnia dicantur ut in Sexta, quae dicitur per totum annum. Ad Nonam, ut supra.



Ad Vesperos.

Lauda. Tu illuminans lucernam meam, Domine. Dominus sit semper. R\. Et cum.

Antiphona. Quam admirabile est nomen tuum, Domine, in universa terra. Psalmus VIII.

Lauda. In lege Domini, Alleluia, meditabitur die, ac nocte. Alleluia. P. Et fructum suum dabit in tempore suo. Alleluia, alleluia. V\. Et erit tanquam lignum, quod plantatum est secus decursus aquarum, quod fructum suum dabit in tempore suo. R\. Et fructum suum dabit. V\. Gloria, et honor, etc. P. Et fructum.


Hymnus.
[Col. 0195A]

   Christe salvator omnium,
Coelorum sublimis Deus,
Tuam rogamus gloriam,
Dum prona volvitur dies.

   Jam sol, urgente vespere,
Occasu suo graditur,
Mundum concludens tenebris,
Suum observans ordinem.

   Sic nos, excelse Domine,
Precantes tuos famulos
Labore fessos diei
Quieta nox suscipiet.

   Ut non fuscatis mentibus,
Dies abscedat luminis;
[Col. 0195B] Sed tua protecti gratia
Cernamus lucem prosperam.
   Deo Patri sit gloria.

Supplicatio. Oremus Redemptorem mundi. Quaere fol. 96. Kyrie, eleison. R\. Christe, eleison. Kyrie, eleison.

Capitula. Illuminatio salusque nostra, Domine, amove a nobis moeroris, et ignorantiae noctem; tribue veritatis, et scientiae lumen, ut in te nostra spes fixa permaneat; et omnis conventus malignantium, qui nos oppugnare nititur, contabescat: Sit in petra exaltatio nostra; ut conroborati per Christum, in ipso efficiamur charitate sublimes, in quo aedificamur fide credentes.

Pater noster. A malo nos libera. fol. 10.

[Col. 0195C] Benedictio. Dignare, Domine, hanc familiam tuam placido vultu respicere, quam cernis solemnia tua cum gaudio celebrare. R\. Amen. Sanctam in se habeant devotionem, dignumque teneant in tua fide fervorem. R\. Amen. Ab omni adversitate dextera tua eos defende, et in tua Ecclesia jugiter immaculatos perseverare concede. R\. Amen.

Per misericordiam ipsius.

Lauda. Super Sion alleluia montem sanctum ejus Alleluia P. Praedicans praeceptum Domini. Alleluia, alleluia, alleluia. V\. Ego autem constitutus sum rex ab eo super Sion montem sanctum ejus. P. Praedicans praeceptum Domini. V\. Gloria, et honor, etc. P. Praedicans praeceptum.

Oratio. Averte Domine inimicos nostros. Require [Col. 0195D] infra.



TERTIA FERIA.



Ad Matutinum.

Antiphona. Secundum magnam misericordiam tuam dele Domine iniquitates meas. Psalmus L.

Oratio. Secundum multitudinem miserationum tuarum dele Domine iniquitates nostras: ut quia istae nos aggravant, illae nos erigant: Cor contritum et humiliatum ne spernas in nobis: sed per ineffabilem potentiam Trinitatis inhabitet in nobis Spiritus Sanctus; innovet spiritus rectus; confirmet spiritus principalis; atque unius testimonii sit virtus: ut confirmatos nos per Patrem, et innovatos per Filium, [Col. 0196A] custoditos nos esse gaudeamus per Spiritum Sanctum. R\. Amen.

Per misericordiam tuam.

Antiphona 1. Laetabor et exultabo in te: et 98 psallam nomini tuo Altissime. Psalmus IX.

Oratio. In toto corde nostro confitebimur nomini tuo Domine, quod inimicum nostrum retrorsum redire fecisti; dum eum potentialiter ignea catena vinxisti; et nos de portis mortis, passionis tuae victoria liberasti. Esto nunc, quaesumus, custos redemptorum, qui pretium factus es peccatorum: esto refugium pauperum, defensio viduarum, et protectio pupillorum: ut dum singulorum necessitatibus singulari favore subveneris, singulari fide a cunctis incessabiliter collauderis. R\. Amen.

[Col. 0196B] Per misericordiam tuam.


In Laudibus.

Antiphona 2. Tibi derelictus est pauper: pupillo tu eris adjutor. Psalmus IX. Divisio.

Oratio. Averte Domine inimicos nostros retrorsum; ut, dum aspicis, infirmentur; atque ipse adjutor in opportunitatibus in tribulatione, opportunitatum nobis gratiam praesta; et tribulationum pondus attenua: ut nec prosperitas nos revocet ad negligentiam, nec angustia pertrahat ad ruinam: sed miseratio tua nos perducat ad veniam. R\. Amen.

Per misericordiam tuam.

Antiphona 3. Desiderium pauperum exaudit Dominus. Psalmus IX. Divisio.

Oratio. Desiderium tuorum Domine pauperum sic [Col. 0196C] intende propitius, ut et donorum coelestium copiam nobis tribuas; et amorem praetereuntium rerum a nobis avertas: auris quoque tua nostram ita orationem intelligat, ut dum pupillo humilique judicium feceris, paterna nobis indulgentia blandiaris; et pro humiliatione praesentium gaudia retribuas aeternorum. R\. Amen.

Per misericordiam tuam.

R\. Auxiliator meus es tu, Domine, ne derelinquas me. P. Et ne despicias me, Deus Salvator meus. V\. Legem mihi constitue Domine in via tua, et dirige me in semita recta. P. Et ne despicias. V\. Gloria, et honor, etc. Reiteretur R\.

Ad Canticum. Antiphona. Deus omnipotens nomen [Col. 0196D] est ei, benedicat nobis, et crescere nos faciat in turmas populorum.


Canticum Genesis (Cap. XXVII, XXVIII).

Ecce odor filii mei sicut odor agri pleni, * cui benedixit Dominus.

Det tibi Dominus de rore coeli, et de pinguedine terrae, abundantiam frumenti, vini, et olei, * et adorent te tribus:

Esto Dominus fratrum tuorum, * et incurventur ante te filii matris tuae:

Deus autem omnipotens benedicat tibi, * et crescere te faciat, atque multiplicet: ut sis in turmas populorum.

Et det tibi benedictiones Abraham, et semini tuo [Col. 0197A] post te: * ut possideas terram peregrinationis tuae.

Antiphona. Deus omnipotens nomen est ei, benedicat nobis, et crescere nos faciat in turmas populorum.

Matutinarium. R\. Mane exaudies vocem meam, Domine. P. Mane adstabo tibi, et adorabo te. V\. Verba mea auribus percipe, Domine: intellige clamorem meum. P. Mane adstabo. V\. Gloria, et honor, etc. Reiteretur R\. Mane exaudies.

Lauda. In sanctis ejus laudate Dominum. Alleluia, alleluia: in firmamento virtutis ejus laudate Dominum. Alleluia, alleluia. Ps. CL.

Prophetia. Fili, Habe fiduciam in Domino. Quaere fol. 95.


Hymnus.
[Col. 0197B]

   Deus aeterni luminis
Candor inenarrabilis,
Venturus diei judex,
Qui mentis occulta vides.

   Tu regnum coelorum tenes,
Et totus in verbo tu es,
Per Filium cuncta regis
Sancto Spiritui fons es.

   Trinum nomen alta vides,
Unum per omnia potes,
Mirumque per signum Crucis
Tu rector immensae lucis.

   Tu mundi constitutor es,
Tu sempiterno throno sedes
[Col. 0197C] Judex, ex alto Humilis
Venisti pati pro nobis.

   Tu Sabaoth omnipotens,
Tu Hosanna summi culminis,
Tibi laus est mirabilis,
Tu es prima Anastasis.

   Tu fidei auditor es,
Et humiles tu respicis,
Tibi altum vides thronum,
Tibi divinus est honor.

   Christoque, aeterno Deo
Patri, cum Sancto Spiritu,
In te solvamus munera
A saeculis in saecula.
   Amen.

[Col. 0197D] 99 Supplicatio. Oremus redemptorem mundi. Require, fol. 96.

Capitula. Auribus tuis, omnipotens Deus, percipe verba oris nostri; et tuorum diluculo clamorem pie scrutator intellige: ac tuae voluntatis scuto ita nos praemuniri concede, ut vitiosa suggestio mentis nostrae non valeat inrepere: sit quoque orandi ad te jugis ac fida devotio, ut contemplatio tua nobis tribuatur in matutino.

Pater noster. A malo nos libera. Require fol. 10.

Lauda. Confortentur manus Domini in Sanctis ejus. Alleluia. P. Et ossa eorum velut herba germinabunt. Alleluia, alleluia. V\. Plantati in Domo Domini, in atriis domus Dei nostri. P. Et ossa eorum. R\. Gloria, [Col. 0198A] et honor, etc. P. Et ossa eorum. Dominus sit semper. R\. Et cum.

Alia Lauda. Clamor noster ad te perveniat, Deus. Alleluia, alleluia, alleluia. V\. Deus, exaudi orationem nostram. P. Clamor noster. V\. Gloria, et honor, etc. P. Alleluia, alleluia, alleluia.

Benedictio. Dignare, Domine, hanc. Quaere fol. 97. Et statim fac commemorationes, quas consuevisti facere, scilicet. Ad annuntiandum mane misericordiam tuam, etc.

Oratio. Mane, Domine, oratio nostra. Quaere fol. 7.

Lauda de fonte. Fons iste vitae nobis es. Alleluia. P. Quia Sanctis tuis circumdatus es. Alleluia. V\. Rigans montes de superioribus tuis: de fructu operum tuorum satiabitur terra. P. Quia Sanctis tuis. V\. Gloria, [Col. 0198B] et honor, etc. P. Alleluia, alleluia.



Ad Tertiam.

Prophetia. Fili, Custodi sermones. Quaere fol. 96,

Antiphona 1. Justus Dominus et justitiam dilexit: aequitatem vidit vultus ejus. Psalmus X.

Oratio. Justus es, Domine, et justitiam diligis, atque aspicis aequitatem: dona nobis ante oculos tuos tibi placita et placitura perficere; et semper digna tuae justitiae atque aequitatis opera consummare. R\. Amen.

Per misericordiam.

Antiphona 2. Tu, Domine, servabis nos: et custodies nos a generatione in progenie. Psalmus XI.

Oratio. Custodi nos, Domine, in generatione, et progenie; nec cum praesenti volvamur saeculo, qui tuo jam inbaesimus fundamento: sed miseriarum [Col. 0198C] nostrarum consolator exurge, et proventu laetitiae moerores nostros absterge. R\. Amen.

Per misericordiam.

Antiphona 3. Cantabo Domino Deo meo, qui bona tribuit mihi: Deus meus, tibi psallam. Psalmus XII.

Reiteretur Antiphona.

R\. Absconde me in tabernaculo tuo, Deus. P. In die malorum meorum libera me. V\. Exaudi, Domine, vocem meam qua clamavi ad te: miserere mei, et exaudi me. P. In die malorum. V\. Gloria, et honor, etc. Reiteretur. R\.

Dominus sit semper. R\. Et cum.

Lauda. Alleluia, alleluia. Magnus Dominus noster, et magna virtus ejus: P. Alleluia. V\. Et sapientiae ejus non est numerus. P. Alleluia, alleluia. V\. Gloria, [Col. 0198D] et honor, etc. P. Alleluia, alleluia.

Preces. Exaudi nos, Deus. P. Exaudi. V\. Ad te clamantes, Deus. P. Exaudi. V\. Bone Redemptor Deus. P. Exaudi. V\. Contritos corde, Deus. P. Exaudi. V\. De tuis coelis, Deus. P. Exaudi.

Capitula. Respice, et exaudi nos, Domine Deus noster; et ad placandum tibi conatus nostros adjuva, quos ipse tribuisti: da finem operis, qui dedisti principium voluntatis: da, ut possimus implere, quae dedisti, ut velimus incipere.

Pater noster. A malo nos libera. Quaere fol. 10.

Ad Sextam, omnia dicantur ut in Sexta, quae dicitur per totum annum. Ad Nonam, ut supra.



Ad Vesperos.
[Col. 0199A]

Lauda. Illuminatio mea, et salus mea est Dominus. Dominus sit semper vobiscum. R\. Et cum.

Antiphona. In advertendo Dominus captivitatem plebis suae, laetetur Jacob, et exultet Israel. Psalmus XIII. Dominus sit semper vobiscum. V\. Et cum.

Lauda. Irascimini, et nolite peccare. Alleluia. Dicite in cordibus vestris, et in cubilibus vestris compungimini. P. Alleluia, alleluia, alleluia. V\. Sacrificate sacrificium justitiae, sperate in Domino: multi dicunt: Quis ostendit nobis bona? P. Alleluia. V\. Gloria, et honor, etc. P. Alleluia, alleluia, alleluia.


100 Hymnus.


   Christe lumen perpetuum,
Astrorum fulgor siderum
[Col. 0199B] Noctem nostram illumina,
Conserva pura pectora.

   Nullis incedat laqueis,
Nullis gravetur hostibus;
Nec maculentur corpora
Lascivia per soporem.

   Custodi corda omnium,
Fideliumque maxima
Protectione, propria
Tua, Christe, potentia.

   Ut gratuletur anima,
Vidisse lucem prosperam
Implesse vota debita,
Reddenda tibi, Trinitas.

   Deo Patri sit gloria,
[Col. 0199C] Ejusque soli Filio,
Cum Spiritu Paraclito
In sempiterna saecula.
      Amen.

Supplicatio. Oremus Redemptorem. fol. 96.

Capitula. Omnipotens Deus, tuam indigni quaesumus gloriam, ac petimus, ut ad sedem tuae pietatis nostras preces admittas, auxilium petentibus tribuas, nostrerum omnium peccaminum maculam abstergas, flagellum removeas, languentibus medelam apponas, inimicorum impetum frangas; pacem, securitatem, et quietem temporum largiaris, et quidquid sua illecebratione vicerat inimicus, misericordia consueta reparare digneris in melius.

Pater noster. A malo nos libera. Quaere fol. 10.

[Col. 0199D] Benedictio. Dominus nos sua benedictione locupletet, et regnorum coelestium faciat coheredes. R\. Amen. Det nobis praesenti vitae spatium, et propitius attribuat consortium electorum. R\. Amen. Atque nos ita eripiat semper a malo, ut custodiat, et conservet clementer in bono. R\. Amen. Per misericordiam.

Lauda. Gloriabuntur in te omnes, qui diligunt nomen tuum, Domine, Alleluia. P. In aeternum, et exultabunt. Alleluia. P. Et inhabitabis in eis. Alleluia, alleluia, alelluia. V\. Et laetentur in te omnes, qui sperant in te. P. In aeternum. V\. Gloria, et honor Patri, etc. P. Et inhabitabis.

Oratio. Notas fac, Domine, vias vitae; atque imple nos delectatione dexterae tuae: et jugum, quod suave [Col. 0200A] est, ipsa super nos manus tuae moderatione constitue. R\. Amen. Per misericordiam tuam.

In nomine Domini.

Commemoratio, ut dictum est in secunda Feria.



QUARTA FERIA.



Ad Matutinum.

Antiphona. Dele, Domine, inquitates meas: et a peccatis meis munda me. Psalmus L.

Oratio. Miserere nobis, Domine, miserere: ut qui nostram agnoscimus miseriam, tua nos praeveniat misericordia: Sit igitur vox confessionis prompta, venia proxima; atque de tua propitiatione sit exauditio cito; ut nostra deleas universa peccata; et tribuas virtutem, per quam tua faciamus praecepta. R\. Amen.

Per misericordiam tuam.

[Col. 0200B] Antiphona 1. Adimple nos laetitia cum vultu tuo: delectationes in dextera tua usque in finem. Psalmus XV.

Oratio. Notas fac nobis, Domine. Require supra.

Antiphona 2. Ego clamavi, quia exaudisti me, Deus: inclina aurem tuam mihi, et exaudi me. Psalmus XVI. usque A resistentibus dexterae.

Oratio. Exaudi nos Deus clamantes ad te Domine; gressus nostros in tuis semitis perfice: ut dum legis tuae angustam gradimur viam, charitatis latitudine portam introire mereamur justitiae. R\. Amen.

Per misericordiam tuam.

Antiphona. 3. Custodi me, Domine, ut pupillam oculi. Sub umbra alarum custodi me, Domine. Psalmus XVI.

[Col. 0200C] Oratio. Custodi nos, Domine, ut pupillam oculi, ne innocentiae nostrae lumina carnalis concupiscentiae turbo corrumpat: protege nos sub umbra alarum tuarum, ne insidiantium capiamur illecebris voluptatum: ut qui adjuti gratia durante subsistimus, satiari nos cum apparuerit tua gloria mereamur. R\. Amen.

Per misericordiam tuam.

R\. Adjutor, et liberator noster es. P. Tu, Domine. R\. Deus in adjutorium nostrum intende: ad adjuvandum nos festina. P. Tu, Domine. V\. Gloria, et honor, etc. Reiteretur R\. Adjutor.


In Laudibus.

Ad Canticum. Antiphona. Domine, qui dixisti mihi: Revertere 101 in terram tuam, et in locum nativitatis [Col. 0200D] tuae.


Canticum Genesis (Cap. XXXII).

Deus patris nostri Abraham, et Deus patris nostri Isaac: * Domine, qui dixisti mihi: Revertere in terram tuam, et in locum nativitatis tuae, et benefaciam tibi:

Memor sum cunctis miserationibus, * et veritati quam explesti servo tuo.

In baculo meo transivi Jordanem istum: * et nunc cum duabus turmis regredior.

Erue me de manu fratris mei Esau, quia valde eum timeo: * ne forte veniens percutiat matrem cum filiis.

Tu enim locutus es ut bene mihi facere, * et dilatares [Col. 0201A] semen meum sicut arenam, quae prae multitudine numerari non potest.

Gloria, et honor Patri, etc.

Ad Matutinarium. Antiphona. Praeceptum Domini lucidum, P. Illuminans oculos. V\. Timor Domini sanctus, permanet in saeculum saeculi. P. Illuminans oculos. V\. Gloria, et honor. P. Illuminans oculos.

Lauda. In sanctis ejus laudate Dominum: Alleluia, alleluia. P. In firmamento virtutis ejus. Alleluia. Psalmus CL.

Prophetia. Fili, Habe fiduciam. fol. 95.


Hymnus.


   Deus Pater ingenite
[Col. 0201B] Et Fili unigenite,
Quos Trinitatis unitas
Sancto connectit Spiritui.

   Te frustra nullus invocat,
Nec cassis umquam vocibus
Amator tui luminis
Ad coelum vultus erigit.

   Et tu suspirantem, Deus,
Vel vota supplicantium,
Vel corda confitentium,
Semper benignus aspice.

   Nos lucis ortus admonet,
Grates deferre debitas;
Tibique laudes dicere,
Quod nox obscura praeterit.

   [Col. 0201C] Diem precamur bonum;
Ut nostros, Salvator, actus
Sinceritate perpeti
Pius benigne instruas,
   Deo Patri sit gloria, etc.

Supplicatio. Oremus Redemptorem mundi. Quaere fol. 96.

Capitula. Lex tua indeficiens ac irreprehensibilis convertat animas nostras: et testimonium tuum fidele praestet parvulis sapientiam: tuae quoque justitiae corda nostra laetificent, nec contristent: tuumque praeceptum oculos mentium nostrarum illuminet.

Pater noster. A malo nos libera. Quaere fol. 10.

Lauda. Odor Sanctorum tuorum. P. Sicut odor [Col. 0201D] Libani. Alleluia, alleluia, alleluia. V\. Plantati in domo Domini, in atriis domus Dei nostri. P. Sicut odor. V\. Gloria, et honor Patri, etc. P. Alleluia, alleluia, alleluia.

Alia Lauda. Sanctus es, Domine, et in Sanctis habitas. Alleluia. P. Et cum Sanctis tibi semper laus. Alleluia, alleluia, alleluia. V\. Quoniam magnus Dominus, et laudabilis. P. Et cum Sanctis. V\. Gloria, et honor, etc. P. Alleluia, alleluia, alleluia.

Benedictio. Dominus nos sua benedictione. Quaere fol. 100.

Lauda ad fontem. Rigans montes de superioribus tuis. Alleluia. P. De fructu tuo replebitur terra. Alleluia, alleluia, alleluia. V\. Quoniam percussit petram, [Col. 0202A] et fluxerunt aquae. P. De fructu. V\. Gloria, et honor, etc. P. Alleluia, alleluia, alleluia.

Hic faciat Commemorationes, ut in fol. 94.

In nomine Domini nostri Jesu Christi perficiamus cum pace. R\. Deo gratias.



Ad Tertiam.

Prophetia. Fili, Custodi sermones meos. Quaere fol. 96.

Antiphona 1. Virtus mea, Domine, diligam te firmamentum meum. Psalmus XVII, usque Et retribuit mihi Dominus.

Oratio. Refugium nostrum, Domine, in tuum semper collocemus arbitrium: ut nec scopulis alidamur, nec tumentium mundanorum fluctibus; sed in cunctis adversis, dexterae tuae fortitudine protegi mereamur; [Col. 0202B] disciplina tua doceamur; doctrina tua dirigamur; et incrementis spiritualibus dilatemur: Famulatum fidei tibi Domino impendamus: ut a te gloriae coronam in remuneratione percipere mereamur. R\. Amen.

Per misericordiam.

Antiphona 2. Laudans invocabo Dominum: et ab inimicis meis salvus ero. Psalmus XVII. Et retribuit, usque Deus, qui praecinxit.

Oratio. Domine, firmamentum nostrum et refugium nostrum, de tentatione nos eripe: da protectionem salutis tuae; et dextera tua 102 nos suscipe, et disciplina tua nos edoce, et immaculatam viam nostram, vitamque constitue: et quia tu Sanctus in Sanctis es; nos quoque tibi collatione sanctitatis associa. [Col. 0202C] Respondeat Chorus. Amen.

Per misericordiam tuam.

Antiphona 3. Quis Deus praeter Deum nostrum? aut quis Deus praeter Dominum? Psalm. XVII. Reiteretur Antiphona. Quis Deus.

Dominus sit semper vobiscum. R\. Et cum.

R\. Audiam, Domine, vocem laudis tuae.

P. Et enarrem universa mirabilia tua. V\. Domine, dilexi decorem domus tuae, et locum habitationis gloriae tuae. P. Et enarrem. V\. Gloria, et honor, etc. Reiteretur R\.

Lauda. Alleluia, alleluia. Salvos nos fac Domine Deus noster. Alleluia, alleluia. V\. Et congrega nos de gentibus. P. Alleluia, alleluia. V\. Gloria, et honor, etc. P. Alleluia, alleluia.

[Col. 0202D] Preces. Averte iram tuam a nobis. P. Et miserere. V\. Adsit potentia tua, Domine. P. Et miserere. V\. Benedic hereditati tuae, Domine. P. Et miserere. V\. Concede pacem Ecclesiae tuae. P. Et miserere. V\. Delicta dele, veniam concede Domine. P. Et miserere. Reiteretur. Averte Domine.

Supplicatio. Oremus Redemptorem. fol. 96. Kyrie, eleison. R\. Christe, eleison. Kyrie, eleison.

Capitula. Fortitudo nostra Domine dona nobis, dilectionem tui nominis perpetim possidere: dignare esse nostra contra adversantes virtus; firmamentum contra impugnantes; liberator contra captivantes: ut tuis ex toto defensaculis circumcincti, sic adversa mundi mens nostra non metuat, ut et blanda non [Col. 0203A] requirat: tuaque semper gratia contenta, muneribus gaudeat.

Pater noster. A malo nos libera. fol. 10.

Ad Sextam, omnia dicantur ut in Sexta, quae dicitur per totum annum. Ad Nonam, ut supra.



Ad Vesperos.

Lauda. Vespere, mane, et meridie te laudamus Domine.

Dominus sit semper vobiscum. R\. Et cum spiritu tuo.

Antiphona 1. Domine quis habitabit in tabernaculo tuo? aut quis requiescet in monte sancto tuo? Psalmus XIV.

Dominus sit semper vobiscum. R\. Et cum spiritu tuo.

[Col. 0203B] Antiphona 2. Justus Dominus. Alleluia. P. Justitiam dilexit. Alleluia, alleluia. V\. Gloria, et honor, etc. P. Alleluia, alleluia.


Hymnus.


   Adesto nostris precibus,
Adesto jam propitius
O Christe! mundi gloria
Fuso lumine irrigua.

   Te vespertina oratio.
Te matutina concinit,
Tibi indefesse personet
Hymnus cum dulci carmine.
Deo Patri sit gloria, etc.

Supplicatio. Oremus Redemptorem mundi. Quaere fol. 96.

[Col. 0203C] Capitula. Ad vespertinum, Domine, venientes occasum, te Dominum postulamus aeternum; ut tenebrosi operis culpas a nobis jubeas ablui: iniquitatem non meditemur in sensibus nostris, neque mentes nostrae enerventur inlusae; sed cingulo castitatis constrictae matutino in tempore corde et corpore puro mereamur servire.

Pater noster. A malo nos libera. Quaere fol. 10.

Benedictio. Concodat nobis Dominus praemium sincerissimae charitatis; ut cum omnibus semper in pace vivamus. R\. Amen. Inimicorum omnium superemus insidias, et praesentem vitam sine crimine peragamus. R\. Amen. Simus et a reatu conscientiae liberi; ut nihil metuamus judici post futuro. R\. Amen.

[Col. 0203D] Per misericordiam ipsius.

Lauda. Confitebor Domino, Alleluia. Secundum justitiam ejus. Alleluia. P. Et psallam. Alleluia. V\. Laetabor et exultabo in te: et psallam nomini tuo Altissime. P. Et psallam. V\. Gloria, et honor Patri, etc. P. Et psallam. Oratio. Imple omnes petitiones nostras. Quaere infra in Matutinis de feria quinta sequenti. Commemorationes ut supra in secunda feria. Quaere fol. 94.



FERIA QUINTA.

Ad Matutinum. Antiphona. In nomine Domini nostri Jesu Christi lumen cum pace. R\. Deo gratias. Dominus sit semper vobiscum. R\. Et cum.

Antiphona. Iniquitates meas tu dele, Deus meus. Psalmus L.

[Col. 0204A] Oratio. Agnoscentibus nobis iniquitates nostras: et propria tibi Domino pandentes piacula, ejulantes lachrymis, pectore verberato supplices oramus: ut avertas a nostris sceleribus faciem tuam; et deleas, quae gessimus, 103 cuncta peccata: Crea itaque Deus in corde nostro, quod ames; et propitiatione solita dimitte, quod odis: ac si te crebro ad irascendum nostra iniqua exasperant vitia; tua te nobis placabilem reddat indulgentia copiosa. R\. Amen.

Per misericordiam tuam Deus noster, etc.

Antiphona 1. Delicta qui solus intelligis; a peccatis nostris munda nos, Domine. Psalmus XVIII.

Oratio. Ab occultis nostris munda nos Domine purgando conscientiam, quae internis ac propriis inficitur maculis: ab alienis quoque parce servis [Col. 0204B] tuis, ut ea indulgeas, quae vel malorum exemplis addiscimus, vel pravis inlecti persuasionibus perpetramus: ut qui te proprium agnoscimus Dominum, nequaquam peccatorum sentiamus ulterius dominatum. R\. Amen.

Per misericordiam tuam.

Antiphona 2. Exaudi nos in die, qua invocamus te, Domine Deus noster. Psalmus XIX.

Oratio. Imple Domine omnes petitiones nostras; ac mitte nobis auxilium de sancto: memor esto omnis sacrificii nostri, quod tibi non solum oblatione, sed etiam oratione atque afflictione dicamus: ut nos tibi humiles semper facias, et contritos attendas. R\. Amen.

Per misericordiam tuam.

[Col. 0204C] Antiphona 3. Cantabimus et psallemus virtutes tuas, Domine. Psalmus XX.

Oratio. Domine, qui nos praevenire dignatus es gratia redemptionis, praeveni item in benedictione dulcedinis: et qui vitam temporalem cunctis mortalibus tribuis, vitam penitus aeternam nobis omnibus largiaris. R\. Amen.

Per misericordiam tuam.

R\. Adjutorium nostrum. P. In nomine Domini. V\. Laqueus contritus est, et nos liberati sumus. P. In nomine Domini. V\. Gloria, et honor Patri, etc. Reiteretur R\. Adjutorium.

Ad Canticum. Antiphona. Ne extermines plebem tuam Domine et hereditatem, quam liberasti.


Canticum Deuteronomii (Cap. IX).

[Col. 0204D] Domine Domine rex deorum coelorum, * ne extermines populum tuum,

Et hereditatem tuam, quam liberasti de terra Aegypti, * in virtute tua magna, et brachio tuo excelso.

Commemorare Abraham, Isaac, et Jacob famulorum tuorum, * quibus jurasti per temetipsum:

Ne respicias duritiam populi hujus, * et impietates et peccata eorum:

Ne dicant in cordibus suis inhabitantes terram, * unde nos eduxisti,

Dicentes: Eo quod non potuit introducere illos Deus in terram, * quam dixerat eis; et cum odisset, necare ejecit eos in eremo:

[Col. 0205A] Et hic populus tuus, et operatio tua, * quos eduxisti de terra Aegypti in virtute tua magna, et brachio tuo extento.

Gloria, et honor Patri, etc.

Ad Matutinarium. Antiphona. In tuo Deus lumine. P. Videbimus lumen. V\. Ostende misericordiam tuam scientibus te; et justitiam tuam iis, qui recto sunt corde. P. Videbimus lumen. V\. Gloria, et honor Patri, et Filio, etc. Reiteretur Antiphona. In tuo Deus.

Lauda. Laudate Dominum in sanctis ejus, Alleluia, alleluia, alleluia: laudate eum in firmamento virtutis ejus. Alleluia. Psalm. CL.

Prophetia. Fili, Habe fiduciam. Require fol. 95.


Hymnus.


   In matutinis surgimus
[Col. 0205B] Reddentes laudes debitas.
Deo, Jesuque Domino
In unitatem gloriae.

   Sanctorum choro psallimus.
Cervices nostras flectimus,
Et genua prosternimus.
Peccata nostra pandimus

   Oremus Deum jugiter,
Vincamus in bono malum
Cum fructu poenitentiae.
Votum perenne reddere.

   Christum rogemus, et Patrem,
Christi Patrisque Spiritum;
Ut det nobis auxilium,
Et repellat hostem invidum.
   [Col. 0205C] Deo Patri sit gloria, etc.

Supplicatio. Oremus Redemptorem mundi. Require fol. 96.

Capitula. Deus, cujus arbitrio condita sunt omnia, veritate subsistunt manentia, coelum continetur et terra; misericordiam tuam rogamus, coram oculis nostris praetende, ne a summo bono tumore dejiciamur superbiae: semper humilitatis gradu ad coelum mereamur conscendere: et quia tu fons es vitae fluens, ex te hauriamus quod fide sitimus, 104 et in tuo lumine lumine scientiae luceamus, ac justitiae fructum sempiterna in exaltatione metamus.

Pater noster. A malo nos libera. Require fol. 10.

Lauda. In Sanctis tuis, Domine, omnes dicamus: [Col. 0205D] Gloria, et honor. P. Ubi sunt repositae Sanctorum reliquiae. Alleluia, alleluia, alleluia. V\. Exultabunt in gloria: et laetabuntur in cubilibus suis. P. Ubi sunt repositae. V\. Gloria, et honor, etc. P. Ubi sunt repositae.

Alia Lauda. Vox laetitiae, et salutis. Alleluia. P. In tabernaculis justorum. Alleluia, alleluia. V\. Dextera Domini fecit virtutem, dextera Domini exaltavit me. P. In tabernaculis. V\. Gloria, et honor Patri, etc. P. In tabernaculis.

Benedictio. Concedat nobis Dominus. Require fol. 102.

In nomine Domini.

Lauda de Fonte. Magnus est Dominus super omnes gentes. Alleluia. P. Sitienti populo demonstravit [Col. 0206A] fontes. Alleluia, alleluia, alleluia. V\. Quoniam percussit petram, et fluxerunt aquae, et torrentes inundaverunt: P. Sitienti populo. V\. Gloria, et honor, etc. P. Sitienti populo.

Prophetia. Fili, Custodi sermones meos. Require fol. 96.

Antiphona 1. Deus Deus noster respice nos: non nos derelinquas sperantes in te. Psalmus XXI usque Tu autem Domine, ne elongaberis.

Oratio. Christe, qui de patibulo ad Patrem, ut quid te dereliquerit, adclamasti; qui Cruce tua hominem peccato perditum redemisti; illumque peccati auctorem aeternis arsurum ignibus tradidisti: postulamus sanctam clementiam tuam, ut nos, qui in te credimus, numquam derelinquas; nec confidentiam [Col. 0206B] nostram a tua Deitate repellas: sed per diem clamorem nostrum suscipe, et in nocte placito tibi famulatu servire concode: semperque corda nostra in amorem tui flagrantia spirituali succende; et gratiam tuam, quam peccando amisimus, convertendo restitue. R\. Amen.

Per misericordiam tuam.

Antiphona 2. Ad defensionem nostram Deus noster respice. Psalmus XXI.

Oratio. Respice in nos Domine Deus noster; nec avertendo faciem tuam a nobis, nos aliquatenus derelinquas: vere enim salvi erimus, si vultus tui in nos aspectum converteris, et hilariter nostris te animabus conjunxeris: ut quia in te speraverunt patres nostri, et salvi facti sunt, nos hereditariae [Col. 0206C] fac eorum spei succedere; et parilitate horum, aeternaque cum eis exultatione gaudere. R\. Amen.

Per misericordiam tuam.

Antiphona 3. In medio Ecclesiae laudabo te, Domine. Psalmus XXI. Et reiteretur.

R\. Adjuva me, Domine Deus meus: P. Et salvum me fac in tua misericordia. V\. Inclina ad me aurem tuam, accelera ut eripias me. P. Et salvum me fac. V\. Gloria, et honor, etc. Reiteretur R\.

Lauda. Alleluia, alleluia, alleluia, alleluia, alleluia. P. Cantabo Domino in vita mea Alelluia, alleluia: V\. Psallam Deo meo quamdiu ero. P. Alleluia, alleluia, alleluia. V\ Gloria, et honor Patri, etc. P. Cantabo Domino.

[Col. 0206D] Preces. Domine Jesu Christe, exaudi nos Domine. V\. Bellis imminentibus eripe nos Domine. V\. Custodiis Angelicis defende nos Domine. V\. Delictorum vinculis absolve nos Domine. Reiteretur Domine Jesu Christe, exaudi nos Domine.

Kyrie, eleison. R\. Christe, eleison. Kyrie, eleison.

Capitula. Ad defensionem nostram Domine Deus noster, dignanter respice; eripe a framea animas nostras: et ne doctrina pascamur letali, nos tutamine rege; simulque de ore leonis, rapere nos cupientis, libera: et ab oblatrantis perfidia canis, pervigili contuitu, sollicita nos protege cura.

Pater noster.

Ad Sextam, omnia dicantur ut in Sexta, quae dici tur per totum annum. Ad Nonam, ut supra.



Ad Vesperos de Infirmis.
[Col. 0207A]

Lauda. Dominus illuminatio mea, et salus mea, quem timebo?

Dominus sit semper vobiscum. R\. Et cum.

Sono. Sana Domine omnes languores nostros, Alleluia. Redime de interitu vitam nostram, Alleluia, alleluia.

Dominus sit semper vobiscum. R\. Et cum.

Antiphona. Christe Domine, qui es medicus salutaris, P. Tribue languidis subsidium medicinae coelestis. V\. O Domine, salvos nos fac! O Domine! bene prosperare. P. Tribue languidis. V\. Gloria, et honor, etc. P. Tribue.

Dominus sit semper vobiscum. R\. Et cum.

Lauda 1. Salvos nos faciat dextera tua. Alleluia. [Col. 0207B] 205 P. Exaudi nos Domine Deus noster. Alleluia, alleluia. V\. Ut confiteamur nomini sancto tuo: et gloriemur in laude tua. P. Exaudi nos. V\. Gloria, et honor, etc. P. Exaudi nos.

Alia Lauda. Salvos nos fac Domine Deus noster: Alleluia. P. Et congrega nos de nationibus. Alleluia, alleluia. V\. Ut confiteamur nomini sancto tuo: et gloriemur in laude tua. P. Et congrega. V\. Gloria, et honor, etc. P. Alleluia, alleluia.


Hymnus.


   Christe coelestis medicina Patris,
Verus humanae medicus salutis
Providae plebis precibus potenter
      Pande favorem.

   En ob infirmos tibi supplicamus,
[Col. 0207C] Quos nocens pestis valitudo cassat;
Ut pius morbum releves jacentum,
      Quo quatiuntur.

   Qui potestate manifestus extans,
Mox Petri socrum febribus jacentem,
Reguli prolem, puerumque salvans
      Centurionis.

   Ferto languenti populo vigorem;
Efflue largam populis salutem;
Pristinis more solito reformans
      Viribus aegros.

   Corporum morbos animaeque sana;
Vulnerum causis adhibe medelam:
Ne sine fructu cruciatus urat
      Corpora nostra.

[Col. 0207D] Omnis impulsus penitus recedat;
Omnis incursus crucians liquescat;
Viror optatae foveat salutis
      Membra dolentis.

   Jam Deus nostri miserere fletus,
Pro quibus te nunc petimus mederi;
Ut tuam omnis recubans medelam
      Sentiat aeger;

   Quo per illata mala dum teruntur,
Eruditorum numero decori
Compotes intrent, sociante fructu,
      Regna polorum.

   Gloriam psallat chorus, et resultet,
Gloriam dicat, canat, et revolvat;
[Col. 0208A] Nomini Trino, Deitati soli
   Sidera clament.
   Amen.

Supplicatio. Oremus Redemptorem mundi Dominum nostrum Jesum Christum cum omni supplicatione rogemus, ut vulnera famulorum suorum omnium fidelium infirmorum propitius curare dignetur. R\. Praesta aeterne omnipotens Deus. Kyrie, eleison. R\. Christe, eleison. Kyrie, eleison.

Capitula. Precamur Domine, ut nos in ira tua non arguas; et furorem tuum in nos desaevire non sinas: sed placidus corrector tolle peccandi usum; ne nos arguendo durius, propellat ad nihilum. Miserere ergo infirmitati nostrae: et famulorum tuorum omnium fidelium infirmorum tuam imperti medelam: et quos [Col. 0208B] cernis proprio turbari peccato, quietos deputa, misericorditer indulgendo.

Pater noster. A malo nos libera. fol. 10.

Benedictio. Omnipotens Dominus, qui fidelissimos famulos suos omnes fideles infirmos corporali corripit vulnere, ipse illos, et nos a corporis mentisque aegritudinibus expiet. R\. Amen. Quique nostram in se suscepit infirmitatem, ipse nobis, et illis tribuat tolerantiae sine fine mercedem. R\. Amen. Sic omnes in communi ejus pietas foveat; ut nec corrupta nostra salus desaeviat, nec desperationi infirmitas illata succumbat. R\. Amen.

Per misericordiam.

Lauda. Salvos nos fac Domine Deus noster: Alleluia. R\. Ut confiteamur nomini sancto tuo. Alleluia. [Col. 0208C] P. Memento nostri, Domine, in beneplacito populi tui: visita nos in salutari tuo. P. Ut confiteamur. V\. Gloria, et honor, etc. P. Ut confiteamur.

Oratio. Omnipotens sempiterne Deus. Quaere infra.



FERIA SEXTA.



Ad Matutinum.

Antiphona. Ne projicias nos Domine a facie tua: et Spiritum Sanctum tuum ne auferas a nobis. Psalmus L.

Oratio. Ne projicias nos Domine a facie tua; nec auferas misericordiam tuam a nobis: ut quos reatus facinoris tenet obnoxios, miserationis tuae clementia faciat absolutos. R\. Amen.

Per misericordiam tuam.

[Col. 0208D] Antiphona 1. Salvator noster salva nos in dilectione tua, P. Et indulgentia tua libera nos. V\. Ad te levamus oculos nostros, qui habitas in coelis. P. Et indulgentia. V\. Gloria, et honor, etc. P. Et indulgentia.

Oratio. Omnipotens sempiterne Deus inclina aurem tuam supplicationibus nostris, et famulis tuis omnibus fidelibus infirmis adversa corporis valetudine laborantibus coelestis 106 gratiae medicinam concede. R\. Amen.

Per misericordiam.

Antiphona 2. Ostende nobis Domine misericordiam tuam: P. Et salutare tuum da nobis. V\. Ut confiteamur nomini sancto tuo: et gloriemur in laude tua. [Col. 0209A] P. Et satutare. V\. Gloria, et honor, etc. P. Et salutare.

Oratio. Deus, qui confitentium tibi corda purificas, et accusantem conscientiam ab omni vinculo iniquitatis absolvis: da indulgentiam famulis, et coelestis gratiae sinceram medicinam eorum tribue corporibus. R\. Amen.

Per misericordiam.

Antiphona 3. Convertere, Domine, et eripe animas nostras: P. Et salvos nos fac propter misericordiam tuam. Quia non est in morte, qui memor sit tui. V\. Domine, ne in furore tuo arguas nos, neque in ira tua corripias nos. P. Et salvos. V\. Gloria, et honor, etc. Et salvos nos.

Oratio. Adesto, quaesumus, Domine supplicibus [Col. 0209B] nostris: et quibus austeritatem justae correctionis infligis, propitius adhibe auxilium misericordissimae consolationis. R\. Amen.

Per misericordiam.

R\. Virtus nostra, Domine, esto firmamentum infirmis. P. Esto refugium, et liberator oppressis. V\. Esto brachium nostrum in mane, et salus nostra in tempore tribulationis. P. Esto refugium. V\. Gloria, et honor, etc. Reiteretur R\.

Ego occidam, et vivere faciam: percutiam, et ego sanabo.


Canticum Deuteronomii (Cap. XXXII).

Vidit enim eos fatigatos, * et defectos in obductione, et dissolutos.

[Col. 0209C] Et dixit: Ubi sunt dii tui Israel, * in quibus confidebas in ipsis?

De quorum adipe sacrificiorum edebatis, * et bibebatis vinum libationum eorum:

Exurgant nunc, et adjuvent vos, * et fiant vobis protectores.

Videte, videte quoniam ego sum Dominus, * et non est alius praeter me:

Ego sum, qui occidam, et vivere faciam: * percutiam, et ego sanabo.

Gloria, et honor Patri, etc.

Reiteretur Antiphona.

Matutinarium. Antiphona. Illumina, Domine, vultum tuum super nos, et miserere nobis. P. Ut cognoscamus in terra viam tuam. V\. Deus misereatur [Col. 0209D] nostri, et benedicat nos. P. Ut cognoscamus. V\. Gloria, et honor, etc. P. Ut cognoscamus.

Lauda. Laudate Dominum omnes Gentes: Alleluia, alleluia. P. Et collaudate eum omnes populi. V\. Quoniam confirmata est super nos misericordia ejus: et veritas Domini manet in aeternum. P. Et collaudate eum. V\. Gloria, et honor, etc. P. Et collaudate eum.


Lectio libri Hieremiae Prophetae (Cap. XXIX).

R\. Deo gratias.

Haec dicit Dominus: Ecce ego visitabo vos: et suscitabo super vos verbum meum bonum, ut reducam vos ad locum istum. Ego enim scio cogitationes, quas cogito super vos, ait Dominus, cogitationes pacis, et non afflictionis, ut dem vobis fidem, [Col. 0210A] salutem, et patientiam. Et invocabitis me, et timebitis: orabitis me, et ego exaudiam vos. Quaeretis me, et invenietis: cum quaesieritis me in toto corde vestro. Et inveniar a vobis, ait Dominus omnipotens. R\. Amen.

Hymnus. Christe coelestis. Supplicatio. Oremus Redemptorem mundi. Require fol. 108.

Capitula. Respice Domine super famulos tuos omnes fideles aegrotos tui nominis invocatione gaudentes: tribue eis medicinam coelestem; tutelam mentis infunde, et ab omni infirmitate, et languore eos liberare dignare.

Pater noster. A malo nos libera. Require fol. 10.

Lauda. Salvos nos fac. Benedictio. Omnipotens Dominus. Require fol. 105.

[Col. 0210B] Per Horas diei, ut in alio tempore; excepto quod ad Tertiam dicantur haec omnia, quae sequuntur.

Prophetia. Fili, Custodi sermones meos. Require fol. 96.

Antiphona 1. Dominus virtutum ipse est rex gloriae. Psalmus XXIII.

Oratio. Domine fortis et potens, Domine virtutum, ipse es rex gloriae: ab omni peccato cor nostrum munda, et manus nostras innoxias serva; et animas nostras a vanitate dissocia: ut in loco sancto tuo stare, et a te Domino Deo nostro benedictionem mereamur percipere. R\. Amen.

Per misericordiam tuam.

Dominus sit semper vobiscum. R\. Et cum.

[Col. 0210C] 107 Antiphona. 2. Ad te Domine levavi animam meam, Deus meus. Psalmus XXIV.

Oratio. Ad te Domine formam animae nostrae, spei adminiculo erigentes, precamur; sic eam desideriis spiritualibus imbuas, ut carnaliter conversari desistat: ne inimici derideant promittendo terrena, sed specialis gratia pertrahat ad superna. Tu itaque Deus omnipotens id sapere concede, ut veritati potius quam mendatio ambiat inhaerere; sic libeat humilitati insistere, ut per id et morbum superbiae caveat, et tuorum praemia bonorum cum Sanctis participare suescat. R\. Amen.

Per misericordiam tuam.

Antiphona 3. Vide humilitatem meam, Domine, vide laborem meum: et dimitte peccata mea. [Col. 0210D] Psalmus XXIV.

R\. Ad adjuvandum nos festina, Domine: ad liberandum nos. P. Ne tardaveris. V\. Deus in nomine tuo salvos nos fac: et in virtute tua libera nos. P. Ne tardaveris. V\. Gloria, et honor, etc. Reiteretur. R\.

Lauda. Alleluia, alleluia, alleluia, alleluia, alleluia, alleluia. Laus tibi, laus tibi, laus tibi, laus tibi, Jesu Christe. V\. Gloria, et honor Patri, et Filio cum Sancto Spiritu per cuncta saecula. Amen. P. Alleluia, alleluia.

Preces. Non est alius. P. Nisi tu Deus. V\. Qui orari poscit. P. Nisi tu Deus. V\. Qui misereri poscit. P. Nisi. V\. Qui contritos sanet. P. Nisi. V\. Qui infirmos visitet. P. Nisi. V\. Qui captivos liberet P. Nisi. Reiteretur Non est alius.

[Col. 0211A] Capitula. Ad te Domine levantes animas nostras precamur, ut eas spirituali sustollas desiderio, quae carnali saepius demerguntur voto, dona humilitatem, quam ipse videas, et perfice fructuosum laborem, ut peccata dimittas: simplicitas et aequitas nostris inhaereant animis; dolus et injustitia procul recedant a nobis.

Pater noster. A malo nos libera. fol. 10.

Ad Sextam, omnia dicantur, ut in Sexta, quae dicitur per totum annum. Ad Nonam ut supra.



SABBATO SANCTAE MARIAE.

Sciendum est, quod omnibus Sabbatis per totum annum (praeter si non occurrerit festum novem lectionum) semper facimus officium B. M. V. modo sequenti: Incipiendum est.



Ad Vesperos
[Col. 0211B]

Lauda. Virgo Israel, ornare tympanis tuis, P. Et egredere in choro psallentium. V\. Beata es regina, quae prospicis quasi lumen. P. Et egredere in choro.

Oratio. Virgo Israel, quae utique mater Videntis intelligeris: adorna tympana tua, id est, membra Ecclesiae tuae; ut te habeamus patronam in saeculo, quam beatam reginam credimus permanere in futuro: ut prospicientes te lumen credulitatis nostrae sine dubio esse, te interpellante, favorem beatitudinis mereamur firmissimae obtinere. R\. Amen.

Per misericordiam.

Sono. Dominus Deus coeli benedicat tibi, honorem regni dabit in manu tua. P. Et adorabunt coram te [Col. 0211C] filii multarum Gentium. Alleluia. V\. Audi, filia, quia exaltata es, et facies fulget in templo Dei: sol justitiae in ingressu tuo orietur. P. Alleluia.

Dominus sit semper vobiscum. R\. Et cum.

Antiphona. Benedicta tu a Deo Altissimo, prae omnibus mulieribus. P. Propter hoc non discedet laus tua ab ore hominum usque in saeculum. V\. Beatam me dicent omnes generationes. Quia ancillam humilem respexit me Deus. P. Propter hoc. V\. Gloria, et honor, etc. P. Propter.

Dominus sit semper. R\. Et cum.

Lauda. Alleluia. Gaude, filia Sion: laetare, et exulta in omni corde, filia Hierusalem. P. Quoniam abstulit inimicos tuos rex Israel Dominus. Alleluia. V\. Lauda Hierusalem Dominum: et collauda Deum [Col. 0211D] tuum Sion. P. Quoniam abstulit. V\. Gloria, et honor, etc. P. Quoniam.


Hymnus.


   O decus sacrum Virginum,
Quem Virgo vehit Unicum,
Et virgines Almificum
Sequuntur sanctae Dominae.

   Qui plaustrum domicilium
Faxisti jam virgineum,
Quo cum cuneis, virginum
Cluit caput praecipuum.

   Hoc templum jam terrigenum
Numen cudit coelicolum,
A quo redemptum saeculum
Extat, et omnis tartarus.

   [Col. 0212A] Qui sic suscepit Virginem,
Poli terraeque Reginam;
Et Angelorum compotem
Fecit in arcem sublimem.

   Illic Virgo sanctissima,
Nostra defer precamina,
108 Quo tu tranasti gloria
Commemorationis inclyta.

   Per tuum Unigenitum,
Quem genuisti Dominum,
Coeli petamus gremium
Diu per omne saeculum. Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nos gratia ipsius, et per intercessionem [Col. 0212B] Sanctae Mariae Virginis genitricis suae nobis salutem animae, et corporis propitius tribuere dignetur. R\. Praesta aeterne omnipotens Deus.

Kyrie, eleison. R\. Christe, eleison. Kyrie, eleison.

Capitula. Virgo Christi genitrix, et humani generis reparatrix, implorantium preces auribus offer divinis: ut tuo gaudeamus munere digni, intercessu tuo peccaminum apud Deum obtinere remissionem, cujus sexus absque pudoris corruptione omnium genuit Salvatorem.

Pater noster. Liberati a malo. Quaere fol. 2.

Benedictio. Dominus Jesus Christus, qui olim ex Virgine dignatus est nasci, suae nos Genitricis intercessione sanctificet. R\. Amen. Quique matrem servavit a corruptelae contagio, sinum nostri cordis emaculet a [Col. 0212C] delicto. R\. Amen. Et qui eam fecit Virginem manere post partum, coelum nobis tribuat possidere post transitum. R\. Amen.

Per misericordiam ipsius Dei nostri, etc.

Lauda. Rami mei, rami honoris, et gratiae. Alleluia. P. Ego quasi vitis fructificavi suavitatem odoris. Alleluia, alleluia, alleluia. V\. Ego autem, sicut oliva fructifera in domo Domini, sperabo; et in misericordia Dei mei in aeternum, et in saeculum saeculi. P. Ego quasi vitis. V\. Gloria, et honor Patri, etc. P. Ego quasi vitis.

Oratio. Mira satis, Domine, radix Ecclesiae tuae, quae proficit, et crescit usque ad perfectum diem, cujus rami Martyres, cujus praependicula effecti sunt [Col. 0212D] Confessores, inter quos Beatissima Virgo Maria Genitrix tua, quasi vitis vera fructificans, dum odorem gratiae fidelibus propinat in saeculo, aeterno promeretur consolari de praemio: quaesumus ergo, ut suffragiis ejus odore virtutum odores criminum fugiamus. R\. Amen.

Per misericordiam tuam Deus noster.

In nomine Domini.



Ad Matutinum.

Antiphona. Labia mea, Domine, aperies: et os meum annuntiabit laudem tuam. Psalmus L.

Oratio. Exultent in te, Domine, labia nostra praeconio veritatis ad collaudandam veram commemorationem illibatae Mariae genitricis: et quae de terris potentialiter meruit supernis sedibus divinitus attolli, [Col. 0213A] mereamur ob ejus favorem ab omnibus hic peccatis erui, et illic beatorum fulgentibus choris misericorditer induci. R\: Amen.

Per misericordiam tuam Deus noster.

Antiphona 1. Ave Maria, gratia plena: Dominus tecum. P. Beata tu inter mulieres, et benedictus fructus ventris tui. R\. Diffusa est gratia in labiis tuis: propterea benedixit te Deus in aeternum. P. Beata tu inter mulieres. V\. Gloria, et honor Patri, etc. P. Beata tu inter mulieres.

Oratio. Gratiam plenam habere te credimus, o Virgo Christi genitrix, et humani generis reparatrix gloriosa Maria; quae tanta nobis gaudia pariendo contulisti, ut fructus ventris tui, qui est Christus filius Dei a dominio in nos saevientis eriperet inimici, et [Col. 0213B] in regno aeterno consortes faceret sibi metipsi: proinde te quaesumus, teque rogamus; ut adsis patrona nobis, ut et merito tuo nos Filius tuus a delicto exules reddat, et post in regno suo perenniter habitaturos introducat. R\. Amen.

Per misericordiam tuam, etc.

Dominus sit semper vobiscum. R\. Et cum spiritu tuo.

Antiphona 2. Magnum miraculum jam vidimus in Virginis Conceptione; ut nec virginitatem amitteret, nec genitricis pondera didicisset. V\. Sola meruit Deum ferre post coelos; sola meruit Virgo venire post partum. V\. Domini est terra, et plenitudo ejus: orbis terrarum, et universi qui habitant in eo. P. Sola meruit Deum. V\. Gloria, et honor Patri, etc. [Col. 0213C] P. Sola meruit.

Oratio. Magnum valde miraculum vidimus in Virginis Conceptione; ut nec decore pudoris careret, nec genitricum onera sustineret: nec enim fas erat, ut illa haberet suspiria, quae omnium gaudia pariebat: aut origo laetitiae nosceret, vim doloris: sic etenim sola meruit virgo venire post partum, 109 quia in ipsa verbum est caro factum: ob hoc te precamur, Jesu bone, quod sicut Genitrici tuae contulisti hoc praemium, ita nobis miseris adsis concedendo remedium. R\. Amen.

Per misericordiam tuam Deus noster.

Antiphona 3. Magnificat anima mea Dominum: et exultavit spiritus meus in Deo salutari meo. P. [Col. 0213D] Quoniam respexit humilitatem ancillae suae. V\. Eructavit cor meum verbum bonum: dico ego opera mea regi. P. Quoniam respexit. V\. Gloria, et honor Patri, etc. P. Quoniam respexit.

Oratio. Quanta tibi Sanctissima Virgo Dei, et Mater, divina pietas, magna et ampliora distribuit! ut cum esses Virgo terrigena, facta es Altissimi Mater et vernula: ut qui sanctum ipsius nomen in omni generatione, et prosapia nuntiasti, nobis infirmis succurrat detersa male rancoris suggestione: Et qui tibi affluit optimus habitator, in nobis praeesse dignetur mitissimus retributor; ut per unum Deum in Trinitate perfectum, et credulitatis merita vigeant, et distributionis gaudia coalescant: Et immeriti hoc deposcimus te, regina et Mater Creatoris [Col. 0214A] omnium saeculorum; ut per te fruamur paradisi florea voluptate, quae integra permansisti Virgo Deifica. R\. Amen.

Per misericordiam tuam.

R\. Placuit Deo castitas, et Immaculata virginitas. P. Propter hoc in utero ejus ingressa est sancta pietas de verbo; et partum ostendit admirabile: Genuisse virginem Deum et hominem. V\. Annuntiaverunt coeli justitiam Dei: et viderunt omnes populi gloriam ejus. P. Propter hoc. V\. Gloria, et honor Patri, etc. Reiteretur R\. Placuit Deo.

Oratio. O sacratissima Verbi ancilla, et mater, quam ostendit generatio Virginem, et virginitas comprobat Genitricem; patulo pietatis sinu concurrentem ad te populum suscipe; tu profusis pietatis [Col. 0214B] tuae visceribus pascito gregem, quem suo Filius ex te progrediens mercatus est sanguine: simus tuo praemuniti praesidio, qui suavi servitutis tuae delectamur perfrui jugo; ut hic nos tu multiplici affectu tuearis in saeculo, et post ex te Genitus regnaturos possideat in aeternum. R\. Amen.

Per misericordiam tuam Deus noster.


In Laudibus.

Ad Canticum. Antiphona. Fecit mihi magna qui potens est: et sanctum nomen ejus. Et misericordia ejus in omni progenie et generatione.

Canticum. Magnificat anima mea Dominum. Require fol. 50.

P. Fecit mihi magna qui potens est: et sanctum nomen ejus. Gloria, et honor Patri, etc. P. Et misericordia [Col. 0214C] ejus in omni progenie et generatione.

Ad Benedictus. Antiphona. Filia Sion benedic Domino Deo excelso in omni benedictione et laude.

Canticum. Benedictus es Domine. Require fol. 6.

Sono. Dominus Deus coeli benedicat. Quaere fol. 107.

Lauda. Laudate Dominum de coelis: Alleluia. Laudate eum in excelsis. Alleluia. Psalmus CXLVIII. Lectio libri Cantici Canticorum Salomonis (Cap. IV).

R\. Deo gratias.

Hortus conclusus soror mea, hortus conclusus, fons signatus. Emissiones tuae paradisus malorum punicorum cum pomorum fructibus (Cap. VI). Una est columba mea, et perfecta mea, una est matris [Col. 0214D] suae, electa genitricis suae. Viderunt illam filiae, et beatissimam praedicaverunt; reginae et concubinae, et laudaverunt eam. Quae est ista, quae progreditur quasi aurora consurgens, pulchra ut luna, electa ut sol, terribilis ut castrorum acies ordinata? (Cap. VIII.) Quae est ista, quae ascendit de deserto, delitiis affluens, innixa super dilectum suum? Pone me ut signaculum super brachium tuum, ut signaculum super cor tuum: et vera Dei permanet dilectio. R\. Amen.

Hymnus. O decus sacrum Virginum. fol. 107. Supplicatio. Oremus Redemptorem mundi. fol. 108.

Capitula. Matutinis precibus te, Domine, exoramus piissimum; ut sicut illustris gloriosissima Virgo Maria in coelis est coronata, ita per meritum ejus [Col. 0215A] acceptabilissimi favoris apud te conlaetari mereamur in coelestibus regnis.

Pater noster. Liberati a malo. Quaere fol. 2.

Lauda. Rami mei. Benedictio. Dominus Jesus Christus, qui olim. Quaere fol. 108.

In nomine Domini.



IN SECUNDO DOMINICO POST OCTAVAM EPIPHANIAE.



Ad Vesperos.

Lauda. Die mandavit Dominus misericordiam suam, 110 et nocte declaravit. V\. Apud me oratio Deo vitae meae, dicam Deo: Susceptor meus es. P. Et nocte declaravit.

Oratio. Deus, qui tuam in die mandas misericordiam, et in nocte declaras: quaesumus, ut in die nos [Col. 0215B] protegas ad salutem; et in nocte defendas ad requiem. R\. Amen.

Per misericordiam tuam.

Sono. Te decet hymnus in Sion: et tibi reddetur votum. P. In Hierusalem. Alleluia. V\. Exaudi, Domine, orationem nostram: ad te omnis caro veniet. P. In Hierusalem. Alleluia.

Dominus sit semper vobiscum. R\. Et cum.

Antiphona. Alleluia. Deus sapiens corde, et fortis robore. Qui commovet terram de loco suo. Qui prohibet soli, et non orietur: et stellas claudit quasi sub signaculo. Qui extendit coelos solus, et graditur super fluctus maris. P. Qui facit magna, et mirabilia, quorum non est numerus. V\. Magnus Dominus noster, et magna virtus ejus: et sapientiae [Col. 0215C] ejus non est numerus. P. Qui facit. V\. Gloria, et honor, etc. P. Qui facit.

Dominus sit semper. R\. Et cum.

Lauda. In toto corde meo exquisivi te: Alleluia. P. Ne repellas me a mandatis tuis. Alleluia, alleluia, alleluia. V\. Da mihi intellectum, et praescrutabor legem tuam: et custodiam illam in toto corde meo. P. Ne repellas me. V\. Gloria, et honor Patri, etc. P. Ne repellas me.


Hymnus.


   Christe lux mundi, salus, et potestas,
Qui diem solis radiis adimples,
Noctem et fulvam faciens corusco
      Sidere pingis.

   [Col. 0215D] Certis ut totum moribus peractum
Temperes mundum vicibus recursis,
Atque resolvat omnium labores
      Sorte quietis.

   Ecce vergentem rotat hora solem
Vesperis rursum remeantis ortum,
Hinc et astrorum chorus omnis alto
      Surgit Olympo.

   Nos pio cultu tibi praecinentes,
Vocibus sacris modulamus Hymnis,
Sensibus totis simul excitamur,
      Pangere laudes.

   Tura libamus tibi, magne rector,
Lumen et sacrum Domino exhibemus,
Fervidum guttans, madidumque summo
      [Col. 0216A] Vertice nectar.

   Praestet ut votum; ferat ut medelam;
Donet ut nostris veniam delictis;
Firmet ut sensus; placida quiete
      Mulceat artus.

   Et licet noctis subeant profunda
Horridis mundi tenebris operta;
Mens tamen nostra fidei supernae
      Splendeat ortu.

   Desinant culpae, vigilet vicissim
Noster inlabens animus; nec ulla
Sensus involvat gravior vagantum
      Spirituum turma.

   Cor enim nostrum vigilet sopore,
Somniet Christum, Dominumque semper
[Col. 0216B] Insonet Psalmis, meditetur Hymnis
      Nocte dieque.

   Gloria summo celebret Parenti
Gloria Christo, pariterque Sancto;
Praedicet Trinum pia voce nomen
      Omne per aevum.
   Amen.

Supplicatio. Oremus Redemptorem. Quaere fol. 108.

Capitula. Laus tibi omnipotens Deus, quoniam jam dies tetris molitur horis: jam occasus metitur in vesperum: jam soporifera quies fessos reficit artus: jam Olympi tramitem fere curricula laxant: jam vespertina polifera visibilia lustrat, pervigilesque mentes sobrietatis cantica psallant; ut reciproco [Col. 0216C] lucis obortu sospitates pudicitiaeque flagrent protinus: rursusque nos aurea crepuscula lustrent; ut, noctis expoliati velamine, dies nos alterna reposcat.

Pater noster. Liberati a malo. Quaere fol. 2.

Humiliate vos benedictioni.

Dominus sit semper. R\. Et cum.


Benedictio.

Aeternus Dominus, qui humilitate potius quam sacrificio placatur: ipse vobis peccata dimittat, et clementiae suae miseratio semper subveniat. R\. Amen. Vestra vota, desideriaque Christus Dominus in bono adimpleat, et salutis copiam animabus vestris concedat. R\. Amen. Qui larga miseratione peccatoribus veniam donat, ipse vobis misericordiae [Col. 0216D] suae dona attribuat. R\. Amen.

Per misericordiam ipsius Dei.

Lauda. Tu mandasti mandata tua. Alleluia. P. Custodiri nimis. Alleluia, alleluia, alleluia. V\. Utinam dirigantur viae meae, ad custodiendas justificationes tuas. P. Custodiri nimis. V\. Gloria, et honor, etc. P. Alleluia, alleluia, alleluia.

111 Oratio. Desiderium tuorum Domine. Require infra in Matutinis istis.



Ad Matutinum.

Hymnus. Aeterne rerum Conditor. Require fol. 3.

Oratio. Aeternum te Dominum, rerumque. Require fol. 14.

Antiphona. Domine quid multiplicati sunt, qui [Col. 0217A] tribulant me? tu autem Domine susceptor meus es. Psalmus III.

Antiphona. Dele, Domine, iniquitates meas. Psalmus L.

Antiphona. In te confidit anima mea. Psalmus LVI.

Oratio. Domine Deus, apud quem confitentes medelam salutis inveniunt: dele piaculorum vulnera de cordibus hominum: et ostende super nos clementiae tuae clarissimum vultum; tuumque clamoribus supplicum inclina sanctum auditum: Effunde mentibus nostris tuae gratiae donum: et concede postulantibus remedium quaesitum: ac cui ad impendendum debitum nostrae servitutis consurgimus; effunde benedictionis et salutis abundantiam super [Col. 0217B] populum tuum: ac dele misericors scelus contractum: et fac nos esse liberos a reatu facinorum: audi gemitus poenitentium: largire indulgentiae fructum; et clamoribus pulsantum fidelium concede singulis suffragium postulatum. R\. Amen.

Per misericordiam tuam.

Antiphona 1. Desiderium pauperum exaudivit Dominus: praeparationes cordis eorum exaudiet auris tua. Judicare pupillo et humili. P. Ut non apponat ultra magnificare se homo super terram. V\. Exurge Domine, non praevaleat homo: judicentur gentes in conspectu tuo. P. Ut non apponat. V\. Gloria, et honor, etc. P. Ut non apponat.

Oratio. Desiderium tuorum Domine pauperum sic intende propitius, ut et donorum coelestium nobis [Col. 0217C] copiam tribuas; et tumorem praetereuntium rerum a nobis avertas: Auris quoque tua nostram ita orationem intendat, ut dum pupillo humilique judicium feceris, paterna nobis indulgentia blandiaris; et pro humiliatione praesentium gaudia retribuas aeternorum. R\. Amen.

Per misericordiam tuam.

Antiphona 2. Propter miserias inopum, et gemitum pauperum. P. Nunc exurgam, dicit Dominus. V\. Eloquia Domini, eloquia casta: argentum igne examinatum, terrae purgatum septuplum. P. Nunc exurgam. V\. Gloria, et honor, etc. P. Nunc exurgam.

Oratio. Deus, qui superbis resistis, et linguam [Col. 0217D] magniloquam labiaque dolosa disperdis; fac nos casta eloquia tua, quae velut argentum igne probatum sunt examinata, percipere: ut, omni arrogantiae tumore dejecto, expositoque corruptionis nostrae contagio, geminae dignitatis splendorem sicut a te inditum in nostra conditione suscepimus, ita per te renovatum per omnia retineamus. R\. Amen.

Per misericordiam tuam.

Antiphona 3. Usquequo, Domine, oblivisceris nos in finem? quousque avertis faciem tuam a nobis? P. Respice, et exaudi nos Domine Deus noster. V\. Quamdiu ponam consilia in anima mea, dolorem in corde meo per diem? Usquequo exaltabitur inimicus meus super me? P. Respice. V\. Gloria, et honor, etc. P. Respice.

[Col. 0218A] Oratio. Respice et exaudi nos Domine Deus noster: ad placandum timidos conatus nostros adjuva: da finem operis, qui dedisti principium voluntatis: da, ut possimus implere, qui dedisti, ut velimus incipere. R\. Amen.

Per misericordiam tuam.

R\. Habeant, Domine, finem peccata nostra: deleatur iniquitas, et induamur justitia sancta tua. P. Ut laetetur iterum Hierusalem. V\. Tu exurgens misereberis Sion: quia venit tempus miserendi. P. Ut laetetur. V\. Gloria, et honor, etc. Reiteretur R\.


In Laudibus.

Ad Canticum. Antiphona. Deus, vera sunt opera tua, et omnes viae tuae judicia.

[Col. 0218B] Canticum. Attende coelum. Require fol. 4.

Oratio. Descendat Domine, ut pluvia. Require fol. 93.

Ad Benedictus. Antiphona. Benedictum nomen gloriae tuae sanctum in omnia saecula saeculorum.

Canticum. Benedictus es Domine Deus. Require fol. 6.

Oratio. Domine Deus, qui super Cherubim sedens, laude magnificaris creaturae subjectae: ut dum magna condideris, incomparabiliter tu magnificentissimus aestimeris: tibi ad nutum obtemperant cuncta, quae te auctore subsistunt; et hoc illis est in honore, 112 quod sunt a te condita, et sunt subjecta: Proinde ita proficere praesta, ut dum labia in tuis benedictionibus pandimus, benedictionem coelestis [Col. 0218C] gratiae impetremus. R\. Amen.

Sono. Emitte lucem tuam, Domine, et veritatem tuam. Alleluia. V\. Judica me Domine, et discerne causam meam de gente non sancta. Alleluia.

Lauda. Laudate Dominum de coelis: Alleluia. Laudate eum in excelsis. Alleluia. Psalmus CXLVIII.


Lectio libri Ecclesiastes Salomonis (Cap. III).

R\. Deo gratias.

Fili, homini bono in conspectu suo dedit Deus sapientiam, et intelligentiam, et laetitiam: peccatori autem dedit afflictionem, et curam superfluam, ut addat, et congreget, et tradat ei qui placuit Deo: sed hoc vanitas et cassa solicitudo mentis. Omnia tempus habent, et suis spatiis transeunt universa sub sole. Tempus nascendi, et tempus moriendi. [Col. 0218D] Tempus plantandi, et tempus evellendi quod plantatum est. Tempus occidendi, et tempus sanandi. Tempus destruendi, et tempus aedificandi. Tempus flendi, et tempus ridendi. Tempus plangendi, et tempus saltandi. Tempus spargendi lapides, et tempus colligendi. Tempus amplexandi, et tempus longe fieri a complexibus. Tempus acquirendi, et tempus perdendi. Tempus custodiendi, et tempus abjiciendi. Tempus scindendi, et tempus consuendi. Tempus tacendi, et tempus loquendi. Tempus dilectionis, et tempus odii. Tempus belli, et tempus pacis. Quid habet amplius homo de labore suo? Vidi afflictionem, quam dedit Deus filiis hominum, ut distendantur in ea. Cuncta fecit bona in tempore [Col. 0219A] suo, et mundum tradidit disputationi eorum, ut non inveniat homo opus, quod operatus est Deus ab initio usque ad finem. Et cognovi quod non esset melius nisi laetare, et facere bonum in vita sua. R\. Amen.

Hymnus. Splendor paternae gloriae. Require fol. 67.

Supplicatio. Oremus Redemptorem mundi. Require fol. 66.

Capitula. Decantet tibi Ecclesia tua, Domine, novum canticum in choro fideliter; teque crebra meditatione in tympanis concinat confidenter. Tu itaque clemens tribue, ut sic tibi beneplaceat in populis, quemadmodum gloriose jocundaris in Angelis: et quomodo te in Matutinis diversitas redemptorum [Col. 0219B] concelebrat, sic tibi in lumine placitum famulatum sui officii repraesentet. Da igitur populo tuo, omnipotens Deus, tibi affatim complacere: laudemque tuam plena sanctitate proferre: Sicque nos facias hujus diei momenta transcurrere, ne gressus ad te properantium adversarius suus valeat in compede praepedire: ut quos mercatus es sanguine, salvastique per crucem, et sublevasti per fidem; resuscites in virtute; et ad coelum provehas inenarrabili majestate: Quique te nunc moesto lumine suspectant e terris, et gemebundis cordibus prosequuntur ab imis; dextera tua adtrahantur in supernis: et gloriae amicti stolis, te in Hymno novo glorificent perenni jocunditate cum Sanctis.

Pater noster. Liberati a malo. Quaere fol. 2.

[Col. 0219C] Lauda. Cantate Domino canticum novum: Alleluia. P. Laus ejus in Ecclesia sanctorum. Alleluia, alleluia. V\. Laetetur Israel in eo, qui fecit ipsum: et filiae Sion exultent super regem suum. P. Laus ejus. V\. Gloria et honor, etc. P. Laus ejus.

Benedictio. Aeternus Dominus. Quaere fol. 110.

In nomine Domini.

Commemorationes. Quaere fol. 94.

Exeunte Vespera Lauda. Illumina oculos meos, Domine, ne umquam obdormiam. P. In morte. V\. Respice, et exaudi me, Domine Deus meus: ne quando dicat inimicus meus: Praevalui adversus eum. P. In morte.

Dominus sit semper vobiscum. R\. Et cum.

[Col. 0219D] Sono. Deus, in te speravi Domine, non confundar in aeternum: in tua justitia libera me. Alleluia. V\. Esto mihi in Deum protectorem, et in locum munitum, ut salvum me facias, Deus. Quia firmamentum meum, et refugium meum es tu. Alleluia.

Dominus sit semper vobiscum. R\. Et cum spiritu tuo.

Antiphona. Non est alius Deus praeter me: ego fundavi terram, et hominem super eam: P. Ego firmavi coelos, et omnes stellas, lucem mandavi. V\. Domine Deus virtutum converte nos: et ostende faciem tuam: et salvi erimus. P. Ego firmavi coelos. V\. Gloria, et honor Patri, etc. P. Ego firmavi coelos.

[Col. 0220A] Dominus sit semper vobiscum. R\. Et cum spiritu tuo.

Lauda. In corde meo abscondi eloquia tua: Alleluia. P. Ut non peccem tibi. Alleluia. V\. Benedictus es Domine: doce me justificationes tuas. P. Ut non peccem. V\. Gloria, et honor Patri, etc. P. Ut non peccem.


113 Hymnus.


   O Lux beata Trinitas:
Et principalis Unitas:
Jam sol recedit igneus,
Infunde lumen cordibus.

   Jam noctis tempus advenit:
Quietem nobis tribue,
Diluculo nos respice
[Col. 0220B] De coelo clementissime.

   Tu Christe solve vincula,
Absterge nostra vitia,
Relaxa prius crimina,
Et indulge facinora.

   Oramus, ut exaudias:
Precamur, ut subvenias,
Christe Jesu omnipotens,
Tu nos a malo libera.

   Te mane laudum carmine,
Te praedicamus vespere;
Te nostra supplex gloria
Per cuncta laudet saecula.
Amen.

Supplicatio. Oremus Redemptorem mundi. Require [Col. 0220C] fol. 66.

Kyrie, eleison. R\. Christe, eleison. Kyrie, eleison.

Capitula. Illuminatio salusque nostra. Et Benedictio. Dignare, Domine, hanc familiam tuam. Require fol. 97.

Per misericordiam tuam.

Dominus sit semper vobiscum. R\. Et cum spiritu tuo.

Lauda. Cantabiles erant mihi, Domine, P. Justificationes tuae. Alleluia, alleluia. V\. Haec facta est mihi: quia justificationes tuas exquisivi. P. Justificationes tuae. V\. Gloria, et honor, etc. P. Justificationes.

Oratio. Desiderium tuorum Domine. Require retro [Col. 0220D] fol. 111. Commemorationes fol. 94.



IN TERTIO DOMINICO POST OCTAVAM EPIPHANIAE.



Sabbato ad Vesperum.

Lauda. Illumina oculos meos, Domine, ne umquam obdormiam. P. In morte. V\. Respice, et exaudi me Domine Deus meus: nequando dicat inimicus meus: Praevalui adversus eum. P. In morte.

Oratio. Illumina oculos nostros Domine: ut in te fidei nostrae defixo obtutu, et consilium anima nostra amoris tui dulcedine capiat, et dolorem in corde nostro timoris tui recordatione concludat. R\. Amen. Per misericordiam.

[Col. 0221A] Sono, et Antiphona, Lauda, Hymnus dicantur, ut in Exeunte de secundo Dominico praeterito fol. 110.

Supplicatio. Oremus Redemptorem mundi. Quaere fol. 66.

Capitula. Deus, qui vicissitudinem diei, et noctis esse jussisti, ut fatigata mundi actibus membra, spatio interveniente, requiescerent: praesta nobis noctem quietam, ut ad confessionem nominis tui sine ullo peccato diluculo consurgamus: et auxilium virtutum tuarum, tuam clementiam deprecemur, ut confirmes nos in praeceptis tuis, et sapientiae tuae splendore semper illumines; nec ulla vitiorum caligine, mentes nostras enervare permittas.

Pater noster. Et ne. Liberati a malo, etc. fol. 2.

Humiliate vos benedictioni.

[Col. 0221B] Dominus sit semper vobiscum. R\. Et cum.

Benedictio. Christus Dominus qui erraticam ovem humeris suis in coelum reduxit, ipse vos a sordibus peccatorum expurget. R\. Amen. Qui latroni affixo peccata donavit; eumque paradiso restituit, ipse vos a cunctis peccatis emundet, et praesentia suae claritatis illustret. R\. Amen. Abstergat a vobis omne scelus peccaminum, et in caetu conlocet omnium Beatorum. R\. Amen.

Per misericordiam.

Lauda. Concupivit anima mea desiderare judicia tua. P. In omni tempore: Alleluia, alleluia, alleluia. V\. Memento verbi tui servo tuo, in quo mihi spem dedisti. P. In omni tempore. V\. Gloria, et honor. P. Alleluia, alleluia, alleluia.

[Col. 0221C] Oratio. Ab occultis nostris. Require infra.



Ad Matutinum.

Hymnus. Aeterne rerum Conditor. Require fol. 3.

Oratio. Te omnipotentem Dominum, omniumque rerum Dominatorem: te humani generis Redemptorem, cuncta ubique diffusa confitetur Ecclesia, firmissime supra petram fundata: in qua te precantes exaudis, et flentium culpas abluis, luctumque moerentium in gaudium vertis: sic gallo canente spem tribuis cunctis: sic valetudine peccatorum detemptos, facis fiducialiter convalescere aegros: proinde rogamus, ut respectu pietatis tuae, errantes a fide placatus corrigas, ac cunctis tuis supplicibus indulgentiam culparum concedas: et ut vox nostra te [Col. 0221D] primum, semperque excelsum personet matutinis officiis, te verum Deum praedicando, et laudando, pervigilet. R\. Amen.

Per misericordiam.

114 Antiphona. Multi dicunt animae meae: non est salus ipsi in Deo ejus. Psalmus III.

Antiphona. Lava me ab injustitia mea Deus meus: et a peccato meo munda cor meum. Psalmus L.

Antiphona. Exaltare super coelos Deus: et super omnem terram gloria tua. Psalmus LVI.

Oratio. Clementissime Domine, qui es animarum, etc. Quaere fol. 14.

Antiphona 1. Delicta nostra tu solus intelligis: a peccatis nostris munda nos Domine. P. Et ab alienis parce servis tuis, Domine. V\. Coeli enarrant gloriam [Col. 0222A] Dei, et opera manuum ejus annuntiat firmamentum. P. Et ab alienis. V\. Gloria, et honor Patri, etc. P. Et ab alienis.

Oratio. Ab occultis nostris munda nos Domine purgando conscientiam, quam internis ac propriis inficimus maculis: ab alienis quoque parce servis tuis, ut ea indulgeas, quae vel malorum exemplis addiscimus, vel pravis inlecti persuasionibus perpetramus: ut qui te proprium agnoscimus Dominum, peccatorum nequaquam sentiamus ulterius dominatum. R\. Amen.

Per misericordiam.

Dominus sit. R\. Et cum.

Antiphona 2. Mitte nobis Domine auxilium de sancto: P. Et de Sion tuere nos Domine. V\. Exaudiat [Col. 0222B] te Dominus in die tribulationis: protegat te nomen Dei Jacob. P. Et de Sion. V\. Gloria, et honor Patri. P. Et de Sion.

Oratio. Imple Domine omnes petitiones nostras ac mitte nobis auxilium de sancto: memor esto omnis sacrificii nostri, quod tibi non solum oblatione, sed etiam oratione, atque afflictione dicamus: ut nos tibi humiles semper facias, et contritos adtendas. R\. Amen.

Per misericordiam.

Antiphona 3. Desiderium animae nostrae dona nobis Domine. P. Praeveni nos in benedictione dulcedinis. V\. Vitam petiit: et dedisti ei in longitudine dierum in aeternum, et in saeculum saeculi. P. Praeveni nos. V\. Gloria, et honor Patri, etc. P. Praeveni [Col. 0222C] nos in.

Oratio. Domine, qui nos praevenire dignatus es gratia redemptionis, praeveni item in benedictione dulcedinis: et qui vitam temporalem cunctis mortalibus tribuis, vitam petentibus aeternam nobis omnibus largiaris. R\. Amen.

Per misericordiam

V\. Bonus est Dominus sustinentibus eum: animae quae inquirit eum. Bonum est confidere et sperare in salutare Domini. Bonum est viro, P. Cum tulerit jugum grave a juventute sua. V\. Beatus vir, qui confidet in Domino, et erit Dominus fiducia ejus. P. Cum tulerit. V\. Gloria, etc. Reiteretur R\.


In Laudibus.

[Col. 0222D] Ad Canticum. Antiphona. Deus fidelis, in quo non est iniquitas: justus et sanctus Dominus Deus.

Canticum. Attende Coelum. fol. 4.

Oratio. Deus fidelis, in quo nulla est iniquitas: tu justus et sanctus, et Dominus: qui et si nostris operibus provide irritaris; non tamen, ut peccavimus, vindictam exerces; nec condigna retributione praevaricantes corripis: admones terrore; et adloqueris pietate: ut et justitiam teneas, et misericordiam non omittas: Porta ergo nos alis tuis, ut pupillos; et protege ac filios tuos: quo nos, et in fortitudinem terrae deducas; et plenitudine virtutum ac frugum enutrias. R\. Amen.

Per misericordiam.

[Col. 0223A] Ad Benedictus. Antiphona. Supra thronum regni in firmamento coeli, benedictus Dominus.

Canticum. Benedictus es Domine Deus. fol. 6.

Oratio. Domine Deus patrum nostrorum. fol. 93.

Sono. Deus Deus meus ad te de luce vigilo. P. Sitivit anima mea. Alleluia, alleluia. V\. In matutinis meditabor in te: quia fuisti adjutor meus, Domine. Et in velamento alarum tuarum sperabo. P. Alleluia, alleluia.

Lauda. Laudate Dominum de Coelis: Alleluia, alleluia. Psalmus CXLVIII.


Lectio libri Ecclesiastes Salomonis (Cap. IX).

R\. Deo gratias.

Fili, sunt justi ac sapientes, et opera eorum in [Col. 0223B] manu Dei: et tamen nescit homo, utrum amore an odio dignus sit: sed omnia in futurum reservantur incerta, eo quod universa aeque eveniant justo et impio, bono et malo, mundo et immundo, immolanti victimas, et sacrificia contemnenti: sicut bonus, sic et peccator: ut perjurus, ita et ille, qui verum dixerat. Hoc est pessimum inter omnia, quae fiunt sub sole, quia eadem cunctis eveniunt: unde et corda filiorum hominum implentur malitia et contemptu in vita sua, et post haec ad inferos deducentur. Nemo est qui semper vivat, et qui hujus rei habeat 115 fiduciam: melius est canis vivens leone mortuo. Viventes enim sciunt se morituros. Mortui vero nihil noverunt amplius, nec habent ultra mercedem: quia oblivioni tradita est memoria eorum. [Col. 0223C] Amor quoque, et odium, et invidia simul perierunt, nec habent partem in hoc saeculo, et in opere quod sub sole geritur. Vade ergo et comede in laetitia panem tuum, et bibe cum gaudio vinum tuum: quia Deo placent opera tua. R\. Amen.

Hymnus. Splendor paternae. fol. 67.

Supplicatio. Oremus Redemptorem mundi. Quaere fol. 66.

Capitula. Quantam tibi, Domine, creatura tua offerat laudem? numquid humanis laudibus aliquid proficis, aut eges quidpiam, ut terrenorum laudibus delecteris? qui tam laudabilis laudabiliter conlaudaris in sanctis; tantisque acclamaris praeconiis legis? Sed ideo partem laudis delectaris accipere, quia plenam laudationem etiam laudatoribus nosti conferre. Da [Col. 0223D] ergo Domine dignum in nobis, quod digne conlauderis a nobis: Te potentatus coelestis militiae indesinenter conlaudet: et magnitudinem tuam confessionis magnitudo concelebret: Te in tubis praeconia jubilent Prophetarum, et psalmorum cantica citharae depromat dulcedo: Te in tympanis personet perfectio sanctitatis: Teque virginum vasa sacra circumdent in thronis: Te omnium corda crebra meditatione permulceant: et in specialibus organis dulci fragore perstridant. Ut cuncta creatura tua, in cymbalis labiorum fide tinniens, jugi motu clamitet: teque omnis spiritus debita laudatione persultet: et in te omnis creatura redempta, beatitudine perfecta tripudiet.

[Col. 0224A] Pater noster. Et ne nos. Liberati a malo, etc. Quaere fol. 2.

Dominus sit semper. R\. Et cum.

Lauda. Cantate Domino canticum novum: Alleluia, alleluia. V\. Laus ejus in Ecclesia sanctorum. Alleluia.

Benedictio. Christus Dominus, qui erraticam ovem. Quaere fol. 113.

In nomine Domini, etc.

Commemorationes dicantur, ut in fol. 94. Item in exeunte Vespera, omnia dicantur, ut in exeunte Vepera de primo Dominico post Octavam Epiphaniae, fol. 94. exceptis Epistola, et Benedictione, quae sequuntur.

Kyrie, eleison. Christe, eleison. Kyrie, eleison.

[Col. 0224B] Capitula. Omnipotens Deus tuam indigni.

Benedictio. Dominus nos sua benedictione. fol. 100. Omnia alia ut supra fol. 94.



IN QUARTO DOMINICO POST OCTAVAM EPIPHANIAE.



Sabbato ad Vesperum.

Lauda. In noctibus extollite manus vestras in sancta, P. Et benedicite Dominum. V\. Qui statis in domo Domini, in atriis domus Dei nostri. P. Et benedicite.

Oratio. In noctibus manus nostras ad te extollimus Domine, ut nos in Ecclesia tua fixos statuas; ac dum mundialibus imprimimur sarcinis, nostra laudare te actione concedas. R\. Amen. Per misericordiam.

[Col. 0224C] Sono. Refugium meum: Deus meus sperabo in eum. Quoniam ipse P. Liberavit me de muscipula venantium, et a verbo aspero. Alleluia. V\. Qui habitat in adjutorium Altissimi, in protectione Dei coeli commorabitur. Dicit Deo: Susceptor meus es tu Deus meus. P. Liberavit.

Dominus sit. R\. Et cum

Antiphona. Ecce clamat custos: Veni mane, et nocte. P. Si quaeritis, quaerite. Convertimini, venite. V\. Venite, exultemus in Domino: jubilemus Deo salutari nostro. P. Si quaeritis. V\. Gloria, etc. P. Si quaeritis.

Dominus sit. R\. Et cum.

Lauda. Adhaesit pavimento anima mea, Domine: P. Vivifica me secundum verbum tuum. Alleluia, [Col. 0224D] alleluia, alleluia. V\. Vias meas annuntiavi, et exaudisti me: doce me justificationes tuas. P. Vivifica me. V\. Gloria, etc. P. Vivifica me.

Hymnus. Inventor rutilis dux boni. fol. 91. Supplicatio. Oremus Redemptorem. Quaere fol. 66.

Capitula. Deus auctor luminis, conditor claritatis, qui submovisti omnia opera tenebrarum; ut in nobis lucis tuae plenitudo regnaret: respice, quaesumus, super hoc lumen accensum, et hanc gratiam benedictionis, a nobis omnibus exoratus, infunde: ut sicut haec flamma ad altaris tui obsequium constituta vincit tenebras, ac repellit: ita illuminatio tua a sensibus nostris superet omnem fomitem vitiorum.

Pater noster. Liberati a malo. fol. 2.

[Col. 0225A] Humiliate vos benedictioni.

Dominus sit. R\. Et cum.

Benedictio. Christus Dominus nos custodiat propitius, et benedicat placatus. R\. Amen. 116 Clementia sua nos protegat, et a cunctis malis incessanter defendat. R\. Amen. Ejus vos gaudeatis munere digni, qui peccatorum veniam concedit benignus. R\. Amen.

Per misericordiam.

Lauda. Tu mandasti mandata tua. Alleluia P. Custodire nimis. Alleluia, alleluia. V\. Concupivit anima mea desiderare justificationes tuas, in omni tempore. P. Custodire nimis. V\. Gloria, et honor Patri, et Filio, etc. P. Custodire.

Oratio. Deus virtus, et refugium. Require in Matutinis [Col. 0225B] sequentibus.



Ad Matutinum.

Hymnus. Aeterne rerum Conditor. Quaere fol. 3.

Oratio. Deus, qui provida majestate, creaturae totius gubernationem impendis, et diurnis curis quietem nocturnam opponis: tu ne mens prolixitate tenebrarum exaestuet, gallo nos consolaris canente, ut dum praeco diei sonat, diurni operis meditatio reviviscat: respice nos jugiter clementi intuitu, et instiga, ne profundae noctis rore persuasi, diei obliviscamur perennis; sed labentes in tenebris erige, et videndo nos corrige: ut cum Petro resipiscamus errata, et paribus lachrymis crimina defleamus commissa. R\. Amen.

Per misericordiam.

[Col. 0225C] Dominus sit. R\. Et cum.

Antiphona. Gloria mea, et exaltans caput meum. Psalmus III.

Antiphona. Tibi soli peccavi, miserere mei Deus. Psalmus L.

Antiphona. Mitte de Coelo, et libera me Domine: da obprobrium conculcantes me. Psalmus LVI.

Oratio. Omnipotens Domine, cui in coelestibus rite offertur summa ab Angelis gloria; tribue, ut in te sit gloriatio nostra; perveniatque ad te humilis confessio populorum: et de quibus te, peccando offendimus, ad fructum indulgentiae te propitio redeamus: ut miserando errata ignoscas, et ad promerendum te inclyta virtute subvenias. R\. Amen.

Per misericordiam.

[Col. 0225D] Antiphona 1. Deus nostrum refugium, et virtus. P. Adjutor in tribulationibus, quae invenerunt nos nimis. V\. Propterea non timebimus dum conturbabitur terra, et transferentur montes in cor maris. P. Adjutor. V\. Gloria, et honor. P. Adjutor.

Oratio. Deus, virtus, et refugium nostrum, esto nobis adjutor in tribulationibus; ut in nullo nostra metuat conscientia, cum te judicante, conturbata fuerit terra: fluminis tui impetus, tanquam in Sanctis tuis habitans, laetificat civitatem: atque in ea sumat ex vultu tuo adjutorium, cum Sancti Spiritus te largiente perceperit donum. R\. Amen.

Per misericordiam tuam.

Antiphona 2. Converte nos Deus Salvator noster: [Col. 0226A] et averte iram tuam a nobis. P. Ne in aeternum irascaris nobis. V\. Deus tu convertens vivificabis nos: et plebs tua laetabitur in te. P. Ne in aeternum. V\. Gloria, et honor. P. Ne in aeternum.

Oratio. Converte nos Deus salutaris noster; et averte iram tuam a nobis: ac super populum tuum praesta pacem, quam loqueris; ut plebs tua laetetur in te; ac salutare tuum custodia salutis intelligens, vel misericordiam tuam temporum prosperitate cognoscat, vel benignitatem tuam fructuum foecunditate suscipiat. R\. Amen.

Per misericordiam tuam.

Antiphona 3. Deus Deus noster, respice. P. Nos sperantes in te, non nos derelinquas. V\. Ad te clamaverunt, et salvi facti sunt: in te speraverunt, et [Col. 0226B] non sunt confusi. P. Nos sperantes. V\. Gloria, et honor. P. Nos sperantes.

Oratio. Respice in nos Domine Deus noster; ne avertendo faciem tuam a nobis, nos aliquatenus derelinquas: vere enim salvi erimus, si vultus tui in nos aspectum converteris, et hilariter nostris te animabus conjunxeris: ut quia in te speraverunt patres nostri, et salvi facti sunt, nos hereditariae fac eorum spei succedere; et parilitate horum, aeterna cum eis exultatione gaudere. R\. Amen.

Per misericordiam tuam, etc.

R\. Domine, ne despicias cor contritum, et humiliatum ne spernas. P. Intende Domine, placare nobis: fac Domine, noli tardare. V\. Convertere Domine aliquantulum: et delectare super servos tuos. [Col. 0226C] P. Intende Domine. V\. Gloria, et honor. Reiteretur R\.


In Laudibus.

Ad Canticum. Antiphona. Deus scientiarum Dominus est; ipse mortificat, et vivificat, ducit ad inferos et reducit.

117 Canticum. Confirmatum est cor meum. Quaere fol. 55.

P. Deus scientiarum Dominus est: ipse mortificat, et vivificat, ducit ad inferos et reducit.

Oratio. Domine Deus scientiarum ac sapientiae immensae: tu praeparas adinventiones tuas, ut infirmes arcus potentium; et infirmos ardore succingas: dum in se fidentes dejicis; et in te sperantes attollis: dum plenos attenuas panibus; et esurientes sufficientia reples: qui scientia tumentes excludis; et [Col. 0226D] humiliter sapientes nec magniloquio fidere, nec superbe de tuis muneribus gloriari jubes: sed ita esse studiosos doctrina, ut tibi demus gloriam: nobis autem reservemus obedientiam. R\. Amen.

Per misericordiam tuam Deus noster.

Ad Benedictus. Antiphona. Noctes, et dies, lux, et tenebrae Dominum Deum nostrum benedicite.

Canticum. Benedictus es Domine Deus Patrum nostrorum. fol. 6. Oratio. Domine Deus, qui super, Quaere fol. 111.

Sono. Alleluia. In matutinis meditabor in te Domine: quia factus es adjutor meus. Alleluia, alleluia. V\. Deus Deus meus, ad te de luce consurgo Sitit te anima mea.

[Col. 0227A] Lauda. Laudate Dominum de Coelis: Alleluia: laudate eum in excelsis. Alleluia, alleluia. Psalmus CXLVIII.


Lectio libri Sapientiae Salomonis (Cap. VI).

R\. Deo gratias.

Reges populi, diligite justitiam, ut in perpetuum regnetis: quid est autem sapientia, et quemadmodum facta sit, referam: et non abscondam a vobis sacramentum Dei, sed ab initio nativitatis investigabo, et ponam in luce scientiam illius, et non praeteribo veritatem: neque cum invidia tabescente iterabo: quoniam talis homo non erit particeps sapientiae. Multitudo autem sapientium sanitas est orbis terrarum: et rex sapiens populi stabilimentum est. Ergo accipite disciplinam per sermones meos, [Col. 0227B] et proderit vobis. (Cap. VII.) Sum quidem et ego mortalis homo, similis omnibus, et ex genere terreno illius, qui prius factus est, et in ventre matris figuratus sum caro, novem mensium tempore coagulatus in sanguine, et semine hominis, et delectamento homini conveniente. Et ego natus accepi communem aerem, et similiter in factam decidi terram, primam vocem similem omnibus emisi plorans. In volumentis nutritus sum, et in cunis vagiens. Nemo enim ex regibus aliud habuit nativitatis initium. Unus ergo omnibus est introitus ad vitam, et similis exitus. Propter hoc optavi, et datus est mihi sensus: et invocavi, et venit in me spiritus sapientiae. R\. Amen.

Hymnus. Splendor paternae gloriae. fol. 67.

[Col. 0227C] Supplicatio. Oremus Redemptorem mundi. Quaere fol. 66.

Capitula. Emitte Domine lucem tuam et veritatem tuam in reditu dierum, et in corda credentium; in ordine temporum, et in devotione populorum; in munere gratiae, et in ministerio creaturae: ut lux tua aperiat aspectum, et veritas intellectum: ut lux tua illuminet, et veritas informet: ut lux tua discutiat tenebras, et veritas errorem: ac per utriusque rei efficientiam, nec interior homo noster vacillet lubrico fluctuandi; nec exterior sordeat contagione peccati; sed sint opera in nos lucis, atque opera veritatis: Ut lux tua procuret in tempore, et veritas confirmet in munere.

Pater noster. Liberati a malo. fol. 2.

[Col. 0227D] Lauda. Cantate Domino canticum novum: Alleluia, alleluia. R\. Laus ejus in Ecclesia sanctorum. Alleluia.

Oratio. Tibi Domine in Ecclesia Sanctorum cantamus; tibique gratiam praeconamus: tribue nobis, laudes tuas promere; in quo coaeternum nos credimus praemium obtinere. R\. Amen.

Per misericordiam.

In nomine Domini, etc.

Commemorationes dicantur, ut in fol. 94. Item in exeunte Vespera, omnia dicantur, ut in exeunte Vespera de primo Dominico post Octavam Epiphaniae fol. 94. excepto, quod dicantur Capitula, et Benedictio subsequentes.

[Col. 0228A] Kyrie, eleison. R\. Christe, eleison. Kyrie, eleison.

Capitula. Vespertinis precibus te Dominum deprecamur perpetuum; ut mala facinora nostra omittas, criminibus parcas, flammam malae concupiscentiae benignus extinguas: et illum ignem Spiritus tui Sancti, in nobis accendas, quo tua possimus mandata servare. Mortem effuga, vitam dona, virtutem insinua, et clemens vitia reseca: orationes suscipe, et miserationes concede; 118 ut noctis hujus caliginem superemus: et pervenientes ad diem in lumine ambulemus, ne a via veritatis erremus. In te quaesumus piissime Pater surgamus, et tuo Sancto Spiritu animemur; atque in Christo filio tuo, aeternis splendoribus fulgeamus.

[Col. 0228B] Pater noster. Et ne nos. Liberati a malo, etc. fol. 2.

Humiliate vos benedictioni.

Dominus sit. R\. Et cum spiritu tuo.

Benedictio. Ad Dominum ascendat orationum vestrarum fusa petitio. R\. Amen. Quicquid ab eo poscitis, Clementissimus Pastor adtribuat. R\. Amen. Regat mentes vestras consilio salutaris, et animas vestras in tentationem non patiatur induci. R\. Amen.

Per misericordiam.

Lauda dicatur ut in Exeunte de primo Dominico. post Octavam Epiphaniae; et similiter Oratio fol. 94.



IN QUINTO DOMINICO POST OCTAVAM EPIPHANIAE.
[Col. 0228C]


Sabbato ad Vesperum.

Lauda. Ad Vesperum demorabitur fletus; P. Et ad Matutinum laetitia. V\. Convertisti planctum meum in gaudium mihi: conscidisti saccum meum, et praecinxisti me laetitia. P. Et ad Matutinum laetitia.

Oratio. Sana nos, Domine, dum clamamus ad te: et ut fletus nostros vespertinos in gaudium vertas, matutina laetitia nobis, te opitulante, citius occurrat. R\. Amen.

Per misericordiam.

Sono. Intrate portas Domini in confessione: atria ejus in hymnis confessionum. Alleluia. V\. Laudate nomen ejus, quoniam suave est: in aeternum misericordia [Col. 0228D] ejus, et usque in saeculum saeculi veritas ejus. Alleluia.

Dominus sit semper. R\. Et cum.

Antiphona. Benedicam te Domine Deus meus: P. Et laudabo nomen tuum quia tu es, qui facis mirabilia. V\. Exaltabo te Domine Deus meus, et rex meus: et benedicam nomen tuum in aeternum, et in saeculum saeculi. P. Et laudabo. V\. Gloria, et honor. P. Et laudabo.

Dominus sit semper. R\. Et cum.

Lauda. Alleluia. Bonitatem, et disciplinam, et scientiam doce me, Deus: Alleluia. P. Quia mandatis tuis credidi. Alleluia, alleluia, alleluia. V\ Bonitatem fecisti cum servo tuo Domine, secundum [Col. 0229A] verbum tuum. P. Quia mandatis. V\. Gloria, et honor, etc. P. Quia mandatis.

Hymnus. Christe lux mundi. Quaere fol. 110. Supplicatio. Oremus. Quaere fol. 66.

Capitula. Deus omnipotens, qui sine exceptione horae alicujus, ac temporis spem nobis invocandi te, tribuis: convenientes nunc nos ad vespertina solemnia, et agentes divini munus Officii, propitius exaudire digneris, et praesta: ut hujus diei acti, nullius peccaminis rei, nullius criminis teneamur obnoxii, et siquid illud est, quod fragilitatis nostrae error admisit, tuae miserationis clementia tergatur.

Pater noster. Et ne nos. Liberati a malo. fol. 2.

Humiliate vos benedictioni.

Dominus sit. R\. Et cum, etc.

[Col. 0229B] Benedictio. Repleat vos Dominus donis spiritualibus, et participes faciat regni coelorum. R\. Amen. Carnem vestram mortificet fine vitiorum, et animas vivificet inchoatione virtutum. R\. Amen. Atque ita vos plenitudine gratiae suae locupletet, ut in vestris semper delectetur cordibus habitare. R\. Amen.

Per.

Lauda. Bonum mihi est Alleluia. P. Lex oris tui. Alleluia, alleluia, alleluia. V\. Bonitatem, et disciplinam et scientiam doce me: quia mandatis tuis credidi. P. Lex oris tui. V\. Gloria, et honor, etc. P. Lex oris tui.

Oratio. Fiat misericordia tua Domine super nos. In eodem fol. Commemorationes, ut supra fol. 94.



Ad Matutinum.
[Col. 0229C]

Hymnus. Aeterne rerum Conditor. Require fol. 3.

Oratio. Deus, quem totius Opificem operis laudando, concelebrat condita magnitudo, cujusque potentiam intelligibilis creatura miratur: tibi supplices honorem deferimus, te cordis vocibus invocamus; ut qui nos ad Matutinum Officium, gallo praeconante, exuscitas, placita tibi nostri famulatus vota efficias, ut tuo fulti praesidio, quod delinquendo sorduimus abluas; et jugiter prece justificationis tuae gratiam nobis impertias. R\. Amen.

Per misericordiam tuam Deus noster, etc.

Antiphona. Salus tua Domine super populum tuum; et benedictio. Psalmus III.

Antiphona. Dele Domine iniquitates meas. Psalmus [Col. 0229D] L.

Antiphona. Clamabo ad Deum altissimum: Deum conditorem omnium, qui benefecit mihi. Psalmus LVI.

119 Oratio. Domine Deus, cui ad impendendum debitum nostrae servitutis consurgimus; effunde benedictionis et salutis abundantiam super populum tuum: dele misericors scelus contractum; et fac nos esse liberos a reatu facinorum: Audi gemitus poenitentium; et largire indulgentiae fructum: et clamoribus pulsatus fidelium, concede singulis remedium postulatum. R\. Amen.

Per misericordiam tuam Deus, etc.

Antiphona 1. Avertisti Domine faciem tuam a nobis, [Col. 0230A] et facti sumus turbati. Ad te Domine clamamus. et te Deum nostrum deprecamur. P. Ut exaudias nos, et miserearis nobis. V\. Ad te levamus oculos nostros, qui habitas in coelis. P. Ut exaudias nos. V\. Gloria, et honor Patri. P. Ut exaudias nos.

Oratio. Exaltamus te Domine, magnificantes nomen tuum; ut non avertas faciem tuam a nobis; et ne conturbes nos in ira tua; quia ad te Deum nostrum clamamus, et te deprecamur, ut nos exaudias, et ut nostri miserearis: converte cor nostrum ad te in bonitate; ut laudemus nomen tuum; et enarremus instanter mirabilia tua. R\. Amen.

Per misericordiam tuam, etc.

Antiphona. Ecce oculi Domini super timentes eum; et in eos, qui sperant in misericordia ejus. P. Ut [Col. 0230B] eripiat a morte animas eorum. V\. Anima autem nostra patiens est Domino, quoniam adjutor, et protector noster. P. Ut eripiat. V\. Gloria, et honor Patri, et Filio. P. Ut eripiat a morte.

Oratio. Fiat misericordia tua Domine super nos: ut qui singillatim corda hominum fingis; specialius ea sanctifices: et quia sunt oculi tui super eos, qui te metuunt; timoris tui da nobis plenitudinem: ut agnitionis tuae nobis conferas largitatem. R\. Amen.

Per misericordiam.

Antiphona 3. Juxta est Dominus his, qui tribulato sunt corde: et humiles salvabit. P. Nec derelinquet omnes, qui sperant in eum. V\. Multae tribulationes justorum: et de his omnibus liberabit eos Dominus. P. Nec derelinquet. V\. Gloria. P. Nec derelinquet.

[Col. 0230C] Oratio. Inquirentes te, Domine, dignanter exaudi; atque ut in te gaudeat anima nostra propitius indultor imperti: et qui juxta es his, qui tribulato sunt corde, aurem tuam ad contritionem nostri spiritus pande: et ad pacem tuam, quae exuberat omnem sensum, corpora nostra et corda converte. R\. Amen.

Per misericordiam tuam.

R\. Domine, omnis conscientia nostra rea est ante: P. Sed tu Deus potens es mundare nos a peccatis nostris; quia delicta nostra a te non sunt abscondita. V\. Peccavimus cum Patribus nostris, injuste egimus, iniquitates fecimus. P. Sed tu Deus. V\. Gloria, et honor. Reiteretur R\.


In Laudibus.

[Col. 0230D] Ad Canticum. Antiphona. Dominus humilem facit, et exaltat. Suscitat a terra inopem, et a stercore erigit pauperem: et sedere facit eum cum potentibus populi.

Canticum. Confirmatum est cor meum. Quaere fol. 55. Oratio. Domine Deus scientiarum. Quaere fol. 117.

Ad Benedictus. Antiphona. Maria et flumina benedicite Dominum: Benedicite fontes Dominum.

Canticum. Benedictus es Domine Deus Patrum nostrorum. Require fol. 6. In primo Dominico de Adventu. Oratio. Domine Deus Patrum. Quaere fol. 93.

Sono. Exitus matutini et vespere delectaberis, Deus. Alleluia, alleluia. V\. Visitasti terram: multiplicasti locupletare eam, Deus. Alleluia, alleluia.

[Col. 0231A] Lauda. Laudate Dominum de Coelis: Alleluia. Laudate eum in excelsis, Alleluia. Psalmus CXLVIII.


Lectio libri Ecclesiastici Salomonis (Cap. I).

R\. Deo gratias.

Fili, omnis sapientia a Domino Deo est, et cum illo fuit semper, et est ante aevum. Arenam maris, et pluviae guttas, et dies saeculi quis dinumerabit? Altitudinem coeli, et latitudinem terrae, et profundum abyssi quis mensus est? Sapientiam Dei omnia praecedentem quis investigavit? Prior omnium creata est sapientia, et intellectus prudentiae ab aevo. Fons sapientiae verbum Dei in excelsis, et ingressus illius mandata aeterna. Radix sapientiae cui revelata est et manifestata est? Et multiplicationem ingressus illius quis intellexit? Unus est Altissimus Creator omnipotens, [Col. 0231B] Rex potens, et metuendus nimis, sedens super thronum, et Dominus Deus. Ipse creavit illum Spiritu Sancto. R\. Amen.

120 Hymnus. Splendor paternae, etc. Quaere fol. 67. Supplicatio. Oremus Redemptorem mundi. fol. 66.

Capitula. Dies Dominicus, fratres charissimi, a nobis pia devotione colendus est: illuxit dies Resurrectionis, et pacis: dies verae lucis, et vitae: in qua Christus credentium vita resurrexit a mortuis, uberes Deo gratias, laudesque referamus; ut diem Dominicae Resurrectionis solemniter celebrantibus, pacem tranquillam, laetitiam specialem nobis dignetur offerre; ut a vigilia matutina usque ad noctem, misericordiae suae favore protecti, Redemptoris nostri munere gaudeamus.

[Col. 0231C] Pater noster. Et ne nos. A malo nos libera, etc. Quaere fol. 10.

Lauda. Cantate Domino canticum novum: Alleluia, alleluia. V\. Laus ejus in Ecclesia Sanctorum. Alleluia.

Oratio. Tibi Domine in Ecclesia. Require fol. 117. Commemorationes ut supra fol. 94.

Item exeunte Vespera omnia dicantur, ut in primo Dominico, ut supra fol. 94, excepto quod dicantur Capitula, et Benedictio subsequentes.

Kyrie, eleison. R\. Christe eleison. Kyrie, eleison.

Capitula. Jam nos, Domine, nocturnae caligini propinquatos, nihil verius, nec eligere plus est melius, nisi tibi omnipotens veniam petere delictorum, quem [Col. 0231D] nostrum cognoscimus factorem te, Domine: adesto Domine, in orationibus populi tui, et largiter omnium peccata dimitte: non memores, initio peccasse hominem, cum tibi in divinitate similem nostrum conspicis Redemptorem: tu nosti quantum nobis insidiet inimicus: quaesumus, ut nullum de nobis inveniat, quem lucretur, quibus tua gloriosa Trinitas adoranda assidue in Catholica Ecclesia praedicatur.

Pater noster. Et ne nos. Liberati a malo, etc. fol. 2.

Benedictio. Omnipotens Dominus, in quo est pietatis immensitas, omni vos benedictione repleat, et propitius a malo defendat. R\. Amen. Omnibus peccatis vestris Dominus clementer ignoscat, et sibi vos in aeternum placituros efficiat. R\. Amen. Atque [Col. 0232A] ipsius sitis protectione securi, cujus estis gratiae dignatione redempti. R\. Amen.

Per misericordiam, etc.



IN SEXTO DOMINICO POST OCTAVAM EPIPHANIAE.



Sabbato ad Vesperum.

In nomine Domini nostri Jesu Christi, lumen cum pace. R\. Deo gratias.

Lauda. Apud te est Domine fons vitae: et in lumine tuo. P. Videbimus lumen. V\. Filii hominum, in protectione alarum tuarum sperabunt. Inebriabuntur ab uberibus domus tuae: et torrente voluptatis tuae potum dabis eis. P. Videbimus lumen.

Oratio. Domine, apud quem est fons vitae, et in cujus lumine aspicimus lumen; enutri in nos tuae [Col. 0232B] scientiae splendorem: ut sitientibus nobis vitalem impertias potum; et caligantium animarum superno lumini restituas intellectum. R\. Amen.

Per misericordiam tuam.

Dominus sit. R\. Et cum.

Sono. Tenebrae non obscurabuntur a te. P. Et nox sicut dies illuminabitur: Alleluia. V\. Imperfectum meum viderunt oculi tui, et in libro tuo omnes scribentur: dies formabuntur. Alleluia. P. Et nox sicut.

Dominus sit semper vobiscum. R\. Et cum.

Antiphona. Benedicite Dominum in omnibus operibus suis. Date nomini ejus magnificentiam. P. Et confitemini in voce laudis, et in canticis labiorum. V\. Laudate pueri Dominum: laudate nomen Domini. [Col. 0232C] P. Et confitemini. V\. Gloria, et honor. P. Et confitemini.

Dominus sit semper. R\. Et cum spiritu.

Lauda. Veniant mihi miserationes tuae, ut vivam: Alleluia. P. Quia lex tua meditatio mea est. Alleluia, alleluia. V\. Fiat nunc misericordia tua ut consoletur me, secundum eloquium tuum cum servo tuo. P. Quia lex. V\. Gloria, et honor. P. Quia lex.

Hymnus. O lux beata Trinitas. Require fol. 113. Supplicatio. Oremus Redemptorem. Quaere fol. 66.

Capitula. Defensio nostra, Domine, et illuminatio copiosa, illumina cordis nostri obscura, quae sordis facinus, et crassum Chaos obnubilat: illumina arcana pectoris, ut contemplare possimus clementiam Redemptoris: suscipe vota fidelium, et poenitentiae [Col. 0232D] dona remedium: suscipe sacrificium vespertinum cum officio laudis, et restitue 121 beneficium matutinum cum dono aeternitatis, ac presta: ut, qui te hic Omnipotentem credimus, in Resurrectione omnium, bona tua copiosius hauriamus.

Pater noster. Et ne. Liberati a malo. fol. 2.

Benedictio. Benedicat vobis omnipotens Dominus, qui vos dignatus est plasmare de nihilo. R\. Amen. Ipse sanet languores vestros, qui solus est omnium Dominus et Redemptor. R\. Amen. Atque ipsi Domino nostro sit semper cura de vobis, in quo est plenitudo vestrae salutis. R\. Amen. Per misericordiam.

Lauda. Secundum misericordiam tuam, Domine, vivifica me. P. Ut custodiam testimonia oris tui. Alleluia, [Col. 0233A] alleluia. V\. In aeternum Domine, permanet verbum tuum in coelo. P. Ut custodiam. V\. Gloria. P. Ut.

Oratio. Ostende nobis Domine misericordiam tuam. Quaere infra. Commemorationes, ut supra fol. 94.



Ad Matutinum.

Hymnus. Aeterne rerum. Quaere fol. 3.

Oratio. Deus, qui omnem mundum complexum tenebris, splendoris tui radio illuminas, praesentemque diem Apparitionis tuae miraculo in usibus nostris exuscitas: praesta aeterne Deus, ut a nostris lapsibus resurgentes, discusso infidelitatis sopore, pervigili cura in laudibus tuis toto excitemur affectu: ut exuti operibus tenebrarum, sequamur te verum principem lucis, ut sicut nocturnae caliginis densitatem, claritas [Col. 0233B] diei infusa dispergit, ita aegrotis medicinae opus infundas, anxiis consolationem concedas; errantibus viam salutis ostendas; poenitentibus donum indulgentiae tribuas; quaerentibusque, mitis clara luce appareas; ut, splendore tuae gloriae in nobis refulgente, cuncta tua Ecclesia spe, fide, et charitate resplendeat. R\. Amen. Per misericordiam tuam Deus noster, etc.

Antiphona. Tu autem Domine susceptor meus, et gloria mea, et exaltans caput meum. Psalmus III.

Antiphona. Secundum magnam misericordiam tuam, dele Domine iniquitates meas. Psalmus L.

Antiphona. Mitte de coelo, et libera me Domine: da in obprobrium conculcantes me. Psalmus LVI.

[Col. 0233C] Oratio. Susceptor noster Domine exalta caput nostrum in gloria, et locupleta nos in tua misericordia: lava intima cordis nostri ab injustitia; et a peccati inquinamentis purifica: mitte de coelo, et erue nos a conculcantis obprobrio: ut alacres ad hoc tuum recurramus altarium; et matutinum sacrificium tibi offeramus in templo. R\. Amen.

Per misericordiam tuam, Deus noster, qui es benedictus, etc.

Dominus sit semper. R\. Et cum spiritu tuo.

Antiphona 1. In te speraverunt patres nostri Domine: P. Speraverunt, et liberasti eos. V\. Ad te clamaverunt, et salvi facti sunt: in te speraverunt, et non sunt confusi. P. Speraverunt. V\. Gloria, et honor. P. Speraverunt.

[Col. 0233D] Oratio. Respice in nos Domine Deus noster; ne avertendo faciem tuam a nobis, nos aliquatenus derelinquas: vere enim salvi erimus, si vultus tui in nos aspectum converteris, et hilariter nostris te animabus conjunxeris: ut quia in te speraverunt patres nostri, et salvi facti sunt, nos hereditariae fac eorum spei succedere; et parilitate horum, aeterna cum eis exultatione gaudere. R\. Amen.

Per misericordiam tuam, Deus noster, etc.

Antiphona 2. Misericordia tua Domine subsequatur nos. P. Omnibus diebus vitae nostrae. V\. Ostende nobis Domine misericordiam tuam: et salutare tuum da nobis. P. Omnibus diebus vitae nostrae. V\. Gloria, et honor Patri, et Filio. P. Omnibus diebus vitae nostrae.

[Col. 0234A] Oratio. Ostende nobis Domino misericordiam, teque populum praestolantem reple laetitia: quo et plebis tuae iniquitatem remittas, et peccata nostra ab ira mitigatus, operias. R\. Amen.

Per misericordiam tuam, Deus, etc.

Antiphona 3. Revertatur impius a via sua mala; et iniquus cesset delinquere. P. Et veniam ad vos in jocunditate, dicit Dominus. V\. Nolite sperare in iniquitate, et rapinas nolite concupiscere: divitiae si affluant, nolite cor apponere. P. Et veniam ad vos. V\. Gloria, et honor Patri. P. Et veniam ad vos.

Oratio. Effundentibus nobis coram te corda in oratione, tu Domine, qui spes omnium es, exaudi et miserere; tibique nos servituros subde; et subditis peccato propitia benignitate occurre: fac nos iniquitatis [Col. 0234B] rapina 122 carere; et divitiarum tuarum ornamenta conquirere: atque te concupiscere, te nosse, teque omni vitae nostrae tempore Deum mereamur habere. P. Amen.

Per misericordiam.

P. Domine inique egimus: omnis aetas ream habet conscientiam: peccavimus tibi Domine. P. Convertere ad misericordiam. V\. Peccavimus: impie gessimus, et recessimus, et declinavimus a mandatis tuis. P. Convertere. V\. Gloria, et honor. Reiteretur P.


In Laudibus.

Ad Canticum. Antiphona. Non infernus confitebitur tibi Deus, nec mors laudabit te. Vivens vivens confitebitur [Col. 0234C] tibi; et notam faciet misericordiam tuam.


Canticum Ezechiae (Esaiae XXXVIII).

Ego dixi: In dimidio dierum meorum * vadam ad portas inferi.

Quaesivi residuum annorum meorum: * dixi: Non videbo Dominum Deum in terra viventium.

Non aspiciam hominem ultra, * et habitatorem quietis.

Generatio mea ablata est a me, convoluta est, * quasi tabernaculum pastorum.

Praecisa est velut a texente telam vita mea: dum adhuc ordirer, succidit me: * de mane usque ad vesperum finies me.

Sperabam usque ad mane, * sicut leo sic contrivit omnia ossa mea:

[Col. 0234D] De mane usque ad vesperum finies me: * sicut pullus hirundinis sic clamabam, meditabar ut columba.

Attenuati sunt oculi mei, * suspicientes in excelso.

Domine vim patior, responde pro me. * Quid dicam, aut quid respondebit mihi, cum ipse fecerim?

Recogitabo omnes annos meos * in amaritudine animae meae.

Domine si sic vivitur, et in talibus est vita spiritus mei, * corripies me, et vivificabis me.

Ecce in pace amaritudo mea amarissima: * tu autem eripuisti animam meam ut non perirem, et projecisti post tergum tuum omnia peccata mea.

Quia non infernus confitebitur tibi, neque mors laudabit te: * non expectabunt qui descendunt in lacum, veritatem tuam.

[Col. 0235A] Vivens vivens confitebitur tibi, sicut et ego hodie: * pater filiis notam faciet veritatem tuam.

Domine salvos nos fac, * et psalmos nostros cantabimus cunctis diebus vitae nostrae in domo Domini.

V\. Gloria, et honor.

P. Non infernus confitebitur tibi, nec mors P. Laudabit te. Vivens vivens confitebitur tibi; et notam faciet misericordiam tuam.

Oratio. Eripe Domine animas nostras, ut non pereamus in interitu: nostrorum omnium facinora peccatorum pone post tergum tuum; ut non dejiciamur perditi in infernum; sed a te vivificati, hic fateamur, et veritatem tuam expectantes, psalmos nostros in domum tuam jugiter decantemus. R\. Amen.

Per misericordiam.

[Col. 0235B] Ad Benedictus. Antiphona. Filii hominum benedicite Dominum Israel; et omnes sacerdotes servi Dei, benedicite Dominum.

Canticum. Benedictus es Domine Deus. fol. 6.

Sono. Deus misereatur nobis, P. Benedicat nos, Alleluia. V\. Illuminet Dominus vultum suum super nos, P. Et benedicat.

Lauda. Laudate Dominum de Coelis. Alleluia, alleluia. Psalmus CXLVIII.


Lectio libri Ecclesiastici Salomonis (Cap. VI, VII).

R\. Deo gratias.

Fili, cogitatum habe in praeceptis Dei, et in mandatis illius maxime assiduus esto: et ipse dabit tibi cor; concupiscentia sapientiae dabitur tibi. Noli facere [Col. 0235C] mala, et non te apprehendent. Discede ab iniquo, et deficient mala abs te. Non semines mala in sulcis justitiae, et non metes ea in septuplum. Noli quaerere ab homine ducatum, neque a rege cathedram honoris. Non te justifices ante Deum, quoniam agnitor cordis ipse est: et penes regem noli velle videri sapiens. Noli quaerere fieri judex, nisi valeas virtute inrumpere iniquitates: ne forte extimescas faciem potentis, et pones scandalum in agilitate tua. Non pecces in multitudine civitatis, neque mittas te in populo, neque diliges duplicia peccata: nec enim immunis eris in uno. Noli esse pusillanimis in anima tua: exorare, et facere eleemosynam ne despicias. Ne dicas: In multitudine munerum meorum respiciet Deus, et offerente me, Altissimus suscipiet munera [Col. 0235D] mea. Non irrideas hominem in amaritudine animae suae: est enim qui humiliat et exaltat, circumspector Deus. R\. Amen.

Hymnus. Splendor paternae. fol. 67. 123 Supplicatio. Oremus Redemptorem. Quaere fol. 66.

Kyrie, eleison. R\. Christe, eleison. Kyrie, eleison.

Capitula. Jam fulget oriens, jam properat dies, jam fugatis tenebris, aurora rubescit in luce purissima: coelum, et sol refulgens, radios suos infert mundo: cuncta properant, cuncta festinant, optant Dominum habere propitium, quem suum auctorem semper agnoscunt, pariter et defensorem.

Pater noster. Et ne nos. Liberati a malo, etc.

Lauda. Cantate Domino canticum novum: Alleluia, [Col. 0236A] alleluia. V\. Laus ejus in Ecclesia sanctorum. Alleluia.

Oratio. Tibi Domine in Ecclesia sanctorum cantamus; tibique gratiam praeconamus: tribue nobis, laudes tuas promere; in quo coaeternum nos credimus praemium obtinere. R\. Amen.

Per.

In nomine.

Commemorationes dicuntur ut fol. 94.

Item in exeunte Vespera omnia dicantur, ut in exeunte de primo Dominico fol. 94. exceptis Capitula, et Benedictione, quae dicantur, ut subsequentur.

Kyrie, eleison. R\. Christe, eleison. Kyrie, eleison.

Capitula. Ad Vespertinum Domine.

Benedictio. Concedat nobis Dominus. fol. 102.



IN SEPTIMO DOMINICO POST OCTAVAM EPIPHANIAE.
[Col. 0236B]


Sabbato ad Vesperum.

Lauda. Die mandavit Dominus. Oratio. Deus qui tuam. Quaere fol. 110.

Sono. Alleluia. Ad vesperum demorabitur fletus; et ad matutinum laetitia. Alleluia. V\. Alleluia. Convertisti, Domine, planctum meum in gaudium mihi: conscidisti saccum meum, et praecinxisti me laetitia, Alleluia.

Dominus sit semper vobiscum R\. Et cum spiritu tuo.

Antiphona. Tuum Domine regnum: tu es super omnes principes. P. In manu tua fortitudo, et potentia: in manu tua virtus, et imperium. V\. Domine [Col. 0236C] Deus virtutum converte nos: et ostende faciem tuam: et salvi erimus. P. In manu tua. V\. Gloria, et honor Patri. P. In manu tua fortitudo

Dominus sit. R\. Et cum.

Lauda. Fundasti terram, et permanet: Alleluia. P. Ordinatione tua perseverat dies: Alleluia, alleluia, alleluia. V\. In aeternum Domine permanet verbum tuum in Coelo. P. Ordinatione. V\. Gloria. P. Ordinatione.

Hymnus. Inventor rutilis. fol. 91. Supplicatio. Oremus Redemptorem. fol. 66.

Capitula. Si quantam ab originis reatu nostrorum poenam meremur consequi delictorum: olim humanum genus ad terram proclivum pervenisset; [Col. 0236D] nisi nos pretio sanguinis sui a tali vinculo resolutos, tibi Domino reformasset: nunc vero, quid tibi populus tuus pro tantis beneficiis proclamet in laudibus? qualia tibi disponat exhiberi munera, quae ab illis minime fuerint largita? Sed nunc Domine, te exposcimus, ut hoc vespertinum, quod tibi lumen incendit, sit oculis tuis acceptum, sit placidum, sit velut ille ignis inextinguibilis, qui populum tuum in columna ignis nocte praecessit in eremo: sit velut ille, qui Eliam rapuit ab hoc mundo, igneoque curru coelitus provexit: quem Eliseus propriis cernendo oculis aspexit: et dum patrem relinquere noluit, currus Israel, et auriga ejus, vivida voce clamavit: quem Moyses videre promeruit, et cum Domino se locutum, populo nunciavit.

[Col. 0237A] Pater noster. Liberati a malo. Quaere fol. 2.

Benedictio. Devotionem vestram Dominus dignanter intendat, et remedia vobis opportuna restituat. R\. Amen. Tranquillam vobis conferat vitam, et bonis omnibus abundare vos faciat. R\. Amen. Talique vos subsidio pietatis regat in saeculo, ut beatitudinis merito sustollat in coelum. R\. Amen.

Per misericordiam.

Lauda. Quomodo dilexi regem tuam Domine? Alleluia. P. Tota die meditatio mea est. Alleluia, alleluia. V\. Quam dulcia faucibus meis eloquia tua, super mel ori meo! P. Tota die. V\. Gloria, et honor. P. Tota die.

Oratio. Clamantes ad te Domine. Require fol. 124.

Commemorationes, ut in Vesperis de primo Dominico [Col. 0237B] de Adventu Domini.



Ad Matutinum.

Hymnus. Aeterne rerum Conditor. Require fol. 3.

Oratio. Domine Deus, Pater omnipotens, inspirator. Quaere fol. 26.

Antiphona. Gloria mea Deus meus, et exaltans caput meum. Psalmus III.

Antiphona. Tibi soli peccavi; miserere mei Deus. Psalmus L.

124 Antiphona. Miserere mei Deus, miserere mei: quoniam in te confidit anima mea. Psalmus LVI.

Oratio. Ad te Domine clamorem nostrae vocis emittimus; tibique, ut nos de monte sancto tuo exaudias, supplicamus: et quia tu nosti subjectionis [Col. 0237C] nostrae infirmam virtutem, nos dextera tua corrobora: dele mala nocentia; et ad sequendum te corda excita nostra: nam quia salvari per se non confidit humana fragilitas; eripiat animas nostras emissa de coelo misericordia tua. R\. Amen.

Per misericordiam tuam Deus noster, etc.

Antiphona 1. Benedic Domine haereditatem tuam: P. Et rege eam, et extolle usque in saeculum. V\. Quia tu Domine suavis, ac mitis es, et multum misericors invocantibus te. P. Et rege eam. V\. Gloria, et honor. P. Et rege eam.

Oratio. Clamantes ad te Domine, precamur: ut in consolatione nostra non sileas; nec nos secundum desideria cordis nostri relinquendo, simul cum [Col. 0237D] peccatoribus tradas; salva plebem tuam, quam tu ipse creasti: et benedic hereditatem tuam, quam pretioso sanguine redemisti. R\. Amen.

Per misericordiam tuam.

Antiphona 2. Da virtutem Domine, populo tuo: P. Et benedic in pace plebem tuam: V\. Et rege eam, et extolle usque in saeculum. P. Et benedic. V\. Gloria, et honor. P. Et benedic.

Oratio. Da Domine virtutem populo tuo contra adversitatum omnium mala; plebemque tuam pacis conlatione locupleta: ut pro abundantia quietis, omnes in templo tuo tibi gloriam concinant; laudemque pariter et honorem, malis vitae hujus obliti, tuae semper deferant majestati. R\. Amen.

Per misericordiam tuam Deus noster.

[Col. 0238A] Antiphona 3. Esto nobis Domine in Deum protectorem. P. Et in locum munitum, ut salvos nos facias. V\. Quam magna multitudo dulcedinis tuae Domine, quam abscondisti timentibus te! et perfecisti sperantibus in te, in conspectu filiorum hominum. P. Et in locum. V\. Gloria, et honor Patri. P. Et in locum munitum.

Oratio. Esto Domine in Deum protectorem; ne incolis obsidentibus, nostrarum integritas mentium feriatur: pro loco autem munito tuum habere mereamur auxilium: Nam te nobis obumbrante, nulla virtute valebit inrumpere: nec recessus tentationum penetrabit nostros, si tu intra extraque adfueris, et firmamentum refugiumque nostrum tuam dexteram dederis. R\. Amen.

[Col. 0238B] Per misericordiam tuam.

R\. Domine virtutum, cum tranquillitate judicas peccatores, et cum reverentia corrigis errantes. P. Tu das peccanti locum poenitentiae: tu dona tempus, et moram, per quod possimus mundari a malitia. V\. Et Domine Deus virtutum, suavis, ac mitis es, patiens, et cum misericordia disponis nos. P. Tu das peccanti. V\. Gloria, et honor, etc. Reiteretur R\.


In Laudibus.

Ad Canticum. Antiphona. De nocte vigilat spiritus meus ad te Deus: quia lux praecepta tua sunt super terram. P. Justitiam discite.

Canticum. De nocte vigilat. Require fol. 64.

Oratio. De nocte vigilantem ad te spiritum nostrum, [Col. 0238C] luce Deus decora praeceptorum tuorum illustra: et in tempestate requirentium vigil, ut lux adesto meridiana: Nullae nos tenebrae te sequentes impediant; nec injustitiae amor nostra a te vestigia retrahat: sed valeamus justitiam discere, te auctorem justitiae proficienti postulamus aviditate: ac dum visu perpeti amplecti concupiscimus, tuae quoque sapientiae amplexibus perenniter haereamus. R\. Amen.

Per misericordiam.



Ad Benedictus.

Antiphona. Sacerdotes servi Dei excelsi, Dominum nostrum benedicite.

Canticum. Benedictus es Domine Deus patrum [Col. 0238D] nostrorum. Quaere in primo Dominico de Adventu Domini fol. 6. Oratio. Domine Deus patrum. fol. 93.

Sono. Illuminans tu mirabilis. Alleluia. P. A montibus aeternis. Alleluia. V\. Cogitatio hominis confitebitur, Deus: et reliquiae cogitationis diem festum agent tibi. P. A montibus.

Lauda. Laudate Dominum de coelis: Alleluia. Laudate eum in excelsis. Alleluia, alleluia. Psalmus CXLVIII.


Lectio libri Sapientiae Ecclesiastici Salomonis (Cap. XXXII, XXXIII).

R\. Deo gratias.

Fili, sine consilio nihil facias, et post factum non poeniteberis. In viam ruinae 125 non eas, et non offendes in lapide: nec reddas te viae laboriosae, [Col. 0239A] nec ponas animae tuae scandalum: et a viis tuis cave, et a domesticis tuis attende. In omni opere crede ex fide animae tuae: est enim conservatio mandatorum. Qui credit Deo, et ejus attendit mandatis: et qui confidunt in illo, non minorabuntur. Timenti Dominum non occurrunt mala, sed in tentatione Deus illum conservat, et liberat a malo. R\. Amen.

Hymnus. Splendor paternae. fol. 67. Supplicatio. Oremus Redemptorem mundi. fol. 66.

Capitula. Quam magnificata sunt opera tua Domine! omnia in sapientia fecisti: ecce jam tetrae noctis sidereo splendore caligo respergitur, et incipientis diei aureum luminis decus ingreditur: ecce jam noctis peracto cursu, lux de candido coeli fastigio [Col. 0239B] promicat, et toto orbe terrarum, claritatis tuae splendore, et fulgore coruscat: ecce jam post gallorum concentum, passerum garrulae voces diverso modulationis resonant cantu, diversaque volucrum genera, remigio alarum aures ad astra petunt: unde largam tuae pietatis, Pater omnipotens, indefesse poscimus clementiam, ut hunc diem nos sine peccato transire permittas: ut sicuti omnibus omnipotentiae tuae claritatem dispensas, ita parvae scintillae tuae divinitatis cordibus nostris fulgorem immittas.

Pater noster. Et ne nos. Liberati a malo, etc. Quaere fol. 2.

Dominus sit semper vobiscum. R\. Et cum spiritu tuo.

Lauda. Cantate Domino canticum novum: Alleluia, [Col. 0239C] alleluia. V\. Laus ejus in Ecclesia sanctorum. Alleluia.

Oratio. Tibi Domine in Ecclesia sanctorum. fol. 117. Commemorationes ut in fol. 94.

Item exeunte Vespera, omnia dicantur ut in exeunte Vespera de primo Dominico post Epiphaniam fol. 94, exceptis Capitula, et Benedictione, quae sequuntur.

Capitula. Deus, qui illuminasti primum tenebras, et fundasti ex instabili creatura substantiam visibilem; aspice nos vultu mitissimo, et nostras preces pro sacrificio accipe vespertino, ut nullis in hac nocte terrorum vitiis capiamur; sed praesta nobis cor castum, et animum ab omnibus criminibus alienum, ut nullum in nobis inimicus nocendi inveniat locum.

[Col. 0239D] Pater noster. Liberati a malo. fol. 2.

Benedictio. Ostede Domine, misericordiam tuam super hos famulos tuos, et sancto Angelo tuo excubante, custodi. R\. Amen. Veniat in his Domine, assidua laetitia; et gaudium sempiternum. R\. Amen. Perseveret in eis coeleste signaculum, quod in illis conferre dignatus es per Spiritum Sanctum. R\. Amen.

Per misericordiam.

Lauda. Cantabiles mihi erant. Quaere fol. 94. Oratio. Clamantes ad te Domine. Quaere fol. 124.



IN OCTAVO DOMINICO POST OCTAVAM EPIPHANIAE.



Sabbato ad Vesperum.

Lauda. Illumina oculos meos. Oratio. Illumina [Col. 0240A] oculos nostros, Domine. Require fol. 113.

Sono. Te decet hymnus Deus in Sion: et tibi reddetur votum. P. In Hieruusalem. Alleluia V\. Exaudi Deus orationem nostram: ad te omnis caro veniet. P. In.

Dominus sit. R\. Et cum.

Antiphona. Dominus sapientia fundavit terram, stabilivit coelos prudentia. P. Sapientia illius eruperunt abyssi, et nubes rore concrescunt. V\. Fecit lunam in tempore: sol agnovit occasum suum. P. Sapientia illius. V\. Gloria, et honor Patri. P. Sapientia.

Dominus sit semper vobiscum.---Et cum spiritu tuo.

Lauda. Ab omni via mala prohibe pedes meos [Col. 0240B] Domine: P. Ut custodiam mandata tua. Alleluia, alleluia, alleluia. V\. A praeceptis tuis intellexi: propterea odio habui omnem viam iniquitatis. P. Ut custodiam. V\. Gloria, et honor. P. Ut custodiam.

Hymnus. Christe lux mundi. Quaere fol. 110. Supplicatio. Oremus Redemptorem. Quaere fol. 66.

Capitula. Illumina nos, Domine, requiescentes in hac nocte; ut manibus nostris coram te exhibeamus precibus crucem, ut non timeamus tentatorem ambulantem in tenebris, habentes nobiscum revelationem gentium et gloriam plebis tuae Israel: tunc enim recedit inimicus, si tu dignatus fueris esse propitius: tunc a furoris sui gladio convertetur, si ad nos tua misericordia revertatur. Noli nos Domine abdicare faucibus luporum, nec dentibus damnare [Col. 0240C] leonum; sed in congregatione Sanctorum tuorum, tuas portas mereamur 126 intrare in confessione spiritualium gaudiorum.

Pater noster. Liberati a malo.

Humiliate vos benedictioni.

Dominus sit semper vobiscum. R\. Et cum spiritu tuo.

Benedictio. Clementissimus Dominus, in cujus manu est universa prosperitas, benedictionis semper et pacis vobis tribuat incrementum. R\. Amen. In bonis actibus sitis semper unanimes, atque participes; ut a mandatis Domini nullatenus devietis. R\. Amen. Omnibus peccatis vestris Dominus clementer ignoscat, et perducat vos propitius ad gloriam sempiternam. R\. Amen. Per misericordiam ipsius, etc.

[Col. 0240D] Lauda. Voluntaria oris mei comproba Domine: Alleluia. P. tua doce me. Alleluia. V\. Lucerna pedibus meis verbum tuum Domine, et lumen semitis meis. P. Et judicia. V\. Gloria, et honor Patri, etc. P. Et judicia.

Oratio. Ad te, Domine, oculos nostros. Quaere in sequenti Matutino.



Ad Matutinum.

Hymnus. Aeterne rerum Conditor. Quaere fol. 3.

Oratio. Post gallorum canorum concentus, noctisque quietem exclusam, tibi, Domine, matura nox parturit diem, et galli concrepantibus alis, ore praeconio matutinum jubilant hymnum: tibi, Domine, aves coeli laudes emittunt: tuo jussu discussis tenebris, [Col. 0241A] sol radios infert mundo: tua sunt ista miracula omnipotens Pater: nos tantummodo vota portamus, offerentes sancto nomini tuo haec sacrificia matutina: ut a peccatis praeteritis absoluti, de praesenti tribulatione mereamur absolvi. R\. Amen.

Per misericordiam tuam Deus noster, etc.

Antiphona 1. Domini est salus: et super populum tuum benedictio tua. Psalmus III.

Antiphona. Incerta et occulta sapientiae tuae manifestasti mihi. Psalmus L.

Antiphona. In umbra alarum tuarum speramus Deus, dum transit iniquitas. Psalmus LVI.

Oratio. Verbum ante saecula ineffabiliter. Quaere fol. 33.

Antiphona 1. Exaudi de coelo Domine. P. Et dimitte [Col. 0241B] peccata servis tuis, et populo tuo. V\. Quia tu Domine, suavis, ac mitis es; et multum misericors invocantibus te. P. Et dimitte peccata. V\. Gloria, et honor. P. Et dimitte peccata servis tuis.

Oratio. Ad te, Domine, oculos nostros erigimus; quem in coelestibus habitare, et terrae machinam virtute continere fatemur: Miserere igitur nostri Domine, miserere; et peccatis nostris, pro quibus te metuimus, parce: ut contemptum nostrum pietate clementi respicias; et a delicti obprobrio dextera nos tuae virtutis eripias. R\. Amen.

Per misericordiam.

Antiphona 2. Deus, ut liberes nos, venias. P. Ut auxilieris nobis festina. V\. Qui regis Israel, intende: qui deducis velut ovem Joseph. Qui sedes [Col. 0241C] super Cherubim appare. P. Ut auxilie is. V\. Gloria, et. P. Ut auxilieris.

Oratio. Qui regis Israel, intende per misericordiam tuam Domine: qui deducis velut ovem Joseph, pastoris gubernacula, et protectoris impende remedia: converte nos; et ostende faciem tuam, et salvi erimus; dum excelsus humilia respicis, et orantium preces propitiatus exaudis. R\. Amen.

Per misericordiam tuam Deus noster, etc.

Antiphona 3. Domine Deus noster. P. Exaudi nos: propitius esto, et salva nos. V\. Cito nos praeveniat misericordia tua, Domine: quia pauperes facti sumus nimis. P. Exaudi nos. V\. Gloria, et honor. P. Exaudi.

[Col. 0241D] Oratio. Propitius esto peccatis nostris Domine; et propter honorem nominis tui perfecta nos recrea libertate: ne, dum nostro peccatorum elogio adterimur, in obprobrio gentium redigamur. Ergo ut nos severitate non punias poenae, causam nobis scelerum ablue: atque in conspectu tuo gemitus compeditorum introeat; ut de occulto tuo in manifesto nostro gratia indulta praecedat. R\. Amen.

Per misericordiam.

R\. Deus, qui das locum poenitentiae, tu dona veniam peccatis nostris: Quis enim dicet tibi: Quid fecisti? Aut quis stabit contra judicium tuum? Non est enim alius Deus praeter te. P. Cui est cura de omnibus. V\. Miserere, Deus, omnium, quoniam omnia potes, et dissimulas peccata hominum propter [Col. 0242A] poenitentiam. P. Cui est cura. V\. Gloria, et honor. Reiteretur R\.

Aliud Responsorium. Dominus omnipotens audivit vocem Publicani, et peccatoris. P. Verus Deus misericors indulgentiam tribuit 127 fideli confitenti. V\. Publicanus stans a longe, et non audebat oculos suos levare ad coelos: sed percutiebat pectus suum, dicens: Propitius esto mihi peccatori. P. Verus Deus. V\. Gloria, et honor, etc. Reiteretur Responsorium.


In Laudibus.

Ad Canticum. Antiphona. Lux praecepta tua sunt, Domine, super terram. Justitiam discite habitatores terrae.

Canticum. De nocte vigilat. Quaere fol. 64.

Oratio. De nocte vigilantem. Quaere fol. 124.

[Col. 0242B] Ad Benedictus. Antiphona. Benedictus es Deus, et benedictum nomen gloriae tuae. Benedicite Dominum omnes electi ejus: sit nomen sanctum ipsius benedictum in omnia saecula saeculorum.

Canticum. Benedictus es Domine Deus patrum. Quaere fol. 6. Oratio. Domine Deus, qui super Cherubim. Quaere fol. 111.

Sono. Alleluia. Auditam fac mihi mane potentiam tuam, Domine: quia te confido. P. Ostende mihi. Alleluia. V\. Alleluia. Memor fui dierum antiquorum tuorum, Domine, et in opus manuum tuarum meditabor. P. Ostende mihi.

Lauda. Laudate Dominum de coelis: Alleluia, alleluia. Laudate eum in excelsis. Alleluia, alleluia. Psalmus CXLVIII.


[Col. 0242C] Lectio libri Ecclesiastici Salomonis (Cap. XXXIV).

R\. Deo gratias.

Fili, qui timet Dominum, nihil trepidabit: quoniam ipse est spes ejus. Timenti Dominum beata est anima. Ad quem respiciet, quae est fortitudo ejus? Oculi Domini super timentes eum, protector potentiae, firmamentum virtutis, tegimen ardoris, et umbraculum meridiani, et precatio offensionis, et adjutorium casus, exaltans animam, et illuminans oculos, dans sanitatem, et vitam, et benedictionem. Immolantis ex iniquo oblatio maculata, et non sunt beneplacitae subsannationes injustorum. Dominus solus sustinentibus es in via veritatis, et justitia. Dona iniquorum non probat Altissimus, nec oblationes [Col. 0242D] iniquorum: nec in multitudine sacrificiorum propitiatur peccatis. Qui offert sacrificium ex substantia pauperum, quasi qui victimat filium in conspectu patris sui. Qui aufert in sudore panem, quasi qui occidit proximum suum. Qui effundit sanguinem, et qui fraudem facit mercenariis, fratres sunt. Unus aedificans, alius destruens: quid prodest illis nisi labor? Unus orans, et alius maledicens: cujus vocem exaudiet Deus? Qui baptizatur a mortuo, et illerum tangit illum, quid proficit lavatio illius? sic qui jejunat in peccatis suis; et iterum eadem faciens, quid prosit, humiliando se? orationem illius quis exaudiet? (Cap. XXXV.) Qui conservat legem, multiplicat orationem. Sacrificium salutare est attendere mandatis, et discedere ab omni iniquitate. Et deprecatio [Col. 0243A] pro peccatis, discedere ab injustitia. Non appatebis vacuus ante conspectum Domini. Haec enim propter mandatum Domini figunt. Oblatio justi impinguat altare, et odor suavitatis est in conspectu Altissimi. R\. Amen.

Egmnus. Splendor paternae. fol. 67.

Supplicatio. Oremus Redemptorem mundi. Quaere fol. 57.

Capitula. In matutinis temporibus invocatus, adesto Lucifer verus; et qui coelos tuos in splendore respergis, pectora nostra, et corda laetifica: ut fidei illuminatione animati, te semper ducem, et principem luminis adoremus.

Pater noster. Liberati a malo. fol. 2.

Lauda. Cantate Domino canticum novum: Alleluia, [Col. 0243B] alleluia. V\. Laus ejus in Ecclesia sanctorum. Alleluia.

Oratio. Tibi Domine. fol. 117. Commemorationes id supra fol. 94.

Item exeunte Vespera, omnia dicantur, ut in primo Exeunte de primo Dominico post Octavam Epiphaniae fol. 94, exceptis Epistola, et Benedictione, quae sequuntur.

Kyrie, eleison. R\. Christe, eleison. Kyrie, eleison.

Capitula. Deus cujus nunquam fulgor extinguitur, nunquam claritas terminatur, quaesumus te, ut dum dies quotidiana, noctis successione finitur, tuum lumen sensibus nostris semper oriatur, et interior homo noster visitationis tuae fulgore vegetetur: ut nullis peccatorum tenebris obruamur.

[Col. 0243C] Pater noster. Liberati. fol. 2.

Benedictio. Preces vestras Dominus, cui supplicatis, exandiat, et omnia vobis piacula, solita miseratione dimittat. R\. Amen. Benedictionis suae super vos Dominus dona transmittat, et misericordiarum largitor imbres 128 benignus infundat. R\. Amen. Ipsi in hac vita locum per bona opera vestris in cordibus praeparetis: ut justificati in aeternum cum Christo regnetis. R\. Amen.

Per misericordiam.



IN DOMINICO ANTE DIEM CINERUM.



Sabbato ad Vesperos.

Lauda. In noctibus extollite manus vestras in sancta, P. Et benedicite Dominum. V\. Qui statis in domo Domini, in atriis domus Dei nostri. P. Et [Col. 0243D] benedicite.

Dominus sit. R\. Et.

Sono. Intrate portas Domini in confessione, atria ejus. P. In Hymnis confessionum. Alleluia. V\. Laudate nomen ejus: quoniam suave est, in aeternum misericordia ejus, et usque in saeculum saeculi veritas ejus. Alleluia. P. In.

Dominus sit. Et cum.

Antiphona. Ecce clamat custos: Venit mane. P. Et nox. Quaeritis, quaerite: convertimini: venite. V\. Laudate pueri Dominum: laudate nomen Domini. P. Et nox. V\. Gloria. P. Et nox.

Dominus sit. R\. Et cum.

Lauda. Ne memor fueris Deus iniquitates nostras [Col. 0244A] antiquas, Alleluia, alleluia, cito nos praeveniat misericordia tua, Domine. P. Iniquitates. V\. Gloria, et honor. P. Iniquitates.

Hymnus. Inventor rutilis. Quaere fol. 92. Supplicatio. Oremus. Redemptorem. fol. 66. Capitula. Defensio nostra, et Benedictio. Benedicat vobis. Lauda. Secundum misericordiam. fol. 121.



Ad Matutinum.

Hymnus. Aeterne rerum. Oratio. Aeternum te, fol. 3.

Antiphona. Salus tua Domine: super populum tuum benedictio tua. Psalmus III.

Antiphona. Dele, Domine, iniquitates meas, et miserere mei. Psalmus L.

Antiphona. Clamo ad Deum altissimum; ad Dominum [Col. 0244B] qui benefecit mihi. Psalmus LVI.

Antiphona 1. Converte nos Deus salutaris noster: et averte iram tuam a nohis. P. Ne in aeternum irascaris nobis? V\. Deus tu convertens vivificabis nos: et plebs tua laetabitur in te. P. Ne in aeternum. V\. Gloria, et honor. P. Ne in.

Oratio. Converte nos Deus salutaris noster; et averte iram tuam a nobis: ac super populum tuum pacem praesta, quam loqueris; ut plebs tua laetetur in te; ac salutare tuum custodia salutis intelligens, vel misericordiam tuam prosperitate cognoscat, vel benignitatem tuam fructu foecunditatis suscipiat. R\. Amen.

Per misericordiam tuam.

Antiphona 2. Miserator, et misericors Dominus: [Col. 0244C] longanimis et multum misericors. P. Non in finem irascetur: neque in aeternum indignabitur. V\. Non secundum peccata nostra facias nobis: neque secundum iniquitates nostras retribuas nobis. P. Non in finem irascetur. V\. Gloria, et honor Patri. P. Non in finem.

Oratio. Miserator Domine, et misericors non irascaris nobis in finem; sed quantum distat Oriens ab Occasu iniquitatem omnem a nobis elonga, et juxta altitudinem coeli a terra tuam in nobis misericordiam dilata. R\. Amen.

Per misericordiam.

Antiphona 3. Miserere, Deus, omnium, quoniam omnia potes, P. Et dissimulas peccata hominum propter poenitentiam. V\. Ad te levamus oculos nostros, [Col. 0244D] qui habitas in coelis. P. Et dissimulas. V\. Gloria, et honor. P. Et dissimulas.

Oratio. Deus, misericordiarum Domine, cujus potestatis hoc est velle, quod proficere: largam in nobis tuam bonitatem ostende, et ab altitudine viae pessimae, nostra vestigia amove: et artus sanos per semitas ad te venire concede. R\. Amen.

Per misericordiam tuam Deus noster.

R\. In te confidunt omnes animae dicentes: Cito Deus miserebitur nobis, quia Dominus locutus est dicens: Gaudebo super unum poenitentem, P. Quam super nonaginta novem justos non indigentes poenitentia. V\. Gaudium erit in coelo coram Angelis Dei super uno peccatore poenitentiam agente, P. [Col. 0245A] Quam super nonaginta. V\. Gloria, et honor. Reiteretur R\.


In Laudibus.

Ad Canticum. Antiphona. Tu Domine propter peccatores misericors vocatus es: si enim nostri misertus fueris, misericors vocaberis.


Canticum Esdrae (Lib. IV, cap. VIII).

Domine, qui habitas in aeternum, * cujus oculi elati et superiora in aera:

Cujus est thronus inaestimabilis, * et gloria incomprehensibilis:

Cui adstat omnis exercitus Angelorum cum tremore, * quorum observatio in vento et igni convertentur.

[Col. 0245B] Cujus verbum firmum, et dicta perseverantia. * 129 Cujus dispositio fortis, et jussio terribilis:

Cujus aspectus arefacit abyssos, * et indignatio tabescit montes, et veritas testificatur:

Exaudi Domine orationem servi tui, * auribus percipe precem figmenti tui.

Intende in verba mea, dum enim vivo, loquar: * et dum sapio, respondebo:

Nec respicias Domine populi tui delicta; * ipsi qui tibi serviunt in veritate.

Neque attendas impie agentium studia, * sed qui tua testamenta cum doloribus custodierunt.

Neque cogites perdere qui in conspectu tuo false conversati sunt, * sed memento qui ex voluntate nomen tuum cum timore cognoverunt.

[Col. 0245C] Neque volueris perdere, qui pecudum mores habuerunt: * sed respicias super eos, qui legem splendide docuerunt.

Neque indigneris eis qui bestiis pejus sunt judicati: * sed diligas eos qui semper in tua gloria confiderunt.

Quoniam nos, et patres nostri talibus moribus egimus: * tu autem propter nos peccatores misericors vocatus es.

Si enim desideraveris, ut nostri miserearis, * tunc misericors vocaberis:

Nobis enim non habentibus opera justitiae. Justis autem, quibus sunt opera multa reposita, * apud te Domine ex propriis operibus percipient mercedem suam.

[Col. 0245D] Quid est nomo, ut ei indigneris: * aut genus corruptibile, ut ita exacerberis de ipso.

In veritate enim, nemo de genitis est, qui non impie gessit; * aut de confitentibus, qui tibi non deliquit.

In hoc enim annuntiabitur bonitas tua, et justitia tua Domine, * cum misertus fueris his qui non habent substantiam operum bonorum.

Ad Benedictus. Antiphona. Filii hominum benedicite Dominum Israel; et omnes Sacerdotes servi Dei benedicite Dominum.

Canticum. Benedictus es Domine Deus patrum nostrorum. Quaere fol. 6.

Sono. Deus misereatur nobis, et benedicat nos: [Col. 0246A] Alleluia. V\. Illuminet Dominus vultum suum super nos. P. Et benedicat nos. Alleluia.

Lauda. Laudate Dominum de coelis: Alleluia, alleluia. Laudate eum in excelsis. Alleluia, alleluia. Psalmus CXLVIII.


Lectio libri Sapientiae Ecclesiastici Salomonis (Cap. II).

R\. Deo gratias.

Metuentes Dominum sustinent misericordiam ejus: et non deflectatis ab illo ne cadatis. Qui timetis Dominum, credite illum: et non evacuabitur merces vestra. Qui timetis Dominum, sperate in illum, et in oblectatione veniet vobis misericordia. Qui timetis Dominum, diligite illum, et illuminabuntur corda vestra. Respicite filii nationum hominum: et scitote, quis speravit in Domino, et confusus est: permansit in mandatis [Col. 0246B] ejus, et derelictus est? et quis invocavit eum, et despexit illum? Quoniam pius et misericors Deus, et dimittit in tempore tribulationis peccata: omnibus exquirentibus se in veritate. Vae duplici corde, et labiis sceleratis, et peccatori terram ingredienti duabus viis. Vae dissolutis corde, qui non credent Deo: ideo non proteguntur ab eo. Vae, qui perdiderunt sustinentiam, et qui dereliquerunt vias rectas, et diverterunt in vias pravas. Et quid facietis, cum aspicere coeperit Dominus? Qui timent Dominum, non erunt incredibiles verbo ejus: et qui diligunt illum. conservabunt viam illius. Qui timent Dominum, inquirent quae beneplacita sunt illi: et qui diligunt eum, replebuntur lege ipsius. Qui timent Dominum, parabunt corda sua, et in conspectu illius sanctificabunt [Col. 0246C] animas suas. R\. Amen.

Hymnus. Splendor paternae. fol. 67. Supplicatio. Oremus Redemptorem mundi. fol. 66. Capitula. Deus auctor luminis. Quaere f. 115.

Lauda. Irascimini, et nolite peccare: Alleluia. Dicite in cordibus vestris. P. Et in cubilibus vestris compungimini. Alleluia, alleluia. V\. Sacrificate sacrificium justitiae, et sperate in Domino. Multi dicunt: Quis ostendit nobis bona? P. Et in cubilibus. V\. Gloria. P. Et in.

Oratio. Tibi, Domine, in. Quaere fol. 117. Commemorationes, ut supra fol. 94.



FERIA QUARTA. IN CAPITE JEJUNII.



Ad Matutinum.

Antiphona. Tu autem Domine susceptor meus es, [Col. 0246D] gloria mea, et exaltans caput meum. Psalmus III.

Oratio. Quamvis Domine plurima malignantium multitudo abneget, salutem nostram esse in te Domino Deo nostro: nobis tamen 130 ob hoc robur spei multum augetur, quia tu susceptor noster esse dignatus es: Obstruatur itaque os loquentium iniqua; cum sperantes in te misericordia circumdat assidua. R\. Amen.

Per misericordiam.

Antiphona 1. Venite ado emus, et prosternamus ante Deum: et ploremus coram Domino, qui fecit nos. V\. Praeoccupemus faciem Dei in confessione, et in psalmis jubilemus ei. Psalmus XCIV.

Oratio. Praeoccupantes faciem tuam, Domine, in [Col. 0247A] confessione, et in psalmis tibi debita modulatione jubilantes, adoramus ac procidimus ante te, ploratu interno et gemitu deprecantes: ut quia tu fecisti nos, et tu es Deus noster; nos populum tuum pius Dominus protegas, et oves pascuae tuae pastor solicitus attendas: tribuasque his gratiam, pro quibus animam posuisti. R\. Amen.

Per misericordiam tuam.

Antiphona. 2. Misericors, et miserator, et justus Dominus. V\. Benignus vir, qui miseretur. Psalmus CII.

Oratio. Misericors Domine et juste, fac nos semper esse misericordes; et commoditati alternae tota adesse facilitate: nec ab auditu malo nos, dum judicaveris, terreas; sed tuam ad dexteram glorificandos [Col. 0247B] statuas. R\. Amen.

Per misericordiam tuam.

Antiphona 3. Quaerite Dominum, et confortamini: quaerite faciem ejus semper. Psalmus CIV.

Oratio. Quaerentibus te, Domine, tribue fortitudinem; et quaerendi te jugiter infunde sanctum amorem: ut qui tuam desiderant cernere faciem, perniciosam mundi non appetant voluptatem: eosque saeculi blandimenta non detineant usquequaque captivos; ut lux vultus tui clarificet jam beatos. R\. Amen.

Per misericordiam tuam, etc.

R\. Propitiare, Domine, populo tuo, quia peccavit tibi; et omnes iniquitates eorum ne memineris; sed [Col. 0247C] fac cum eis misericordiam. P. Et exaudi illos, pro quibus invocaverunt te Domine. V\. Convertere, Domine, aliquantulum, et delectare super servos tuos. P. Et exaudi illos. V\. Gloria, et. Reiteretur R\.


In Laudibus.

Antiphona. Averte faciem tuam a peccatis meis: et omnes iniquitates meas dele. Psalmus L.

Oratio. Averte faciem tuam a peccatis nostris Domine; et omnes iniquitates nostras dele: remove ab oculis tuis malarum nostrarum facinus voluptatum; nostraeque confessioni clementer tuum adpone auditum: Miserere, quaesumus, rogantibus nobis, qui propitius respicis in adversis, et qui desperatis cor poenitens tribuis ad confessionem gloriae tuae. Sed quia Publicanus a longe stans et percutiens pectus [Col. 0247D] suum, sola confessione purgatus est; similiter et nos peccatores exaudi: ut sicut illi meritos petitionis suae fructus donasti; ita et nobis supplicantibus indignis servis tuis veniam digneris impendere peccatis. R\. Amen.

Per misericordiam.

Ad Canticum. Antiphona. Ne extermines populum tuum, Domine; et hereditatem tuam, quam liberasti.

Canticum. Domine, Domine, rex deorum coelorum. Quaere fol. 103.

Matutinarium. Antiphona. Deus misereatur nostri, et benedicat nobis: P. Illuminet vultum suum super nos. V\. Ut cognoscamus in terra viam tuam: in [Col. 0248A] omnibus gentibus; salutare tuum. P. Illuminet. V\. Gloria, et honor, etc. P. Illuminet.

Lauda. In sanctis ejus laudate Dominum. Alleluia, alleluia. In firmamento virtutis ejus laudate Dominum. Alleluia, alleluia. Psalmus CL.


Lectio libri Sapientiae Salomonis (Cap. XII).

R\. Deo gratias.

Deus, qui das locum poenitentiae, tu dona veniam peccatis nostris. Quis enim dicet tibi: Quid fecisti? aut quis stabit contra judicium tuum? aut quis in conspectu tuo veniet vindex iniquorum hominum? aut quis tibi imputabit, si nationes perierunt, quas fecisti? Nec enim alius est Deus quam tu, cui cura est de omnibus, ut ostendas quoniam non injuste judicasti. Neque rex neque tyrannus in conspectu tuo inquirent [Col. 0248B] de his quos perdidisti. Cum sis ergo justus, juste omnia disponis: ipsum quoque puniri qui debet, condemnas, et exterum aestimas a tua virtute. Virtus enim tua justitiae initium est: ob hoc quod noster Dominus es, omnibus te parcere facis. Virtutem enim ostendis, qui non credideris esse in virtute consummatus; sed hos, qui sciunt, audaciam traducis. Tu autem Dominator Domine virtutis, 131 cum tranquillitate judicas peccatores, et cum magna reverentia disponis nos: subest enim tibi, cum velles, posse. Docuisti enim populum tuum per talia opera, quoniam oportet justum esse humanum, et bona spe fecisti filios tuos: quoniam das locum in peccatis poenitentiae. Si enim inimicos servorum tuorum, et debitos morti, cum tanta cruciasti attentione, [Col. 0248C] et liberasti dans tempus, et locum, per quem possunt mundari a malitia; cum quanta diligentia judicasti filios tuos, quorum parentibus juramenta et conventionem suarum dedisti promissionum? Cum ergo nobis disciplinam das, inimicos nostros multipliciter flagellas, ut bonitatem tuam cogitemus, judicantes: et cum de nobis judicatur, speremus misericordiam. R\. Amen.

Hymnus. Benignitatis fons Deus, etc. Supplicatio. Oremus Redemptorem. Quaere fol. 69.

Capitula. Erubescimus, Domine, te patrem vocibus appellare, qui filiorum amissimus dignitatem: sed quia paterno affectu nos salvas, cum de propriis delictis nos judicas; adeo, et si indigni filii, [Col. 0248D] paternae tamen precem fundimus pietati, petentes, ut in hoc nostrae afflictionis tempore, nostrum jubeas peccatum dimittere: quo, et si meritis nequimus, saltim affectu cordis, te patrem invocemus, atque dicamus:

Pater noster. Et ne nos. A malo nos libera, etc. Quaere fol. 10.

Humiliate vos benedictioni.

Dominus sit semper. R\. Et cum.

Lauda. Irascimini, et nolite peccare: Alleluia. Dicite in cordibus vestris, Alleluia. P. Et in cubilibus vestris compungimini. Alleluia, alleluia, alleluia. V\. Sacrificate sacrificium justitiae, sperate in Domino. Multi dicunt: Quis ostendit nobis bona? P. Et in.

Benedictio. Omnipotens Deus, qui ob indictum hoc [Col. 0249A] jejunium nostra pandimus crimina, ab omni nos delicto immunes efficiat. R\. Amen. Suscipiens vestrae abstinentiae precem nunquam vos patiatur a suo dividi corpore. R\. Amen. Ut sicut admonitio ejus vos praevenit, qua divinae animadversionis evasistis sententiam: ita miseratio subsequatur, qua perducamini ad coronam. R\. Amen.

Per.

Commemorationes dicantur ut in fol. 94.



Ad Tertiam.

Prophetia. Fili, custodi sermones. fol. 96.


Lectio libri Exodi (Cap. XIX, XX).

R\. Deo gratias.

In illis diebus: Vocavit Dominus Moysem de monte, et ait: Haec dices domui Jacob, et adnuntiabis [Col. 0249B] filiis Israel: Vos ipsi audistis, quae fecerim Aegyptiis, quomodo portaverim vos super alas aquilarum, et assumpserim mihi. Si ergo audieritis vocem meam, et custodieritis pactum meum, eritis mihi in peculium de cunctis populis: meus est enim orbis terrae. Et vos eritis mihi regnum sacerdotale, et gens sancta: haec sunt verba quae loqueris ad filios Israel. Venit Moyses: et vocavit majores natu populi, et posuit omnes hos sermones quos mandaverat Dominus. Responditque universus populus simul: Cuncta quae locutus est Dominus, faciemus. Cumque retulisset Moyses verba populi ad Dominum, ait ei Dominus: Jam nunc veniam ad te in caliginem nubis, ut audiat me populus loquentem, et credat tibi in perpetuum. Nuntiavit ergo Moyses verba populi ad [Col. 0249C] Dominum. Qui dixit ei: Vade ad populum, et sanctifica illos hodie, et cras lavent vestimenta sua, et sint parati in diem tertium: die autem tertio descendet Dominus coram omni plebe super montem Sinai. Constituesque terminum populi per circuitum, dicens: Cavete ne ascendatis in montem, nec tangatis fines illius: omnis qui tetigerit montem, morte morietur. Manus non tanget eum, sed lapidibus opprimetur via, ut confodiatur jaculis: sive jumentum fuerit, sive homo, non vivet: cumque coeperit clangere buccina, tunc ascendunt in montem. Descenditque Moyses de monte ad populum, et sanctificavit eum. Qui cum lavassent vestimenta sua, ait ad eos: Estote parati in diem tertium, nec appropinquetis [Col. 0249D] uxoribus vestris. Jam advenerat dies tertius, et mane inclaruerat: et coeperunt audiri tonitrua, ac micare fulgura, et nubes densissima operire montem, clangorque buccinae vehementius perstrepebat: timuitque populus qui erat in castris. Cumque eduxisset eos Moyses in occursum Dei de loco castrorum, steterunt ad radicem montis. Totus autem mons Sinai fumabat: eo quod descendisset Dominus super eum in igne, et ascendit fumus ex eo quasi de fornace: eratque mons terribilis. Et sonitus buccinae paulatim crescebat in majus, et prolixius tendebatur: Moyses loquebatur, et Dominus respondebat ei. Descenditque Dominus super montem Sinai in ipso montis vertice, 132 et vocavit Moysen in cacumen ejus. Quo cum ascendisset, dixit ad eum: Descende, [Col. 0250A] et contestare populum: ne forte velint transcendere terminos ad videndum Dominum, et pereat ex eis plurima multitudo. Sacerdotes quoque qui accedunt ad Dominum, sanctificentur, ne percutiat eos. Dixitque Moyses ad Dominum: Non poterit vulgus ascendere in montem Sinai: tu enim testificatus jurasti, dicens: Pone terminos circa montem, et sanctifica illum. Cui ait Dominus: Vade, descende: ascendensque tu etiam, et Aaron tecum: Sacerdotes quoque, et populus ne transeant terminos, nec ascendant ad Dominum, ne forte interficiat illos. Descendit Moyses ad populum, et omnia narravit eis. Locutusque est Dominus cunctos sermones hos: Ego sum Dominus Deus tuus, qui eduxi te de terra Aegypti, de domo servitutis. Non habebis deo alieno: coram [Col. 0250B] me. Non facies tibi sculptile, neque omnem similitudinem quae est in coelo desuper, et quae in terra deorsum, nec eorum quae sunt in aquis sub terra. Non adorabis ea, neque coles: ego sum Dominus Deus tuus fortis, zelotes, visitans iniquitatem patrum in filios, in tertiam et quartam generationem eorum qui oderunt me: et faciens misericordiam in millia his qui diligunt me, et custodiunt praecepta mea. Non assumas nomen Domini Dei tui in vanum: nec enim habebit insontem Dominus eum qui assumpserit nomen Domini Dei sui frustra. Honora patrem tuum et matrem tuam, ut sis longaevus super terram, quoniam Dominus Deus tuus dabit tibi. Non occides. Non moechaberis. Non facies furtum. [Col. 0250C] Non loqueris contra proximum tuum falsum testimonium. Non concupisces domum proximi tui: nec desiderabis uxorem ejus, non servum, non ancillam, non bovem, non asinum, nec omnia quae illius sunt. Cunctus autem populus audiebat voces, et lampadas, et sonitum buccinae, montemque fumantem: et perterriti ac pavore concussi, steterunt procul, dicentes Moysi: Loquere tu nobis, et audiamus: non loquatur nobis Dominus, ne forte moriamur. Et ait Moyses ad populum Nolite timere: ut enim probaret vos venit Deus, et ut terror illius esset in vobis, et non peccaretis. R\. Amen.


Lectio libri Esaiae Prophetae. (Cap. LVIII).

R\. Deo gratias.

Haec dicit Dominus: Clama, ne cesses, quasi tuba [Col. 0250D] exalta vocem tuam, et annuntia populo meo scelera eorum, et domui Juda peccata eorum. Me enim de die in diem quaerunt, et scire vias meas volunt: quasi gens, quae justitiam fecerit, et judicium Dei sui non derelinquerit: rogant me judicia justitiae: appropinquare Deo volunt. Quare jejunavimus, et non aspexisti: humiliavimus animas nostras, et nescisti? Ecce in die jejunii vestri invenitur voluptas, et omnes debitores vestros repetitis. Ecce ad lites, et contentiones jejunatis, et percutitis pugno impie. Nolite jejunare sicut usque ad hanc diem, ut audiatur in excelso clamor vester. Numquid tale est jejunium quod elegi, per diem affligere hominem animam suam? numquid contorquere quasi circulum caput suum, et saccum et cinerem sternere? numquid istud [Col. 0251A] vocabis jejunium, et diem acceptabilem Domino? Nonne hoc est magis jejunium, quod elegi? dissolve colligationes impietatis, solve fasciculos deprimentes; dimitte eos, qui confracti sunt, liberos, et omne onus disrumpe. Frange esurienti panem tuum, et egenos vagosque induc in domum tuam: cum videris nudum, operi eum, et carnem tuam ne despexeris. Tunc erumpet quasi mane lumen tuum, et sanitas tua citius orietur, et anteibit faciem tuam justitia tua, et gloria Domini colliget te. Tunc invocabis, et Dominus exaudiet: clamabis, et dices: Ecce adsum: si abstuleris de medio tui catenam, et desieris digitum extendere, et loqui quod non prodest. Cum effuderis esurienti animam tuam, et animam afflictam repleveris, orietur in tenebris lux tua, et tenebrae [Col. 0251B] tuae erunt sicut meridies. Et requiem dabit tibi Dominus semper, et implebit splendoribus animam tuam, et ossa vestra liberabit, et eris quasi hortus inriguus, et sicut fons aquarum, cui non deficiunt aquae R\. Amen.


Sequentia Epistolae Pauli Apostoli ad Colossenses (Cap. II).

R\. Deo gratias.

Fratres: Sicut accepistis Christum Jesum, in ipso ambulate, radicati, et superaedificati in ipso, et confirmati fide, sicut et didicistis, abundantes in gratiarum actione. Vide e ne quis vos decipiat per philosophiam, et inanem fallaciam, secundum traditionem hominum, secundum elementa mundi, et non secundum Christum: quia in ipso habitat [Col. 0251C] omnis plenitudo divinitatis corporaliter. Et estis in illo repleti, qui est caput omnis principatus et potestatis: in quo et 133 circumcisi estis circumcisione non manu facta in expoliationem corporis carnis, in circumcisionem Christi: et sepulti ei in baptismo, in quo et resurrexistis per fidem operationis Dei, qui suscitavit illum a mortuis. Et qui cum mortui essetis in delictis, et praeputio carnis vestrae, convivificavit vos cum illo, donans vobis omnia delicta. R\. Amen.

Antiphona 1. Servite Domino in timore: et exaltate ei cum tremore. Apprehendite disciplinam, nequando irascatur Dominus, et pereatis de via justa. V\. Quare fremuerunt gentes, et populi meditati sunt inania. [Col. 0251D] Psalmus II.

Oratio. Disciplina tua, Domine, nos tibi et sancto timori conjungat, et ad exultationem tuam timore nos attrahat: ac ne a via justa recedamus, nos contine: et ut in te fidere possimus, beatos esse concede. R\. Amen. Per misericordiam tuam Deus, etc.

Antiphona 2. In tribulatione nostra Deus, dilatasti nos. Miserere nobis, et exaudi orationem nostram. V\. Cum invocarem te, exaudisti me Deus justitiae meae: in tribulatione mea dilatasti mihi. Miserere mei, et exaudi orationem meam. Psalmus IV.

Oratio. Dum te, omnipotens Deus, nostrae delinquentiae reddunt adversum, tua inspiratione, quaesumus, nostra te invocatio propitium, et confessio faciat esse placatum: ut, te miserante, nec tribulatio [Col. 0252A] saecularis nostram mentem dejiciat, nec persuasio nociva possideat, nec infidelitas tenebrosa concludat: sed vultus tui super nos signato lumine fulgeamus; semperque in eodem splendore stabilitate verae fidei gradiamur. R\. Amen.

Per misericordiam tuam, Deus, etc.

Antiphona 3. Convertere Domine, et eripe animas nostras: salvos nos fac propter misericordiam tuam. Quia non est in morte, qui memor sit tui. V\. Domine, ne in ira tua arguas me, neque in furore tuo corripias me. Psalmus VI.

R\. Exurge Domine miserere nobis, quia venit tempus miserendi. Timebunt Gentes nomen tuum, et omnes reges terrae gloriam tuam. P. Respice in orationes pauperum: et ne spernas preces eorum. V\. [Col. 0252B] Posuisti iniquitates nostras in conspectu: omnes dies nostri defecerunt: et nos in ira tua defecimus. Domine refugium esto nobis a diebus malis. P. Respice in orationes pauperum. V\. Gloria, et honor Patri, etc. P. Respice in orationes pauperum.

Preces. Indulgentiam postulamus, Christe, exaudi. P. Placare, et miserere. V\. Jesu unigenite Dei Patris Filius, qui es immensae bonitatis, Domine. P. Placare, et miserere. V\. Cuncti de gemitibus exorantes poscimus; cunctique simul deprecantes quaesumus. P. Placare, et miserere. V\. Tua jam clementia mala nostra superet: tuo jam sereno vultu in nos respice. P. Placare, et miserere. V\. Remissionem omnium peccatorum, quaesumus: indulge [Col. 0252C] clemens mala, quae commisimus. P. Placare, et miserere.

Capitula. Miserere nobis, Domine, miserere; ne nobis peccatorum infirmitas afferat mortem: Sana nos Domine, ut anima turbata per culpam, sit tranquilla per gratiam: infunde medicinam aegrotis, veniam praestando delictis. R\. Amen.

Pater noster. Et ne nos.



Ad Sextam. Lectio libri Ezechielis Prophetae (Cap. 18).

R\. Deo gratias.

Haec dicit Dominus: Convertimini, et agite poenitentiam ab omnibus iniquitatibus vestris: et non erit vobis in ruinam iniquitas. Projicite a vobis omnes praevaricationes vestras, in quibus praevaricati estis, et facite vobis cor novum, et spiritum rectum: [Col. 0252D] et quare moriemini domus Israel? Quia nolo mortem morientis, dicit Dominus, revertimini, et vivete. (Cap. XX.) Et factus est sermo Domini ad me, dicens: Fili hominis loquere senioribus Israel, et dices ad eos: Haec dicit Dominus: Numquid ad interrogandum me vos venistis? vivo ego, dicit Dominus, quia non respondebo vobis. Si judicas eos, si judicas fili hominis, abominationes patrum eorum ostende eis. In justitia mea ambulate, et judicia mea custodite, et facite ea: ut sit signum inter me, et vos, et sciatur, quia ego sum Dominus Deus vester. R\. Amen.

Antiphona 1. Desiderium pauperum exaudivit Dominus: praeparationem cordis eorum exaudiet auris tua. Judicare pupillo et humili, P. Ut non apponat [Col. 0253A] ultra magnificare se homo super terram. V\. Exurge Domine Deus meus, et exaltetur manus tua: ne obliviscaris pauperem in finem. P. Ut non apponat. V\. Gloria, et honor. P. Ut non apponat ultra. Psalmus IX.

134 Oratio. Desiderium tuorum Domine pauperum sic intende propitius, ut et donorum coelestium nobis copiam tribuas; et tu amorem praetereuntium rerum a nobis avertas: Auris quoque tua nostram ita orationem intendat, ut dum pupillo humilique judicium feceris, paterna nobis indulgentia blandiaris; et pro humiliatione praesentium gaudia retribuas aeternorum. R\. Amen. Per misericordiam tuam Deus, etc.

Antiphona 2. Propter miserias inopum, et gemitum pauperum. P. Nunc exurgam dicit Dominus. V\. Eloquia [Col. 0253B] Domini, eloquia casta: argentum igne examinatum terrae, purgatum septuptum. P. Nunc exurgam. V\. Gloria, et honor Patri, etc. P. Nunc exurgam. Psalmus XI.

Oratio. Deus, qui superbis resistis, et linguam magniloquam labiaque dolosa disperdis; fac nos casta eloquia tua, quae velut argentum igne probatum sunt examinata, percipere: ut omni arrogantiae tumore dejecto, expositoque conditionis nostrae contagio, genimine dignitatis splendorem, sanctitate inditum, in nostra conditione suscipiamus; itaque per te renovatum per omnia retineamus. R\. Amen.

Per misericordiam tuam, Deus, etc.

Antiphona 3. Usquequo Domine oblivisceris nos in finem? quousque avertis faciem tuam a nobis? P. [Col. 0253C] Respice, et exaudi nos Domine Deus noster. V\. Quamdiu ponam consilia in anima mea, dolorem in corde meo per diem? Usquequo exaltabitur inimicus meus super me? P. Respice, et exaudi nos. V\. Gloria, et honor, etc. P. Respice. Psalmus XII.

R\. Gemitus populi tui, Deus Domine, exaudi, et angustias quas patimur, vide. P. Et velociter miserere. V\. Tu Domine pater noster, redemptor noster, a saeculo nomen tuum. Quare errare fecisti nos de viis tuis: indurasti cor nostrum ne timeremus te? convertere, Domine, super servos tuos, tribus heredita is tuae. P. Et velociter. V\. Gloria, et honor Patri, etc. Reiteretur R\.

Preces. Exaudi nos, Domine, exaudi. P. Et miseratus, [Col. 0253D] dona nobis veniam. V\. Altissime factor coeli, et terrae, peccatum nostrum dimitte. P. Et miseratus. V\. Vide Domine plebis tuae lamenta: effunde pluviam largam. P. Et miseratus. V\. Dimitte, quae gementes fatemur; et praesta, quae postulamus. P. Et miseratus. V\. Succurre jam poenitentibus Christe; ac preces omnium munda. P. Et miseratus.

Capitula. Respice, et exaudi nos, fol. 99.

Prophetia. Fili, Habe fiduciam in Domino. fol. 95.


Lectio libri Exodi (Cap. XXIII).

R\. Deo gratias.

In illis diebus. Locutus est Dominus ad Moysen dicens: Ecce ego mittam Angelum meum, qui praecedat te, et custodiat in via, et introducat ad locum [Col. 0254A] quem praeparavi tibi. Observa eum, et audi vocem ejus; nec contemnendum eum putes: quia non dimittet cum peccaveris, et est nomen meum in illo. Quod si audieris vocem ejus, et feceris omnia quae loquor, inimicus ero inimicis tuis, et affligam affligentes te. Praecedetque te Angelus meus, et introducet ad Amorrhaeum, et Cethaeum, et Pherezaeum, Chananaeumque, et Jebusaeum, quos ego contrivero. Non adorabis deos eorum, nec coles eos: non facies opera eorum, sed destrues eos, et confringes statuas eorum. Servietisque Domino Deo vestro, ut benedicat panibus tuis et aquis, et auferam infirmitatem de medio tui. Non erit infoecunda, nec sterilis terra tua: numerum dierum tuorum implebo. Terrorem meum mittam in praecursum tuum, et occidam omnem populum, [Col. 0254B] ad quem ingredieris: cunctorumque inimicorum tuorum terga vertam, antequam introeas. Non ejiciam eos a facie tua anno uno: ne terra in solitudine redigatur, et crescant contra te bestiae. Paulatim expellam eos de conspectu tuo, donec augearis, et possideas terram, quam Dominus Deus tuus daturus est tibi. R\. Amen.


Lectio libri Jeremiae prophetae (Cap. IV).

R\. Deo gratias.

Haec dicit Dominus: Deserta erit omnis terra, sed tamen consummationem non faciam. Lugebit terra, et moerebunt coeli desuper: eo quod locutus sum, cogitavi, et non poenituit me, nec aversus sum ab eo. A voce equitis et mittentis sagittam, fugit omnis civitas: ingressa sunt ardua, et ascenderunt [Col. 0254C] rupes: universae urbes derelictae sunt, et non habitat in eis homo. Tu autem vastata quid facies? cum vestieris te coccino, cum ornata fueris annulo aureo, et pinxeris stibio oculos tuos, frustra componeris: contempserunt te amatores tui, animam tuam quaerunt. Vocem enim quasi parturientis audivi, 135 angustias ut puerperae: vox filiae Sion inter morientis, expandentisque manus suas: vae mihi, quia defecit anima mea propter interfectos (Cap. V). Circuite vias Hierusalem, et aspicite, et considerate, et quaerite in plateis ejus, an inveniatis virum facientem judicium, et quaerentem fidem: et propitius ero ei. R\. Amen.


[Col. 0254D] Sequentia Epistolae beati Pauli Apostoli ad Colossenses (Cap. III).

R\. Deo gratias.

Fratres, cum Christus apparuerit, vita vestra; tunc et vos apparebitis cum ipso in gloria. Mortificate ergo membra vestra, quae sunt super terram; fornicationem, immunditiam, libidinem, concupiscentiam, et avaritiam, quae est simulacrorum servitus: propter quod venit ira Dei super filios incredulitatis: in quibus et vos ambulastis aliquando, cum viveretis in illis. Nunc autem deponite et vos omnia, iram, indignationem, malitiam, blasphemiam, turpem sermonem de ore nolite emittere. Nolite mentiri invicem, expoliantes vos veterem hominem cum actibus suis, et induentes novum, eum, qui renovatur in agnitionem, secundum imaginem ejus, qui creavit eum: ubi [Col. 0255A] non est Gentilis et Judaeus, masculus et femina, circumcisio et praeputium, Barbarus et Scytha, servus et liber. R\. Amen

Antiphona 1. Delicta nostra, Domine, tu solus intelligis: a peccatis nostris munda nos. P. Et ab alienis parce servis tuis, Domine. V\. Coeli enarrant gloriam Dei, et opera manuum ejus annuntiat firmamentum. P. Et ab alienis. V\. Gloria, et honor Patri, etc. P. Et ab alienis. Psalmus XVIII.

Oratio. Ab occultis nostris munda nos. Quaere fol. LXVIII.

Antiphona 2. Mitte nobis auxilium de sancto: P. Et de Sion tuere nos, Domine. V\. Exaudiat te Dominus in die tribulationis: protegat te nomen Dei Jacob. P. Et de Sion. V\. Gloria, et honor. P. Et de [Col. 0255B] Sion. Psalmus. XIX.

Oratio. Imple Domine petitiones nostras; ac mitte nobis auxilium de sancto: memor esto omnis sacrificii nostri, quod tibi non solum oblatione, atque afflictione dicamus: ut nos tibi humiles semper facias et contritos attendas. R\. Amen.

Per misericordiam.

Antiphona 3. Desiderium animae nostrae dona nobis, Domine: P. Praeveni nos in benedictione dulcedinis. V\. Domine in virtute tua laetabitur rex: et super salutare tuum exultabit vehementer. P. Praeveni nos. V\. Gloria, et honor Patri, etc. P. Praeveni nos. Psalmus XX.

Preces. Miserere, et parce, clementissime Domine, populo tuo, P. Quia peccavimus tibi. V\. Prostrati [Col. 0255C] lachrymas producimus, pandentes tibi occulta, quae admisimus: a te Deus exposcimus. P. Quia peccavimus. V\. Orationes Sacerdotum accipe: et qui veniam postulant, affluenter tribue; ac tuae plebi miserere, Domine. P. Quia peccavimus tibi. V\. Furorem tuum adduxisti super nos, nostra delicta dira turbaverunt nos: et absque ulla spe defecimus. P. Quia peccavimus tibi. V\. Remissionem peccatorum tribue: et largitatem dona nobis pluviae: te invocamus, tu adesto. P. Quia peccavimus tibi.

Kyrie, eleison. R\. Christe, eleison. Kyrie, eleison.

Capitula. Virtus immensa, Domine, tibi subdatur anima, et caro nostra: tibique sincerissime deserviat vita nostra: desiderium animae, quo ad te perveniat, supple: et labiorum deprecationem, ne nullis formis [Col. 0255D] ille adversarius subripiat, suscipe: occultum hostem devince virtute tua, nosque praeveni in benedictione, et per viam vitae perduc ad gaudia sempiterna.

Pater noster. Et ne. A malo nos libera, etc. fol. 10.

Humiliate vos benedictioni.

Dominus sit semper vobiscum. R\. Et cum spiritu tuo.


Sermo beatissimi Patris nostri Isidori Episcopi ad Carnes tollendas.

Fratres charis imi: Rogo vos, et admoneo vos, ut in isto legitimo, ac sacratissimo die, exceptis Dominicis diebus, nullus prandere praesumat, nisi forte ille, quem jejunare infirmitas non permittit: quia aliis diebus jejunare, aut remedium, aut praemium est: in Quadragesima non jejunare, peccatum est; [Col. 0256A] alio tempore qui jejunat, accipit indulgentiam: in Quadragesima, qui potest, et non jejunat, sentiet poenam. Et ipse tamen, qui jejunare praevalet, sed rectius sibi soli, aut sive alius infirmus cum ipso sibi in domo sua praeparet, quod accipiat. Et illos, qui jejunare praevalent, ad prandium non invitent: quia si hoc fecerint, non solum Deus, sed etiam homines possunt illos intelligere, non pro infirmitate non posse, sed pro gula jejunare non valere. Sufficiat illi quod ipse jejunare non praevalet. Et magis cum gemitu, et suspirio, et animi dolore adlucet, 136 pro eo quod, aliis jejunantibus, ille abstinere non potest. Et quod opus est, unicuique infirmo secrete, aut sibi soli, aut cum alio similiter infirmo faciat praeparari: quia non ei oportet aliquem sanum, [Col. 0256B] ut roget ad prandium, ne sibi augeat etiam de alterius gula peccatum. Pro eo tamen quod non potest jejunare, amplius debet erogare pauperibus: ut peccata, quae non potest jejunando curare, possit eleemosynas dando, redimere. Bonum est jejunare, fratres, sed melius est eleemosynas dare. Si aliquis utrumque potest, duo sunt bona: si vero non potest, melius est eleemosyna. Si possibilitas non est jejunandi, eleemosyna sufficit sine jejunando; jejunium vero sine eleemosyna omnino non sufficit. Ergo si aliquis non potest jejunare, eleemosynam faciat. Eleemosyna sine jejunio bona est. Si ergo praevalet jejunium cum eleemosyna, duplex bonum est; jejunium vero sine eleemosyna nullum bonum est, nisi forte si ita sit aliquis pauper, ut non habeat omnino quid tribuat. His [Col. 0256C] vero, qui non habuerint, unde tribuant, sufficit voluntas bona, secundum illud, quod scriptum est: Gloria in excelsis Deo, et in terra pax hominibus bonae voluntatis. Sed quis erit, qui se possit excusare, cum etiam pro calice aquae frigidae mercedem se Dominus esse promiserit? et quare frigidae dixit? ne forte se possit aliquis pauper de lignorum penuria excusare; aut certe dicere se vasculum, ubi aquam calefaceret, non habere. Denique et per beatum Prophetam, fratres charissimi, Dominus ita hortatur, et admonet eleemosynam fieri, ut prope nullus pauper sit, qui se valeat excusare, sic enim ait: Hoc est jejunium, quod elegi, dicit Dominus: Frange esurienti panem tuum. Non dicit, ut integrum daret, ne [Col. 0256D] forte pauper ille alium non haberet: sed frange, inquit: hoc est dicere: Etiam si tanta sit tibi paupertas, ut non habeas nisi unum panem; ex ipso tamen frange, et pauperi tribue: et egenum, ac sine tecto induc in domum tuam. Si aliquis ita pauper est, ut non habeat cibum, vel in uno angulo domus suae praeparet peregrino lectulum; quid nos dicturi sumus fratres? qualem excusationem habere poterimus, qui amplas et spatiosas domos habentes, vix aliquando dignamur accipere peregrinum? ignorantibus, imo non credentibus, quod in omni peregrino Christus excipitur, sicut et ipse dixit: Hospes fui et non suscepistis me: et, quandiu non fecistis uni de minimis iis, nec mihi fecistis. Laboriosum, et fastidiosum nobis est, in pauperibus excipere Christum [Col. 0257A] in patriam nostram! Timeo, ne nobis ille dicat: Ite, et non nos recipiat in beatitudine sua. Contemnimus illum in mundo: timeo, ne nos contemnat in coelo, secundum quod ipse dixit: Esurivi, et non dedistis mihi manducare; et, quandiu non fecistis uni de minimis iis, nec mihi fecistis; et quod post sequitur. Fratres, avertat hoc Deus a nobis; hoc enim postea addit dicens: Discedite a me, maledicti: ite in ignem aeternum. Ego in hanc sententiam neminem judico: Unusquisque attendat sententiam suam; nec tamen arguo et reprehendo: quia forte aliquoties venit per negligentiam, ut vestimenta, quae debuerunt accipere pauperes, deformentur a tineis; et timeo, ne ipsi panni ad testimonium proferantur in die judicii, secundum quod Jacobus dicit: Agite nunc divites, plorate [Col. 0257B] ululantes in miseriis, quae advenient vobis. Divitiae vestrae putrefactae sunt. Et omnia sicut dixit, fratres charissimi, qui per Apostolum suum comminatur Christus, licet non nimium terreant; non tamen de Dei misericordia desperandum est. Aut ego, et mei si negligenter, cum Dei adjutorio cum possumus, nos emendare volumus; eleemosynas, quas hucusque parcius fecimus, largius erogemus; et quae pro peccatis praeteritis, cum dolore, et gemitu, et spe repausationis Dominica misericordia docemur. Ergo sicut supra suggessimus, fratres charissimi, jejunia nostra eleemosynarum pinguedo commendet. Quia tale est jejunium sine eleemosyna, qualis sine oleo est lucerna. Nam si lucerna, quae sine oleo accenditur, fumare potest, lucere non potest: ita jejunium [Col. 0257C] sine eleemosyna carnem quidem cruciat; sed charitas lumine animam non illustrat. Interim vel quod ad praesens agitur, fratres, sic jejunemus, ut prandia nostra pauperibus erogemus, ut quod pransuri eramus, non in nostris sacculis, sed in visceribus pauperum reponamus; quia manus pauperis gazophylacium Christi est: quidquid accipit, ne inter pereat, in Coelo reponit: quia quamvis, quod pauper accipit consumatur; merces tamen boni operis in Coelo reconditur. Nam si prandia nostra exquisitis saporibus, et multiplicatis ferculis expendere studemus ad coenam: sicut corpori nostro delitiae non solum non subtrahuntur, sed etiam duplicantur: ac si corpori vestro 137 nihil minuitur; sic animae nihil augetur. Hoc, fratres, timens magis quam de vobis [Col. 0257D] aliquid sinistrum credens, admoneo. Scio enim ex vobis plures, Deo propitio, et peregrinos assidue accipere, et pauperibus frequenter dare. Et ideo quod suggero, ad hoc proficiat. Qui vero non facit, aut forte tardius faciebat, tam sanctam sibi, et omnino placitam operationem in consuetudinem trahat. Et licet credam quod, Deo inspirante, semper supervenientibus festivitatibus, castitatem, et charitatem ante plures dies, etiam cum propriis uxoribus custodiat Charitas vestra; tamen (licet et superfluo etiam, quod vos facere credo) charitatem contemplationis commoneo; ut per totam Quadragesimam, et usque ad finem Paschae castitatem, et charitatem, Deo auxiliante, servetis, ut in illa sacrosancta solemnitate, [Col. 0258A] paschali, charitatis lucerna vestiri, eleemosynis dealbari, orationibus, vigiliis, et jejuniis, vel aliquibus coelestibus et spiritalibus margaritis ornari possitis, non solum cum amicis sed etiam cum inimicis; ut pacifici libera, et secura conscientia ad altare Domini accedentes, corpus, ac sanguinem ejus, non ad judicium, sed ad remedium possitis accipere. Sed cum de eleemosynis loquimur, non conturbetur angusta paupertas. Omnia enim complere quisquam poterit, cum fecit, quod potuit: quia voluntas perfecta faciendi, reputatur pro opere facti. Sed hoc ille implet, qui hominem pauperem, quasi se ipsum considerare voluerit, et sic pauperi tribuat, quomodo si ipse in tali necessitate esset, se fieri cupiebat: et qui fecerit sic, et novi, et veteris Testamenti praecepta [Col. 0258B] complevit, implens illud evangelium: Omnia quaecumque vultis, ut faciant vobis homines, et vos facite illis similiter. Etenim lex, et Propheta sic impletur ad gloriam, ad quam verae et perfectae charitatis legem, pius vobis Dominus sua protectione perducat. Amen. Praestante Domino nostro Jesu Christo, cui est honor, et imperium sine fine in saecula saeculorum. R\. Amen.

In nomine Domini nostri Jesu Christi lumen cum pace. R\. Deo gratias.

Dominus sit semper. R\. Et cum, etc.



IN PRIMO DOMINICO QUADRAGESIMAE



Ad Vesperos.

Lauda. Qui fecit luminaria magna solus: P. Quoniam in saeculum misericordia ejus. V\. Solem in potestatem [Col. 0258C] diei: Lunam, et stellas in potestatem noctis. P. Quoniam in.

Dominus sit semper. R\. Et cum.

Sono. Averte Domine faciem tuam a peccatis meis: et omnes iniquitates meas dele. Alleluia. V\. Miserere mei Deus, secundum magnam misericordiam tuam: et secundum multitudinem miserationum tuarum, dele iniquitates meas. Usquequaque lava me ab injustitia mea: et a peccato meo munda me. Alleluia. V\. Iniquitatem meam ego cognosco, Domine: et peccatum meum contra me est semper. Tibi soli peccavi: et malum coram te feci. Cor mundum crea in me Deus: et spiritum rectum innova in visceribus meis. Alleluia.

Dominus sit. R\. Et cum.

[Col. 0258D] Antiphona. Si dixerimus quia peccatum non habemus, nos ipsos seducimus, et veritas in nobis non est. Si vero confiteamur delicta nostra: P. Fidelis est, et justus, ut remittat nobis peccata, et emundet nos ab omni iniquitate. V\. Venite, adoremus, et procidamus ante Deum: ploremus coram Domino, qui fecit nos. P. Fidelis. V\. Gloria, et.

Dominus sit. R\. Et cum.

Lauda. Dirigam vias tuas, Alleluia. P. In jocunditate exeas, et cum laetitia discedas. Montes, et colles exultabunt expectantes te cum gloria Alleluia, alleluia, alleluia. V\. Non accedet ad te malum: et flagellum non appropinquabit tabernaculo tuo. P. In jocunditate. V\. Gloria, et honor Patri, etc.


Hymnus.
[Col. 0259A]

   Alleluia piis edite laudibus,
Cives aetherei, psallite unanimiter
      Alleluia perenne.

   Hinc vos perpetui luminis accolae
Ad summum resonate hymniferis choris
      Alleluia perenne.

   Vos Urbs eximia suscipiet Dei,
Quae laetis resonans cantibus, excitat
      Alleluia perenne.

   Felici reditu gaudia sumite,
Reddentes Domino glorificum melos,
      Alleluia perenne.

   Almum sidereae jam Patriae decus
Victores capite, quo canere possitis
      [Col. 0259B] Alleluia perenne.

   Illic Regis honor vocibus inclytis
Jocundum reboat carmine perpetim
      Alleluia perenne.

   Hoc fessis requies, hoc cibus, hoc potus
Oblectans reduces, haustibus affluens
      Alleluia perenne.

   Te suavisonis conditor affatim
138 Rerum carminibus, laudeque pangimus
      Alleluia perenne.

   Te Christe celebrat gloria vocibus
Nostris omnipotens, ac tibi dicimus:
      Alleluia perenne.
      Alleluia perenne.
   [Col. 0259C] Amen.

Supplicatio. Oremus Redemptorem mundi Dominum nostrum Jesum Christum cum omni supplicatione rogemus; ut nos gratia ipsius, et per intercessionem Sanctae Mariae Virginis, et genitricis suae ut sancto tempore Quadragesimae nobis remissionem peccatorum, et pacem nobis donare dignetur.

Capitula. Alleluia in coelo, et in terra: in coelo perpetuatur, et in terra cantatur. Ibi sonat jugiter: hic fideliter. Illic perenniter, hic suaviter. Illic feliciter, hic concorditer. Illic ineffabiliter: hic instanter. Illic sine syllabis: hic modulis. Illic ab Angelis: hic a Populis. Quam Christo Domino nascente in laude et confessione nimis ejus, non solum in coelo, [Col. 0259D] sed et in terra Coelicolae cecinerunt: dum gloriam in excelsis Deo, et pacem in terra bonae voluntatis hominibus nuntiaverunt. Quaesumus ergo, Domine, ut quorum ministeria nitimur imitari laudando, eorum mereamur consortium beatae vitae vivendo.

Pater noster. Liberati a malo. fol. 2.

Benedictio. Alleluia, quae ineffabiliter concinnitur in Coelis, efficatius declaretur in laudibus vestris. R\. Amen. Et quae illic sine intermissione decantatur ab Angelis, hic per momenta affectius concinnatur a Populis universis. R\. Amen: Ut haec ipsa, quae laus dicitur Dei, in eaque nunc laude initiari populos facit, aeternae vos adscribat socios mansioni. R\. Amen.

Lauda. Ibis, Alleluia. Prosperum iter habebis, Alleluia. P. Et iterum cum gaudio revertaris ad nos. [Col. 0260A] Alleluia. V\. In manibus enim suis portabunt te: ne unquam offendas ad lapidem pedem tuum. P. Et iterum. V\. Gloria, et honor, Psalmus XC.

Kyrie, eleison. R\. Christe, eleison. Kyrie, eleison.

Pater noster.

Preces. Domine misericordiarum obliviscere peccata nostra. In principio creasti coelum, et terram, P. Obliviscere peccata, V\. Qui fecisti hominem ad imaginem, et similitudinem tuam, P. Obliviscere. V\. In omnibus gentibus ex Abraham multiplicasti populos, P. Obliviscere.

Oratio. Exaudi orationem nostram Domine; gemitusque nostros auribus percipe: nos enim iniquitates nostras agnoscimus; et delicta nostra coram te pandimus: tibi Deus peccavimus; tibique confitentes [Col. 0260B] veniam exposcimus. Et quia recessimus a mandatis tuis; et legi tuae minime paruimus; convertere Domine super servos tuos, quos redemisti sanguine tuo. Indulge, quaesumus, nobis; et peccatis nostris veniam tribue: tuaeque pietatis misericordiam in nobis largiri dignare. R\. Amen.



Ad Matutinum.

Hymnus. Aeterne rerum Conditor. fol. 2.

Oratio. Omnipotens, aeterne, et misericors Deus, qui temporum das tempora; qui singulis temporibus das gratiam, quam administrent: tu veniens prolixitatem tenebrarum exaestuas, et gallo nos consolaris canente: ut dum praeco diei sonat, diurni operis meditatio reviviscat: respice ergo nos jugiter, et instiga, ne profundae noctis errore persuasi, obliviscamur [Col. 0260C] perennis; sed labentes in tenebris erige, et vivendo nos corrige: ut cum Petro resipiscamus errata, et paribus lachrymis crimina defleamus commissa. R\. Amen.

Per misericordiam.

Antiphona. Salus tua Domine super populum tuum, et benedictio tua. Psalmus III.

Alia Antiphona. Dele Domine iniquitates meas. Psalmus L.

Antiphona. Clamabo ad Dominum: Deum altissimum qui benefecit mihi. Psalmus LVI.

Oratio. Discute a nobis Unigenite ingeniti Patris somnum corporis; et clemens placitus nostris parce piaculis: ut modo redemptorum copia piis frequentet vigiliis, tuisque digna habeatur obtutibus sacris: [Col. 0260D] et quod nunc serit ignobilis carnis fragilitas; divinitatis tuae dono surgat in gloria: Tu igitur Domine cunctis in te confidentibus juvamen largius impende; et ad supernam patriam alarum tuarum obumbratione nos attrahe. R\. Amen.

Per misericordiam tuam.

Antiphona 1. Filii hominum: simul in unum dives et pauper. P. Inclinemus Deo corda nostra, ut non timeamus in die mala. V\. Audite haec omnes gentes: auribus percipite, 139 qui habitatis orbem. P. Inclinemus. V\. Gloria, et honor Patri. P. Inclinemus.

Oratio. Audiant te, Domine, omnes gentes; et dives simul ac pauper aurem tibi cordis accommodent: neque timeamus in die mala; neque fidei honore [Col. 0261A] relicto jumentis insipientibus comparemur: ut te solum intelligentia nostra adsequens ambiat, quem aeterno in gaudio cum Sanctis omnibus laudans, praemia sempiterna suscipiat. R\. Amen.

Per misericordiam.

Antiphona 2. Sperate in Deum omne consilium populorum. P. Effundite coram illo corda vestra: quoniam ipse adjutor noster est. V\. Nolite sperare in iniquitate, et rapinas nolite concupiscere: divitiae si fluant, nolite corda apponere. P. Effundite coram. V\. Gloria, et honor Patri. P. Effundite coram.

Oratio. Effundentibus nobis coram te corda nostra in oratione, tu, Domine, qui spes omnium es, exaudi, et miserere; tibique nos servituros, subde; et subditis peccato propitia benignitate occurre: fac nos [Col. 0261B] iniquitatis rapina carere; et divitiarum tuarum ornamenta conquirere: atque te nosse, vel concupiscere, neque omnibus diebus, vitaeque nostrae et tempore Deum mereamur habere. R\. Amen.

Per misericordiam tuam.

Antiphona 3. Converte nos Deus salutaris noster: P. Et averte iram tuam a nobis: ac super populum tuum pacem. Ne in aeternum irascaris nobis. V\. Deus tu convertens vivificabis nos: et plebs tua laetabitur in te. P. Et averte iram. V\. Gloria, et. P. Et averte.

Oratio. Converte nos, Deus salutaris noster; et averte iram tuam a nobis: ac super populum tuum pacem praesta, quam loqueris; ut plebs tua laetetur in te; ac salutare tuum custodia salutis intelligens, [Col. 0261C] vel misericordiam tuam temporum prosperitate cognoscat, vel benignitate tua fructum foecunditatis suscipiat. R\. Amen.

Per misericordiam.

R\. Ecce venient dies Domini magni eleemosynae et jejunii: estote parati benefacere oppressis, viduis, et orphanis. P. Ut recipiatis mercedem in novissimis temporibus, dicit Dominus. V\. Quiescite agere perverse, discite benefacere: quaerite judicium, subvenite oppresso. P. Ut recipiatis. V\. Gloria, et honor Patri, et Filio. P. Ut recipiatis.

Oratio. Deus, qui eleemosynam nos facere praecipis, ut quod gurges humanae prolapsionis pedorum squalore sordificat, hoc velut porrectum operiat; fac nos dignas nobis ipsis primum eleemosynas erogare; [Col. 0261D] et sic indigentibus compatientes existere, ut primum vitae nostrae parcamus, piamque nobis bonorum operum substantiam ministremus, dum mores nostros a male actis corrigimus: et sic de bono conscientiae digniores effecti, proximorum corda, et instructione illustremus doctrinae, et inopiam reficiamus subsidio gratiae. R\. Amen.

Per misericordiam.


In Laudibus.

Ad Canticum. Antiphona. In mente habete dies saeculi, intelligite annos nationis nationum: interroga patrem tuum, dicet tibi; seniores tuos, et annuntiabunt tibi.

Canticum. Attende Coelum. fol. 4.

[Col. 0262A] Oratio. Montes, cantate nobis, et terra audiat; sicut Moysi famulo tuo in confessione mirabilium, et praeceptorum tuorum: descendat super nos, Domine, gratia misericordiae Domini nostri Jesu Christi filii tui, sicut ros super terram, et sicut imber super gramen, et sicut nix supra foenum: quae nos insensibili arte, impietatis emundet illic, ubi peccatorum nostrorum numerositas nulla possit satisfactione pensari. Tu autem Domine, qui es coecorum lumen, errantium via, resurrectio mortuorum, respectu clementiae tuae, conscientiae nostrae tenebras inlumina; peccantes ad poenitentiam revoca; poenitentibus veniam, promptamque in te semper miserationem largire. R\. Amen.

Per misericordiam.

[Col. 0262B] Ad Benedictus. Antiphona. Filii hominum benedicite Dominum Israel: et omnes Sacerdotes servi Dei benedicite Dominum.

Canticum. Benedictus es Domine Deus patrum. fol. 6.

Sono. Ne obliviscaris Deus vocem deprecantium te, Alleluia. V\. Memento congregationis tuae, quam creasti ab initio virgam hereditatis tuae.

Lauda. Alleluia. Laudate Dominum de Coelis: Alleluia. Laudate eum in excelsis. Alleluia. Psalmus CXLVIII.


140 Lectio libri Proverbiorum Salomonis (Cap. I).

R\. Deo gratias.

Filii hominum convertimini ad correptionem meam, [Col. 0262C] et proferam vobis Spiritum meum, et ostendam verba mea. Quia vocavi, et renuistis: extendi manum meam, et non fuit qui aspiceret. Despexistis omne consilium meum, et increpationes meas neglexistis. Ego quoque in interitu vestro ridebo, et subsannabo, cum vobis quod timebatis, advenerit. Cum irruerit repen ina calamitas, et interitus quasi tempestas ingruerit: quando venerit super vos tribulatio, et angustia: Tunc invocabunt me, et non exaudiam: mane consurgent, et non invenient me eo quod exosam habuerunt disciplinam, et timorem Domini non susceperunt, nec adquieverunt consilio meo, et detraxerint universae correptioni meae. Comedent igitur fructus viae suae, suisque consiliis saturabuntur. [Col. 0262D] Aversio parvulorum interficiet eos, et prosperitas stultorum perdet illos: Qui autem me audierit, absque terrore requiescet, et abundantia perfruetur, malorum timore sublato. (Cap. II.) Fili mi, si susceperis sermones meos, et mandata mea absconderis penes te, ut audiat sapientiam auris tua: inclina cor tuum ad cognoscendum prudentiam. Si enim sapientiam invocaveris, et inclinaveris cor tuum prudentiae: si quaesieris eam quasi pecuniam, et sicut thesauros effuderis illam: tunc intelliges timorem Domini, et scientiam Dei invenies: quia Dominus dat sapientiam: et ex ore ejus scientia, et prudentia procedet. Custodiet rectorum salutem, et proteget gradientes simpliciter, servans semitas justitiae, et viam sanctorum custodiens. Tunc [Col. 0263A] intelliges justitiam, et judicium, et aequitatem, et omnem semitam bonam. R\. Amen.

Hymnus. Alleluia piis. Quaere fol. 137.

Capitula. Alleluia nomen, quod interpretationem tui laudem resonans Dei, esto consumatrix matutini officii; praebe quoque tu Deus nobis hanc tibi, dum vivimus, diffuso ore concinere; hanc etiam tibi post transitum, peracto mundi termino decantare: ut, in cujus hic renovationem dulcessimus, in ejus te concentu post nostrum obitum copiosius amplectamur.

Pater noster. Et ne.

Lauda. Ibis, Alleluia, prosperum iter. Quaere fol. 138. Benedictio. Alleluia, quae ineffabiliter. fol. 138.

[Col. 0263B] Exeunte Vespera. In nectibus extollite manus vestras in sancta, et benedicite Dominum. V\. Qui statis in domo Domini, in atriis domus Dei nostri.

Oratio. In noctibus manus nostras ad te extollimus, Domine, ut nos in Ecclesia tua fixos statuas; ac dum mundialibus imprimimur sarcinis, nostra laudare te actione concedas. R\. Amen.

Per misericordiam tuam.

Sono. Antiphona. In noctibus extollite manus vestras in sancta, et benedicite Dominum. P. Benedicat vos Dominus, qui fecit coelum et terram. V\. Ecce nunc benedicite Dominum, omnes servi Domini, P. Benedicat vos. V\. Gloria, et honor. P. Benedicat.

Lauda. Mane apud nos hodie, et crastina proficisceris, Alleluia. P. Et dum orta fuerit dies, ambulabis [Col. 0263C] via tua. Alleluia, alleluia. V\. Dominus custodiat te ab omni malo: custodiat animam tuam Dominus. P. Et dum orta fuerit. V\. Gloria, et honor. P. Et dum orta.

Hymnus. Alleluia piis. Quaere fol. 137.

Capitula. Ecce laus tua, Deus, quae est Alleluia, et coelos implet, et terram: cum supernarum ineffabili concentu exprimitur, et terrenarum officiis declaratur: quaesumus ergo, Deus, ut cum te in illa die viderint oculi nostri in gloria, laetetur cor nostrum super Alleluia: ut per laudis hujus exhibitionem devotam, hic promereamur criminum veniam, et post, aeternam perducamur ad gloriam, cum manifestata fuerit nobis facies tua.

Pater noster.

[Col. 0263D] Benedictio. Alleluia, nomen pium, atque jocundum, dilatetur ad laudem Dei in ora omnium populorum: R\. Amen. Sit in vicibus credentium clara, quae in Angelorum ostenditur concentibus gloriosa. R\. Amen. Et, quae in aeternis civibus sine sonorum strepitu enitet, in vestris cordibus affectu pleniore fructificet. R\. Amen.

Per misericordiam.

Lauda. Angelus Domini bonus comitetur tecum, Alleluia: et omnia bona praeparet itineri tuo. P. Et iterum cum gaudio revertaris ad nos, Alleluia. V\. Mittat tibi auxilium de sancto: et de Sion tueatur te. P. Et iterum. V\. Gloria, et honor. P. Et iterum. Hic clauditur Alleluia.

[Col. 0264A] Psalmus. Miserere mei, Deus totus cum Gloriae. Postea Kyrie, eleison: Christe, eleison: 141 Kyrie, eleison. Pater noster. sub silentio.

Preces. Averte, Domine, iram tuam a nobis. Adsit nobis potentia tua. P. Averte, Domine, iram. V\. Benedic, Domine, hereditatem tuam. P. Averte Domine. V\. Concede pacem Ecclesiae tuae. P. Averte, Domine, iram tuam a nobis.

Oratio. Exaudi orationem nostram, Domine. fol. 138.



FERIA SECUNDA.



Ad Matutinum.

Antiphona. Tu autem; Domine, susceptor meus. Psalmus III.

Oratio. Quamvis Domine plurima malignantium [Col. 0264B] multitudo abneget, salutem nostram esse in te: nobis tamen robur spei multum augetur, quia tu susceptor noster esse dignatus es. Obstruitur itaque os loquentium iniqua; cum sperantes in te misericordia circumdat assidua. R\. Amen.

Per.

Antiphona 1. In lege Domini sit voluntas nostra, et in lege ejus meditemur die ac nocte. Psalmus I.

Oratio. Domine, apud quem est salus plena justitiae, et perfectio beatitudinis incorruptae; da nobis, ut in legis tuae meditatione die ac nocte tempora transeamus, et ab impiorum consilio, atque a peccatorum via, vel a pestilentiae Cathedra declinemus: quo, velut lignum fructiferum, aquarum decursibus enutritum, et fructibus repleamur, et gratia decoremur. [Col. 0264C] R\. Amen.

Per.

Antiphona 2. Nunc, reges, intelligite: erudimini omnes qui judicatis terram. Servite Domino in timore. Psalmus II.

Oratio. Disciplina tua, Domine, nos tibi et sancto timori conjungat, et ad exultationem tuam timore nos attrahat: ac ne a via justa recedamus, nos contine: ut beati esse possimus in te fidere concede. R\. Amen.

Per.

Antiphona 3. Sacrificate sacrificium justitiae, et sperate in Domino. Psalmus IV.

Oratio. Singulariter in spe tua constitue: ut, qui hic per fidem ambulamus et non per speciem, spes [Col. 0264D] ipsa nos ad rem promissionis adducat: quae desiderium nostrum tolerantiae expectatione sustentet, et charitate consummet. R\. Amen.

Per.

R\. Aperi, Domine, oculos tuos, et vide miseriam nostram: inclina aurem tuam, et exaudi nos servos tuos, ut non pereat vinea tua. P. Quam plantare dignatus es. V\. Domine Deus virtutum, convertere: nunc respice de coelo, et vide, et visita vineam tuam. P. Quam. V\. Gloria. Reiteretur. R\.


In Laudibus.

Antiphona. Miserere mei Deus, secundum magnam misericordiam tuam. Psalmus L.

Oratio. Miserere Domine miseris: et quia nostram [Col. 0265A] agnoscimus miseriam, tuam praeveniamus misericordiam. Sit igitur vox confessionis prompta, venia proxima; atque de tua propitiatione sit exauditio a te; ut nostra deleas universa peccata; et tribuas virtutem, per quam tua faciamus praecepta. R\. Amen.

Per.

Antiphona. Benedicam enim vobis, et multiplicabo vos, sicut stellas coeli, dicit Dominus Deus.

Canticum. Egredere de terra tua. fol. 95.

Antiphona. Benedicam. Gloria, et honor Patri.

Oratio. Te Domine inspirante atque vocante, terrenum conversationis deserentes abjiciamus: ut spretis carnalibus vitiis, mundanisque affectibus ac voluptatibus abdicatis ad promissa coelestia festinemus; [Col. 0265B] et policitam hereditatem a te supernae patriae capiamus. R\. Amen.

Per.

Ad Benedictus. Antiphona. Mane exaudies vocem meam Domine. Mane adstabo tibi, et adorabo te. V\. Verba mea auribus percipe Domine, intellige clamorem meum. Intende voci orationis meae, rex meus et Deus meus. Quoniam ad te orabo, Domine.

Canticum. Benedictus es Dominus. fol. 6.

Lauda. Secundum multitudinem magnitudinis ejus laudate Dominum in sanctis ejus. Laudate Dominum de coelis. Psalmus CL.

Lectio libri Sapientiae Salomonis. R\. Deo gratias. Fili, Habe fiduciam in Domino, etc. Require fol. 95.


[Col. 0265C] Lectio libri Genesis (Cap. II).

R\. Deo gratias.

In illis diebus: Perfecti sunt coeli et terra, et omnis ornatus eorum. Complevitque Deus die septimo opus suum quod fecerat: et requievit die septimo, ab universo opere quod patrarat. Et benedixit diei septimo; et sanctificavit illum: quia in ipso cessaverat 142 ab omni opere suo quod creavit Deus ut faceret. Istae sunt generationes coeli et terrae, quando creatae sunt, in die quo fecit Deus coelum et terram: et omne virgultum agri antequam oriretur in terra, omnemque herbam regionis priusquam germinaret: non enim pluerat Dominus Deus desuper terram, et homo non erat qui operaretur terram: [Col. 0265D] Sed fons ascendebat e terra irrigans universam superficiem terrae. Formavit Dominus Deus hominem de limo terrae, et inspiravit in faciem ejus spiraculum vitae, et factus est homo in animam viventem. Plantaverat Dominus Deus paradisum voluptatis a principio: in quo posuit hominem quem formaverat. Produxitque Dominus Deus de homo omne lignum pulchrum visu, et ad vescendum suave: lignum etiam vitae in medio paradisi lignumque scientiae boni et mali. Et fluvius egrediebatur de loco voluptatis ad irrigandum paradisum, qui inde dividitur in quatuor capita. Nomen uni Phison: ipse est qui circuit omnem terram Evilath, ubi nascitur aurum: et aurum terrae illius optimum est: ibique invenitur bdellium, et lapis onychinus. Et nomen fluvii secundi [Col. 0266A] Geon; ipse est qui circuit omnem terram Aethiopiae. Nomen vero fluvii tertii, Tigris: ipse vadit contra Assyrios. Fluvius autem quartus ipse est Euphrates. Tulit ergo Dominus hominem, et posuit cum in paradisum voluptatis, ut operaretur, et custodiret illum: Praecepitque ei, dicens: Ex omni ligno paradisi comede: De ligno autem scientiae boni et mali ne comedas: in quacumque enim die comederis ex eo, morte morieris. Dixit quoque Dominus Deus: Non est bonum, hominem esse solum: faciamus illi adjutorium simile sibi. Formatis igitur, Dominus Deus, de humo cunctis animantibus terrae, et universis volatilibus coeli, adduxit ea ad Adam, ut videret quid vocaret ea: omne enim quod vocaret Adam animae viventi, ipsum est nomen ejus. Appellavitque [Col. 0266B] Adam cuncta animantia nominibus suis, et universa volatilia coeli, et omnes bestias terrae: Adae vero non inveniebatur adjutorium simile ejus. Immisit ergo Dominus Deus soporem in Adam: cumque obdormisset, tulit unam de costis ejus, et replevit carnem pro ea. Et aedificavit Dominus Deus costam, quam tulerat de Adam, in mulierem: et adduxit eam ad Adam. Dixitque Adam: Hoc nunc, os ex ossibus meis, et caro de carne mea: haec vocabitur virago, quoniam de viro assumpta est. Quamobrem derelinquet homo patrem suum, et matrem, et adhaerebit uxori suae: et erunt duo in carne una. Erant autem uterque nudi, Adam scilicet et uxor ejus: et non erubescebant. (Cap. III.) Sed et serpens erat callidior cunctis animantibus terrae quae [Col. 0266C] fecerat Dominus Deus. Qui dixit ad mulierem: Cur praecepit vobis Dominus, ut non comederetis de omni ligno paradisi? Cui respondit mulier: De fructu lignorum, quae sunt in paradiso, vescemur: De fructu vero ligni, quod est in medio paradisi, praecepit nobis Deus ne comederemus, et ne tangeremus illud, ne forte moriamur. Dixit autem serpens ad mulierem: nequaquam morte moriemini. Scit enim Deus quod in quocumque die comederitis ex eo, aperientur oculi vestri: et eritis sicut dii, scientes bonum et malum. Vidit igitur mulier quod bonum esset lignum ad vescendum, et pulchrum oculis, aspectuque delectabile: et tulit de fructu illius, et comedit: deditque viro suo, qui comedit. Et aperti [Col. 0266D] sunt oculi amborum: cumque cognovissent se esse nudos, consuerunt folia ficus, et fecerunt sibi perizomata. Et cum audissent vocem Domini Dei deambulantis in paradiso ad auram post meridiem, abscondit se Adam et mulier ejus a facie Domini Dei in medio ligni paradisi. Vocavitque Dominus Deus Adam, et dixit ei: Adam, Ubi es? Qui ait: Vocem tuam, Domine, audivi in paradiso: et timui eo quod nudus essem, et abscondi me. Cui dixit: Quis enim indicavit tibi, quod nudus esses, nisi quod ex ligno, de quo tibi praeceperam ne comederes, comedisti? Dixit Adam: Mulier, quam dedisti sociam mihi, dedit mihi de ligno, et comedi. Dixitque Dominus Deus ad mulierem: quare hoc fecisti? Quae respondit: Serpens decepit me, et comedi. Et ait Dominus [Col. 0267A] Deus ad serpentem: Quia fecisti hoc, maledictus es inter omnia animantia, et bestias terrae: super pectus tuum gradieris, et terram comedes cunctis diebus vitae tuae. Inimicitias ponam inter te et mulierem, et semen tuum et semen ejus: ipsa conteret caput tuum, et tu insidiaberis calcaneo ejus. Mulieri quoque dixit: Multiplicabo aerumnas tuas, et conceptus tuos: in dolore paries filios: et sub viri potestate eris, et ipse dominabitur tui. Adae vero dixit: Quia audisti vocem uxoris tuae, et comedisti de ligno, ex quo praeceperam tibi, ne comederes, 143 maledicta terra in opere tuo: in laboribus comedes ex ea cunctis diebus vitae tuae: spinas et tribulos germinabit tibi, et comedes herbas terrae: in sudore vultus tui vesceris pane, donec revertaris in [Col. 0267B] terram de qua sumptus es: quia pulvis es, et in pulverem reverteris. Et vocavit Adam nomen uxoris suae, Hevam: eo quod mater esset cunctorum viventium. Fecit quoque Dominus Deus Adae et uxori ejus tunicas pelliceas, et induit eos: et ait: Ecce Adam factus est quasi unus ex nobis, sciens bonum et malum: nunc ergo ne forte mittat manum suam, et sumat etiam de ligno vitae, et comedat, et vivat in aeternum. Emisit eum Dominus de paradiso voluptatis, ut operaretur terram, de qua sumptus est. Ejecitque Adam: et collocavit ante paradisum voluptatis cherubim, et flammeum gladium atque versatilem, ad custodiendam viam ligni vitae. R\. Amen.

[Col. 0267C] Hymnus. Fulgentis auctor aetheris, etc. Quaere fol. 96. Preces. Oremus, ut nos sacrosancto jejunio tempore Quadragesimae. Require in primis Vesperis de Dominico primo Quadragesimae.

Capitula. Rex noster et Deus noster depelle a cordibus nostris erroris et ignorantiae noctem: ut renovando nos in novum hominem, mane nostras exaudias voces: fac nos in bonis operibus tibi adstare diluculo; et ad contemplandum te nobis resurrectionis tuae tribue sacramentum.

Pater noster. Et.

Lauda. Initium sapientiae timor Domini. P. Intellectus bonus facientibus eum: V\. Laudatio ejus manet in saeculum saeculi. P. Intellectus bonus. V\. Gloria, et honor Patri, etc. P. Intellectus bonus.

[Col. 0267D] Oratio. Misericors Domine, tu principium es timoris et sapientiae, in isto nos ergo instrue, et in illo statue: a timore nos inchoa, et sapientiae perfectione consumma. R\. Amen.

Per misericordiam tuam.

Alia Lauda. Utinam, Domine, dirigantur P. Viae nostrae ad custodiendas justificationes tuas. V\. Tunc non confundar, dum respicio in omnia mandata tua. P. Viae nostrae. V\. Gloria, et honor. P. Viae nostrae.

Oratio. Dirigantur viae nostrae, Domine, ad custodiendas justificationes tuas: et, qui legis tuae nitimur perscrutari secreta, tua quoque perducamur ad praemia. R\. Amen.

Per misericordiam tuam.



Ad Tertiam.
[Col. 0268A]

Prophetia. Fili, Ne obliviscaris legis meae. Quaere fol. 40.


Lectio libri Genesis (Cap. IV).

R\. Deo gratias.

In illis diebus: Adam cognovit Hevam uxorem suam: quae concepit et peperit Cain, dicens: Possedi hominem per Dominum. Rursumque peperit fratrem ejus Abel. Fuit autem Abel pastor, et Cain agricola. Factum est autem post multos dies ut offerret Cain de fructibus terrae munera Domino. Abel quoque obtulit de primogenitis gregis sui, et de adipibus eorum: et respexit Dominus ad Abel, et ad munera ejus. Ad Cain vero, et ad munera illius non respexit: iratusque est Cain vehementer, et concidit [Col. 0268B] vultus ejus. Dixitque Dominus ad eum: Quare iratus es? et cur concidit facies tua? Nonne si bene egeris, recipies: si autem male, statim in foribus peccatum tuum aderit? sed sub te erit appetitus ejus, et tu dominaberis illius. Dixitque Cain ad Abel fratrem suum: Egrediamur foras. Cumque essent in agro, consurrexit Cain adversus Abel fratrem suum: et interfecit eum. Et ait Dominus ad Cain: Ubi est Abel frater tuus? Qui respondit: Nescio: Numquid custos fratris mei sum ego? Dixitque ad eum: Quid fecisti? vox sanguinis fratris tui clamat ad me de terra. Nunc igitur maledictus eris super terram, quae aperuit os suum, et suscepit sanguinem fratris tui de manu tua. Cum operatus fueris eam, non dabit fructus suos. Vagus et profugus eris super terram [Col. 0268C] omnibus diebus vitae tuae. Dixitque Cain ad Dominum: Major est iniquitas mea, quam ut veniam merear. Ecce ejicies me hodie a facie terrae, et a facie tua abscondar, et ero vagus et profugus in terra: omnis igitur qui invenerit me, occidet me. Dixitque ei Deus: Nequaquam ita fiet: sed omnis qui occiderit Cain, septuplum punietur. Posuitque Dominus in Cain signum, ut non interficeret cum omnis qui invenisset eum. Egressusque Cain a facie Domini, habitavit profugus in terra ad orientalem plagam Eden. Cognovit autem Cain uxorem suam, quae concepit, et peperit Henoch: et aedificavit civitatem, et vocavit nomen ejus ex nomine filii sui Henoch. Porro Henoch genuit Irad, et Irad genuit Maviael, [Col. 0268D] et Maviael genuit Mathusael, et 144 Mathusael genuit Lamech. Qui accepit duas uxores, nomen uni Ada, et nomen alteri Sella. Genuitque Ada Jabel, qui fuit pater habitantium in tentoriis, atque pastorum. Et nomen fratris ejus Jubal: ipse fuit pater canentium cithara et organo. Sella quoque genuit Tubalcain, qui fuit malleator et faber in cuncta opera aeris et ferri. Soror vero Tubalcain Noema. Dixitque Lamech uxoribus suis Adae et Sellae: Audite vocem meam uxores Lamech, auscultate sermonem meum: quoniam occidi virum in vulnus meum, et adolescentulum in livorem meum. Septuplum ultio dabitur de Cain: de Lamech vero septuagies septies. Cognovit quoque adhuc Adam uxorem suam: et peperit filium, vocavitque nomen [Col. 0269A] ejus Seth, dicens: Posuit mihi Deus semen aliud pro Abel, quem occidit Cain. Sed et Seth natus est filius, quem vocavit Enos: iste coepit invocare nomen Domini. R\. Amen.

Antiphona. 1. Desiderium pauperum exaudit Dominus. Psalmus IX.

Oratio. Exalta nos Domine de portis mortis, ut laudes tuas in portis filiae Sion adnuntiare possimus: Illuc nos pertrahe; et inde nos remove: ut ad supernam voluntatem, mentis nostrae se tendat erectio, et tenebrarum opera, conversionis nostrae relinquat intentio. R\. Amen.

Per misericordiam tuam, etc.

Antiphona 2. Justus Dominus et justitiam dilexit: aequitatem videt vultus ejus. Psalm. X.

[Col. 0269B] Oratio. Justus es Domine, et justitiam di igis, atque aspicis aequitatem: da nobis ante oculos tibi placita et placitura perficere; et semper digna tuae justitiae atque aequitatis opera consummare. R\. Amen.

Per misericordiam tuam.

Antiphona 3. Tu Domine servabis nos: et custodies nos a generatione, in progenie. Psalmus XI.

R\. Convertamur ad Dominum Deum nostrum. P. Quoniam benignus ac mitis est ad ignoscendum. V\. Venite exultemus in Domino: jubilemus Deo salutari nostro. P. Quoniam benignus. V\. Gloria, et honor Patri. Reiteretur R\.

Preces. Ad te clamamus, Domine. P. Miserere, et [Col. 0269C] parce populo tuo. V\. Sacerdotes, orate, et flectentes genua, dicite: P. Miserere, et parce. V\. Nos tibi soli peccavimus, et malum coram te fecimus. P. Miserere.

V\. Agnosce mala, quae gessimus: esto nobis propitius. P. Miserere. V\. Arentem terram jam respice; et imbrem gratiae tribue. P. Miserere, et parce populo tuo.

Hymnus dicendus per omnes dies Quadragesimae ad Tertiam, vel Sextam, vel Nonam infra hebdomadam.



FERIA SECUNDA.


Hymnus.


   O Nazarene, lux Bethlehem, Verbum Patris.
Quem partus alvi Virginalis protulit,
[Col. 0269D] Adesto castis, Christe, parsimoniis,
Festumque nostrum rex serenus adspice,
Jejuniorum dum litamus victimam.

   Nil hoc profecto purius mysterio,
Quo fibra cordis expiatur vividi,
Intemperata quo domantur viscera,
Arvina putrem ne resudans crapulam
Obstrangulatae mentis ingenium premat.

   Hinc subjugatur luxus, et turpis gula,
Vini atque somni degener socordia,
Libido sordens, inverecundus lepos,
Variaeque pestes languidorum sensuum
Parcam subactae disciplinam sentiunt.

   Nam si licenter diffluens potu et cibo,
Jejuna rite membra non coerceant:
[Col. 0270A] Sequitur, frequenti marcida oblectamine,
Scintilla mentis ut tepescat nobilis,
Animusque pigris stertat ut praecordiis.
   Amen. Honor, potestas, etc.



FERIA TERTIA.



Ad Tertiam.


Hymnus.


   Frenentur ergo corporum cupidines,
Detersa et intus emicet prudentia:
Sic excitato perspicax acumine,
Liberque flatu laxiore spiritus
Rerum Parentem rectius precabitur.

   Elias tali crevit observantia
Vetus Sacerdos, ruris hospes aridi:
Fragore ab omni quem remotum et segregem
[Col. 0270B] Sprevisse tradunt criminum frequentiam,
Casto fruentem Syrtium silentio.
   Honor, potestas.



FERIA QUARTA.



Ad Tertiam.


Hymnus.


   Sed mox in auras igneis jugalibus,
Cursuque raptus evolavit praepeti,
Ne de propinquo sordium contagio
Dirus quietum mundus afflaret virum
145 Olim probatis inclytum jejuniis.

   Non ante coeli principem septemplicis
Moyses tremendi fidus interpres throni
Potuit videre, quam decem recursibus
Quater volutis sol peragrans sidera
[Col. 0270C] Omni carentem cerneret substantia.

   Victus precantis solum in lacrymis fuit:
Nam flendo pernox irrigatum pulverem.
Humi madentis ore pressit cernuo:
Donec loquentis voce perstrictus Dei,
Expavit ignem non ferendum visibus.
   Honor, potestas.



FERIA QUINTA.



Ad Tertiam.


Hymnus.


   Joannes hujus artis haud minus potens,
Dei perennis praecucurrit Filium:
Curvos viarum qui retorsit tramites,
Et flexuosa corrigens dispendia,
[Col. 0270D] Dedit sequendam calle recto lineam.

   Hanc obsequelam praeparabat nuncius,
Mox adfuturo construens iter Deo,
Clivosa planis, confragosa ut lenibus
Converterentur, neve quidquam devium
Inlapsa Terris inveniret veritas.
   Honor, potestas, etc.



FERIA SEXTA



Ad Tertiam.


Hymnus.


   Non usitatis ortus hic natalibus,
Oblita lactis jam vieto in pectore
Matris tetendit serus Infans ubera.
Nec ante partum de senili effusus est,
Quam praedicaret Virginem plenam Deo.

   [Col. 0271A] Post in patentes ille solitudines,
Amictus hirtis bestiarum pellibus,
Setisve tectus, hispida et lanugine,
Secessit, horrens inquinari et pollui
Contaminatis oppidorum moribus.

   Illic dicata parcus abstinentia,
Potum cibumque Vir severae industriae
In usque serum respuebat vesperum,
Parum locustis, et favorum agrestium
Liquore pastum corpori suetus dare.
   Honor, potestas, etc.



SABBATO.



Ad Tertiam.


Hymnus.


   Hortator ille primus et doctor novae
[Col. 0271B] Fuit salutis: nam sacrato in flumine
Veterum pietas lavit errorum notas:
Sed, tincta postquam membra defaecaverat,
Coelo refulgens influebat Spiritus.

   Hoc ex lavacro labe dempta criminum
Ibant renati non secus quam si rudis
Auri recocta vena pulchrum splendeat:
Micet metalli sive lux argentei
Sudum polito praenitens purgamine.
   Honor, potestas.



Ad Sextam.


Hymnus.


   Referre prisci stemma nunc jejunii
Libet, fideli proditum volumine,
[Col. 0271C] Ut diruendae Civitatis incolis
Fulmen benigni mansuefactum Patris
Pie repressis ignibus pepercerit.

   Gens insolenti praepotens jactantia
Pollebat olim, quam fluentem nequiter
Corrupta vulgo solverat lascivia:
Et inde bruto contumax fastidio,
Cultum superni negligebat Numinis.

   Offensa tandem jugis indulgentiae
Censura, justis excitatur motibus,
Dextram perarmat rhomphaeali incendio;
Nimbos crepantes et fragosos turbines
Vibrans, tonantum nube flammarum quatit.

   Sed poenitendi dum datur diecula,
Si forte vellent improbam libidinem,
[Col. 0271D] Veteresque nugas, condomare ac frangere,
Suspendit ictum terror exorabilis,
Paulumque dicta substitit sententia.
   Honor, potestas, etc.



FERIA TERTIA.



Ad Sextam.


Hymnus.


   Jonam Prophetam mitis ultor excitat,
Poenae imminentis iret ut praenuncius:
Sed nosset ille cum minacem judicem
Servare malle, quam ferire, ac plectere,
Tectam latenter vertit in Tharsos fugam.

   Celsam paratis pontibus scandit ratem,
Udo revincta fune puppis solvitur;
Itur per altum: fit procelosum mare:
[Col. 0272A] Tunc causa tanti quaeritur periculi:
Sors in fugacem missa vatem decidit.

   Jussus perire solus e cunctis reus,
Cujus voluta crimen urna expresserat,
Praeceps rotatur, et profundo immergitur;
Exceptus inde belluinis faucibus,
Alvi capacis vivus hauritur specu.
   Honor, potestas.



146 FERIA QUARTA.



Ad Sextam.


Hymnus.


   Transmissa raptim praeda cassos dentium
Eludit ictus, incruentam transvolans
Impune linguam, ne retentam mordicus
Offam molares dissecarent vividi:
[Col. 0272B] Os omne transit, et palatum praeterit.

   Ternis dierum, ac noctium processibus
Mansit ferino devoratus gutture,
Errabat illic per latebras viscerum:
Ventris recessus circumibat tortiles
Anhelus, extis intus aestuantibus.

   Intactus exin tertiae noctis vice,
Monstri vomentis pellitur singultibus,
Qua murmuranti fine, fluctus frangitur
Salsosque candens spuma tundit pumices:
Ructatus exit, seque servatum stupet.
   Honor, potestas.



FERIA QUINTA.



Ad Sextam.


Hymnus.


   [Col. 0272C] In Ninivitas se coactus percito
Gressu reflectit: quos ut increpaverat,
Pudenda Censor imputans obprobria:
Impendit, inquit, ira summi vindicis!
Urbemque flamma mox cremabit, credite!

   Apicem deinceps ardui montis petit,
Visurus inde conglobatum turbidae
Fumum ruinae, cladis et dirae struem,
Tectus flagellis multimodi germinis,
Hic et repente perfruens umbraculo.

   Sed moesta postquam civitas vulnus novi
Auxit doloris heu supremum, palpitat!
Cursant per ampla congregatim moenia
Plebs, et Senatus, omnis aetas Civium,
Pallens Juventus, ejulantes feminae.
   [Col. 0272D] Honor, potestas.



FERIA SEXTA.



Ad Sextam.


Hymnus.


   Placet, frementem publicis jejuniis
Placare Christum: mos edendi spernitur.
Glaucos amictus induit monilibus
Matrona demptis, proque gemma et serico,
Crinem fluentem sordibus spargit cinis.

   Squallent recincta veste pullati Patres:
Setasque plangens Turba sumit textiles,
Impexa villis Virgo bestialibus
Nigrante vultum contegit velamine,
Jacens arenis et puer provolvitur.

   [Col. 0273A] Rex ipse, Choos aestuantem murices
Laenam, revulsa dissipabat fibula
Gemmas virentes, et lapillos sutiles,
Insigne frontis exuebat vinculum,
Turpi capillos impeditos pulvere.
   Honor.



SABBATO.



Ad Sextam.


Hymnus.


   Nullus bibendi, nemo vescendi memor,
Jejuna mensas pubes omnis liquerat:
Quin et negato lacte vagientium
Fletu madescunt parvulorum cunulae,
Succum papillae parca nutrix denegat.

   Greges et ipsos claudit armentalium
[Col. 0273B] Solers virorum cura, ne vagum pecus
Contingat ore rorulenta gramina,
Potum strepentis neve fontis hauriat,
Vacuis querelae personant praesepibus.

   Mollitus his, et talibus, brevem Deus
Iram refraenat, temperans oraculum,
Propere sinistrum: prona nam clementia
Haud difficulter supplicem mortalium
Solvit reatum, fitque fautrix flentium.
   Honor, potestas.



FERIA SECUNDA.



Ad Nonam.


Hymnus.


   Sed cur vetustae gentis exemplum loquor?
[Col. 0273C] Pridem caducis cum gravatus artubus
Jesus, dicato corde jejunaverit;
Praenuncupatus ore qui prophetico.
Emmanuel est, sive nobiscum Deus?

   Qui corpus istud molle naturaliter,
Captumque laxo sub voluptatum jugo,
Virtutis arcta lege fecit liberum,
Emancipator servientis plasmatis,
Regnantis ante victor et cupidinis.

   Inhospitali namque secretus loco,
Quinis diebus octies labentibus,
Nullam ciborum vendicavit gratiam,
Firmans salubri, scilicet, jejunio
Vas appetendis imbecillum gaudiis.
   Honor, potestas.



FERIA TERTIA.



Ad Nonam.
[Col. 0273D]

Hymnus.


   Miratur hostis posse limum tabidum
Tantum laboris sustinere, ac perpeti.
147 Explorat arte sciscitator callida,
Deus ne membris sit receptus terreis:
Sed, increpata fraude, post tergum ruit.

   Hoc nos sequamur, quisque nunc pro viribus,
Quod consecrati tu Magister Dogmatis
Tuis dedisti, Christe, sectatoribus:
Ut, cum vorandi vicerit libidinem,
Late triumphet Imperator spiritus.

   Hoc est, quod atri livor hostis invidet
Mundi, Polique quod gubernator probat,
[Col. 0274A] Altaris aram quod facit placabilem,
Quod dormientis excitat cordis fidem,
Quod limat aegram corporis libidinem.
   Honor, potestas, etc.



FERIA QUINTA.



Ad Nonam.


Hymnus.


   Perfusa non sic amne flamma extinguitur
Nec sic calente Sole tabescunt nives;
Ut turbidarum scabra culparum seges
Vanescit alvo trita sub jejunio,
Si blanda semper misceatur largitas.

   Est quippe et illud grande virtutis genus:
Operire nudos: indigentes pascere:
Opem benignam ferre supplicantibus:
[Col. 0274B] Unam, paremque sortis humanae vicem
Inter potentes, atque egenos ducere:

   Satis beatus quisque dextram porrigit,
Laudis rapacem, prodigam pecuniae,
Cujus sinistra dulce factum nesciat:
Illum perennes protinus complent opes;
Ditatque fructus foenerantem centuplex.

   Honor, potestas, plenitudo gratiae
Deo perenni, Trinitati simplici,
Aeterna, cujus est beata gloria,
Replet globi, rerumque cuncta machina,
Tenetque regnum perpetim per saecula.
   Amen.

Supplicatio. Oremus, ut nos sancto jejunio Quadragesimae. fol. 143.

[Col. 0274C] Capitula. Custodi nos, Domine a generatione in progeniem: nec cum praesenti volvamur saeculo, qui tuo jam inhaesimus fundamento. Sed miseriarum nostrarum consolator exurge; et proventu laetitiae moerores nostros absterge.

Pater noster. A malo nos libera. fol. 10. Benedictio. Quaere in Nona, quae dicitur per totum annum in diebus feriis.



Ad Sextam.


Lectio libri Esaiae Prophetae (Cap. I).

R\. Deo gratias.

Haec dicit Dominus: Audite, audite verbum Domini Principes Sodomorum, percipite auribus legem Dei vestri, populus Gomorrhae. Quo mihi multitudinem [Col. 0274D] victimarum vestrarum, dicit Dominus? plenus sum: holocausta arietum, et adipem pinguium, et sanguinem vitulorum, et agnorum, et hircorum, nolui. Cum veneritis ante conspectum meum, quis quaesivit haec de manibus vestris, ut ambularetis in atriis meis? ne offeratis ultra sacrificium frustra: incensum abominatio est mihi. Neomeniam, et sabbata, et festivitates alias non feram, iniqui sunt coetus vestri: calendas vestras odivit anima mea: facta sunt mihi molesta, laboravi sustinens. Et cum extenderitis manus vestras, avertam oculos meos a vobis: et cum multiplicaveritis orationem, non audiam: manus vestrae sanguine plenae sunt. Lavamini, mundi estote, auferte malum cogitationum vestrarum ab oculis meis: quiescite agere perverse, [Col. 0275A] discite benefacere, quaerite judicium, subvenite oppresso, judicate pupillo, defendite viduam. Et venite, et arguite me, dicit Dominus: si fuerint peccata vestra, ut coccinum, quasi nix, dealbabuntur: et si fuerint rubra quasi vermiculus, velut lana alba erunt. Si volueritis, et audieritis me, bona terrae comedetis, ait Dominus omnipotens. R\. Amen.

Antiphona 1. In avertendo Dominus captivitatem plebis suae, laetetur Jacob, et exultet Israel. Psalmus XIII.

Oratio. Nomen tuum Domine credere semper et invocare nos, facito: ne cum corde insipientium sentiamus, qui infideli voce adelamant: Non est Deus. Corruptionem mentis eorum ad veritatem converte fidelium: ut fideles, eorum pravitas non [Col. 0275B] subvertat; sed fideles, illos doctrina pietatis adquirant: ut infideles sectam abominabilem respuant; et cum fidelibus, Trinitatis essentiam corde integro fateantur et credant; ut cum justis generationibus deputentur, et cum Sanctis ejus beatitudinis gloriam potiantur. R\. Amen.

Antiphona 2. Adimple nos laetitia cum vultu tuo Domine. Psalmus XV.

148 Oratio. Pars hereditatis nostrae, Domine Deus, in tua consistit aeternitate: Unde precamur te Domine, pietate solita hereditatem tuam conserva; et calicem passionis, quem potasti pro ea, semper ei pro remedio praesta: ut sicut redemptionis praeclara sunt munera, ita redemptorum sit adquisitio copiosa: quique redempti sumus cruce tua, simus [Col. 0275C] perpetim hereditas tua: ut nec in infernum animam nostram relinquas; sed incorrupte tecum semper victuram attollas. R\. Amen.

Antiphona 3. Virtus mea. Psalmus XVII.

R\. Habete fiduciam coram Domino, et multiplicentur corda vestra, P. In sanctificatione. V\. Perfecti estote: exhortamini: idem sapite: pacem habete, et Deus pacis erit vobiscum. P. In sanctificatione. V\. Gloria, et honor Patri, et Filio. Reiteretur R\.

Preces. Ad te clamamus Domine. P. Precamur, ut exaudias. V\. Audi vocem supplicum, et da vitae remedium. P. Precamur, ut exaudias. V\. Causas peccati amove, et da locum veniae. P. Precamur, ut [Col. 0275D] exaudias. V\. Da nobis auxilium, quod superet periculum. P. Precamur, ut exaudias. V\. Audi, Deus, viduas et orphanorum lachrymas. P. Precamur, ut exaudias.

Hymnus. O Nazarene, lux Bethlehem, etc. Quaere fol. 144. Supplicatio. Oremus Redemptorem mundi. fol. 138.

Capitula. Refugium nostrum, Domine, in tuum semper conlocemus arbitrium: ut nec scopulis elidamur, nec tumentium mundanorum fluctuum tempestatibus obruamur; sed in cunctis adversis, dexterae tuae fortitudine protegi mereamur; disciplina tua doceamur; doctrina dirigamur, et incrementis spiritualibus dilatemur: Famulatum fidei [Col. 0276A] tibi Domino impendamus: ut a te gloriae coronam in remuneratione percipere mereamur.

Pater noster. Et ne nos.



Ad Nonam.


Ecclesiastici Salomonis (Cap. XVII).

R\. Deo gratias.

Fili, Deus creavit hominem de terra, et secundum imaginem suam fecit illum. Et iterum convertit illum in ipsam, et secundum se vestivit illum virtute. Numerum dierum, et tempus dedit illi; potestatem eorum, quae sunt super terram. Posuit timorem illius super omnem carnem, et dominatus est bestiarum volatilium. Creavit ex ipso adjutorium simile ipsi: consilium, et linguam, et oculos, et aures, et cor dedit illis excogitandi: [Col. 0276B] et disciplina, et intellectu replevit illos. Creavit illis scientiam spiritus, sensu implevit cor eorum, et mala et bona ostendit illis. Posuit oculum eorum super corda eorum, ostendere illis magnalia operum suorum, ut nomen sanctificationis conlaudent; et gloriari in mirabilibus illius, et magnalia enarrare operum ejus. Addidit illis disciplinam, et legem vitae hereditavit illis. Testamentum aeternum constituit cum illis, et judicia sua ostendit illis. R\. Amen.



Ad Nonam.


Lectio libri Genesis (Cap. V).

R\. Deo gratias.

Hic est liber generationis Adam. In die qua creavit Deus hominem, ad similitudinem Dei fecit illum. [Col. 0276C] Masculum, et feminam creavit eos, et benedixit illis: et vocavit nomen eorum Adam, in die qua creati sunt. Vixit autem Adam centum triginta annis: et genuit filium ad imaginem, et similitudinem suam, vocavitque nomen ejus Seth. Et facti sunt dies Adam, postquam genuit Seth, octingenti anni: genuitque filios et filias. Et factum est omne tempus quod vixit Adam, nongenti triginta anni, et mortuus est. Vixit quoque Seth centum quinque annis, et genuit Enos. Vixit quoque Seth postquam genuit Enos, octingentis septem annis, genuitque filios et filias. Et facti sunt omnes dies Seth nongentorum duodecim annorum, et mortuus est. Vixit vero Enos nonaginta annis, et genuit Cainan. Post cujus ortum vixit octingentis quindecim annis, et genuit [Col. 0276D] filios et filias. Factique sunt omnes dies Enos nongenti quinque anni, et mortuus est. Vixit quoque Cainan septuaginta annis, et genuit Malaleel. Et vixit Cainan postquam genuit Malaleel, octingentis quadraginta annis, genuitque filios et filias. Et facti sunt omnes dies Cainan nongenti decem anni, et mortuus est. Vixit autem Malaleel sexaginta quinque annis, et genuit Jared. Et vixit Malaleel postquam genuit Jared, octingentis triginta annis: et genuit filios et filias. Et facti sunt omnes dies Malaleel octingenti nonaginta quinque anni, et mortuus est. Vixit quoque Jared centum sexaginta duobus annis, et genuit Henoch. Et vixit Jared postquam genuit 149 Henoch, octingentis [Col. 0277A] annis, et genuit filios et filias. Et facti sunt omnes dies Jared nongenti sexaginta duo anni, et mortuus est. Porro Henoch vixit sexaginta quinque annis, et genuit Mathusalem, et ambulavit Henoch cum Deo: et vixit Henoch postquam genuit Mathusalem, trecentis annis, et genuit filios et filias. Et facti sunt omnes dies Henoch trecenti sexaginta quinque anni. Ambulavitque cum Deo, et non apparuit: quia tulit illum Deus. Vixit quoque Mathusalem centum octoginta septem annis, et genuit Lamech. Et vixit Mathusalem postquam genuit Lamech, septingentis octoginta duobus annis, et genuit filios et filias. Et facti sunt omnes dies Mathusalem nongenti septuaginta novem anni, et mortuus est. Vixit autem Lamech centum octoginta duobus annis, et genuit [Col. 0277B] filium: vocavitque nomen ejus Noe, dicens: Iste consolabitur nos ab operibus, et laboribus manuum nostrarum, in terra cui maledixit Dominus. R\. Amen.

Antiphona. 1. Ad defensionem nostram Deus noster respice. Psalmus XXI.

Oratio. Ad defensionem nostram Domine Deus noster dignanter respice; eripe a framea animas nostras: et ne doctrina pascamur lethali, tuo nos tutamine rege; simulque de ore leonis, rapere nos cupientis, libera: et oblatrantis perfidiam canis pervigili contuitu, solicita nos protege cura. R\. Amen.

Per.

Antiphona 2. Delicta qui solus intelligis, a peccatis nostris munda nos, Domine. Psalmus. XVIII.

[Col. 0277C] Oratio. Ab occultis nostris munda nos, Domine, purgando conscientiam, quae internis ac propriis inficitur maculis: ab alienis quoque parce servis tuis; ut ea indulgeas, quae vel malorum exemplis addiscimus, vel pravis inlecti persuasionibus perpetramus: ut, qui te proprium agnoscimus Dominum, peccatorum nequaquam sentiamus ulterius dominatum. R\. Amen.

Per misericordiam tuam, Deus noster, etc.

Antiphona 3. Exaudi nos in die, qua invocaverimus te, Domine Deus noster. Psalmus XIX.

Hymnus. O Nazarene. fol. 144.

Capitula. Imple Domine omnes petitiones nostras; ac mitte nobis auxilium de sancto: memor esto omnis sacrificii nostri, quod tibi non solum oblatione, sed etiam oratione atque afflictione dicamus; ut nos [Col. 0277D] tibi humiles semper facias, et contritos attendas.

Pater noster. Et ne nos.

Dominus sit semper vobiscum. R\. Et cum spiritu.



Ad Vesperum.

Lauda. Tu illuminans lucernam meam, Domine.

Antiphona Salva plebem tuam Domine, et benedic hereditatem tuam. Psalmus XXVII.

Lauda. Dirigantur viae nostrae, Domine. P. Ad custodiendas justificationes tuas. V\. Beati immaculati in via: qui ambulant in lege Domini. Gloria, et honor Patri. P. Ad custodiendas justificationes.

Hymnus. Christe Salvator omnium Coelorum, etc. Quaere fol. 97. Supplicatio. Oremus Redemptorem mundi. Quaere fol. 138.

[Col. 0278A] Capitula. Sit festum jejunium nostrum apud te, Domine, qui iniquitates deles, et peccata dimittis: vide gemitus confitentium tibi, et preces omnium libenter exaudi; ut, qui tibi in veritate serviunt, adversitate nulla turbentur, auferens omnem malitiam de cordibus nostris, ut tuis inhaerendo praeceptis, tua nos pace laetifices.

Pater noster.

Benedictio. Jesus Salvator ac Deus noster emundet vos per abstinentiae puritatem ab omni delicti contagione. R\. Amen. Quique vestrarum est redemptio animarum, sit remunerator vestrorum jejuniorum. R\. Amen. Ut ab eo donetur vobis aeterna gloria, a quo sanctificari vos vultis per abstinentiam. R\. Amen.

[Col. 0278B] Per.

Lauda. Initium sapientiae timor. fol. 143.



FERIA TERTIA.



Ad Matutinum.

Voce mea ad Dominum clamavi: et exaudivit me de monte sancto suo. Psalmus III.

Oratio. Ad te, Domine, propriae vocis clamore directo, non verba ingenti sono perstringimus: sed te ad propitiandum toto cordis affectu deposcimus; exaudi nos quaesumus de monte sancto tuo Jesu Christo Domino nostro: cujus nos altitudo erigit: cujus dilatat fortitudo: cujusque amplitudo confirmat. R\. Amen.

Per.

Antiphona 1. Dominus virtutem populo suo dabit: [Col. 0278C] et benedicet in pace plebem suam. Psalmus XXVIII.

150 Oratio. Da Domine virtutem populo tuo contra adversitatum omnium mala; plebemque tuam pacis collatione locupleta: ut pro abundantia quietis omnes in templo tuo tibi gloriam concinant; laudemque pariter et honorem, malis vitae hujus oblitis, tuae semper delerant majestati. R\. Amen.

Per misericordiam.

Antiphona. 2. Sperantes in Domino misericordia circumdabit. Psalmus. XXXI.

Oratio. Remitte Domine impietatem cordis nostri, pro qua te omnis Sanctus in tempore opportuno exorat; atque intellectum tribue nobis per orationis suffragium, quod precamur: et instrue nos in hujus [Col. 0278D] vitae via, qua gradimur. R\. Amen.

Per misericordiam tuam, etc.

Antiphona 3. Confitemini Domino in cithara: in psalterio decem chordarum psallite illi. Psalmus CXXXII.

Oratio. Gaudium justorum, quod est in te, Domine, famulorum tuorum infunde visceribus; ut conlaudatio tua, quae rectos decet, omnem a sensibus nostris pravitatem expurget. R\. Amen.

Per misericordiam.

Responsorium. Convertamur ad Dominum Deum nostrum. P. Quoniam benignus ac mitis est ad ignoscendum; dimittit in tempore tribulationis peccata nostra. V\. Venite, adoremus, et procidamus ante Deum: et ploremus coram Domino, qui fecit nos. P. [Col. 0279A] Quoniam benignus. V\. Gloria etc. Reiteretur Responsorium.


In Laudibus.

Antiphona. Secundum magnam misericordiam tuam dele, Domine, iniquitates meas. Psalmus L.

Oratio. Secundum multitudinem miserationum tuarum Domine, dele iniquitates nostras: ut, quia istae nos aggravant, illae nos erigant. Cor contritum et humiliatum ne spernas in nobis, sed per ineffabilem potentiam Trinitatis inhabitet in nobis Spiritus Sanctus, innovet spiritus rectus, confirmet spiritus principalis, atque unius testimonii sit virtus, ut confirmatos nos per Patrem, editos esse gaudeamus per Spiritum Sanctum. R\. Amen.

Per misericordiam.

[Col. 0279B] Ad Canticum. Antiphona. Levemus corda nostra cum lachrymis ad Dominum in coelis.


Canticum Threnorum III.

Quid murmuravit homo vivens, * vir pro peccatis suis?

Scrutemur vias nostras, et quaeramus, * et revertamur ad Dominum:

Levemus corda nostra cum manibus * ad Dominum in coelis.

Nos inique egimus, et ad iracundiam te provocavimus: * idcirco tu inexorabilis es.

Operuisti in furore, et percussisti: * occidisti, nec pepercisti.

Opposuisti nubem tibi, * ne transeat oratio.

Gloria, et honor Patri.

[Col. 0279C] Ad Benedictus. Antiphona. In tuo, Deus, lumine videbimus lumen. V\. Ostende misericordiam tuam scientibus te, et justitiam tuam iis, qui recto sunt corde.

Canticum. Benedictus. fol. 6.

Lauda. In sanctis ejus laudate Dominum: in firmamento virtutis ejus laudate Dominum. Psalmus CL.


Lectio libri Genesis (Cap. XI).

R\. Deo gratias.

In illis diebus: Erat terra labii unius, sermonumque eorumdem. Cumque proficiscerentur de oriente, invenerunt campum in terra Sennaar, et habitaverunt in eo. Dixitque alter ad proximum suum: Venite, faciamus lateres, et coquamus. Habueruntque [Col. 0279D] lateres pro saxis, et bitumen pro caemento: et dixerunt: Venite, faciamus nobis civitatem et turrim, cujus culmen pertingat usque ad coelum: et celebremus nomen nostrum antequam dividamur in universas terras. Descendit autem Dominus ut videret civitatem, quam aedificabant filii Adam, et dixit: Ecce unus est populus, et unum est labium omnibus: coeperunt hoc facere, nec desistent a cogitationibus suis, donec eas opere compleant. Venite igitur, descendamus, et confundamus ibi linguas eorum, ut non audiat unusquisque vocem proximi. Atque ita divisit eos Dominus ex illo loco in universas terras, et cessaverunt aedificare civitatem. Et idcirco vocatum est nomen ejus Babel, quia ibi confusum est labium universae terrae - et inde dispersit eos Dominus [Col. 0280A] super faciem cunctarum regionum. Hae sunt generationes Sem: Sem centum annorum erat, quando genuit Arphaxat, biennio post diluvium. Vixitque Sem postquam genuit Arphaxat, quingentos annos: et genuit filios et filias. Porro Arphaxat 151 vixit triginta quinque annis, et genuit Salech. Vixitque Arphaxat postquam genuit Salech, trecentis tribus annis: et genuit filios et filias. Salech quoque vixit triginta annis, et genuit Heber. Vixitque Salech, postquam genuit Heber, quatuorcentis tribus annis. Vixit autem Heber triginta et quatuor annis, et genuit Phalech. Et vixit Heber, postquam genuit Phalech, quatuorcentis triginta annis: et genuit filios et filias. Vixit autem Phalech triginta annis, et genuit Rhem. Vixitque Phalech, postquam genuit Rheu, [Col. 0280B] ducentis novem annis: et genuit filios et filias. Vixit autem Rheu triginta quinque annis, et genuit Saruch. Vixit quoque Rheu, postquam genuit Saruch, ducentis septem annis: et genuit filios et filias. Vixit vero Saruch triginta annis, et genuit Nachor. Vixitque Saruch, postquam genuit Nachor, ducentis annis: et genuit filios et filias. Vixit autem Nachor viginti et novem annis, et genuit Thare. Vixit autem Nachor, postquam genuit Thare, centum decem et novem annis: et genuit filios et filias. Vixitque Thare septuaginta annis, et genuit Abram, Nachor, et Aran. Porro Aram genuit Loth. Mortuusque est Aram ante Thare patrem suum in terra nativitatis suae in Ur Chaldaeorum. Duxerunt autem Abram et Nachor uxores: nomen uxoris Abram, Sarai: et nomen [Col. 0280C] uxoris Nachor, Melcha, filia Aram, patris Melchae, et patris Jeschae. Erat autem Sarai sterilis, nec habebat liberos. Tulit itaque Thare Abram filium suum, et Loth filium Aram, filium filii sui, et Sarai nurum suam, uxorem Abram filii sui, et eduxit eos de Ur Chaldaeorum, ut irent in terram Chanaan: veneruntque usque Aram, et habitaverunt ibi. Et facti sunt omnes dies Thare ducentorum et quinque annorum, et mortuus in Aram (Cap. XII). Dixit autem Dominus ad Abram: Egredere de terra tua, et de cognatione tua, et de domo patris tui, et veni in terram quam monstravero tibi. Faciamque te in gentem magnam, et benedicam tibi, et magnificabo nomen tuum, erisque benedictus. Benedicam benedicentibus tibi, et maledicam maledicentibus tibi, atque in te [Col. 0280D] benedicentur universae cognationes terrae. Egressus est itaque Abram, sicut praeceperat ei Dominus, et ivit cum eo Loth: septuaginta quinque annorum erat Abram, cum egrederetur de Aran. Tulitque Sarai uxorem suam, et Loth filium fratris sui, universamque substantiam quam possederant, et animas quas fecerant in Aran: et egressi sunt ut irent in terram Chanaan. Cumque venissent in eam, pertransivit Abram terram usque ad locum Sichem, usque ad convallem illustrem: Chananeus autem tunc erat in terra. Apparuitque Deus Abram, et dixit ei: Semini tuo dabo terram hanc. Qui aedificavit ibi altare Domino, qui apparuit ei. Et inde transgrediens ad montem, qui erat contra orientem Bethel, tetendit ibi [Col. 0281A] tabernaculum suum, ab occidente habens Bethel, ab oriente Hai: aedificavit quoque altare Domino, invocavitque nomen ejus. R\. Amen.

Hymnus. Deus aeterni luminis, candor inenarrabilis. Quaere fol. 98.

Preces. Oremus, ut nos sacrosancto jejunio tempore Quadragesimae, ut supra.

Capitula. Domine, apud quem est fons vitae, et in cujus lumine aspicimus lumen enutri in nos tuae scientiae splendorem: ut sitientibus nobis vitalem impertias potum; et caligantibus animabus superni luminis restituas intellectum.

Pater noster.

Lauda. Gloriemur, Domine P. In laude tua. V\. Ut confiteamur nomini sancto tuo: et gloriemur in [Col. 0281B] laude tua. V\. Gloria, et honor. P. In laude tua.

Oratio. Salvos nos fac, Domine Deus noster, et in salute tua visita: nec iniquitatis nostrae poena, sed timoris tui nos humiliet disciplina; ut tua gloriemur in laude, et confiteamur in nomine: nos quoque ad videndum laetitiam electorum tuorum excitet bonitas; et ad laudandum regni tui adsciscat hereditas. R\. Amen.

Per misericordiam.



Ad Tertiam.


Proverbiorum Salomonis (Cap. V).

R\. Deo gratias.

Fili, bibe aquam de cisterna tua, et fluenta putei tui: Deriventur fontes tui foras, et in plateis aquas tuas divide. Habeto eas solus, nec sint alieni participes [Col. 0281C] tui. Sit vena tua benedicta, et laetare cum muliere adolescentiae tuae: cerva charissima, et gratissisimus hinnulus: ubera ejus inebrient te omni tempore, et in amore ejus delectare jugiter. Quare seduceris fili mi ab aliena, et foveris sinu alterius? Respicit Dominus vias hominis, et omnes gressus illius considerat. Iniquitates suae capiunt impium, et funibus 152 peccatorum suorum constringitur. Ipse morietur, quia non habuit disciplinam, et multitudine stultitiae suae decipitur. Fili mi, si spoponderis pro amico tuo, defixisti apud extraneum manum tuam, inlaqueatus es verbis oris tui, et captus propriis sermonibus. Fac ergo quod dico, fili mi, et temetipsum libera. R\. Amen.


Lectio libri Genesis (Caput XII.)

[Col. 0281D] R\. Deo gratias.

In illis diebus: Facta est fames in terra: descenditque Abram in Aegyptum, ut peregrinaretur ibi: praevaluerat enim fames in terra. Cumque prope esset ut ingrederetur in Aegyptum dixit Sarai uxori suae: Novi quod pulchra sis mulier: et quod cum te viderint Aegyptii, dicturi sunt, quod uxor maa sis, et interficient me, et te reservabunt. Dic ergo, obsecro te, quod soror mea sis: ut bene sit mihi propter te, et vivet anima mea ob gratiam tui. Cum itaque ingressus esset Abram Aegyptum, viderunt Aegyptii mulierem quod esset pulchra nimis. Et nunciaverunt principes Pharaoni, et laudaverunt eam apud illum: et sublata est mulier in domum Pharaonis. Abram [Col. 0282A] vero bene usi sunt propter illam: fueruntque ei oves, et boves et asini, et servi et familiae, et asinae, et cameli. Flagellavit autem Dominus Pharaonem plagis maximis, et domum ejus, propter Sarai uxorem Abram. Vocavitque Pharao Abram, et dixit ei: Quidnam est quod fecisti mihi? quare non indicasti quod uxor tua esset? Quam ob causam dixisti esse sororem tuam, ut tollerem eam mihi in uxorem? Nunc igitur ecce conjux tua, accipe eam, et vade. Praecepitque Pharao super Abram viris: et deduxerunt eum, et uxorem illius, et omnia quae habebat. (Cap. XIII.) Ascendit ergo Abram de Aegypto, ipse et uxor ejus, et omnia quae habebat, et Loth cum eo, ad australem plagam. Erat autem dives valde in possessione argenti et auri. Reversusque est pariter, [Col. 0282B] quo venerat, a meridie in Bethel usque ad locum ubi prius fixerat tabernaculum inter Bethel et Hai: in locum altaris quod fecerat prius, et invocavit ibi nomen Domini. Sed et Loth qui erat cum Abram, fuerunt greges ovium, et armenta, et tabernacula. Nec poterat eos capere terra, ut habitarent simul: erat quippe substantia eorum multa, et nequibant habitare communiter. Unde facta est rixa inter pastores gregum Abram et Loth. Eo autem tempore Chananaeus et Pherezaeus habitabant in illa terra. Dixit ergo Abram ad Loth: Ne quaeso sit jurgium inter me et te, et inter pastores meos et pastores tuos: fratres enim sumus. Ecce universa terra coram te est: recede a me, obsecro: si tu ad sinistram ieris, ego ad dexteram tenebo: si tu ad dexteram elegeris, [Col. 0282C] ego ad sinistram pergam. Elevatis itaque Loth oculis, vidit omnem circa regionem Jordanis, quae universa inrigabatur, antequam subverteret Dominus Sodomam et Gomorrham, sicut paradisus Domini, et sicut Aegyptus venientibus in Segor. Elegitque sibi Loth regionem circa Jordanem, et recessit ab oriente: divisique sunt alteruter a fratre suo. Abram habitavit in terra Chanaan: Loth vero moratus est in oppidis, quae erant circa Jordanem, et habitavit in Sodomis. Homines autem Sodomitae pessimi erant, et peccatores coram Domino nimis. Dixitque Dominus ad Abram, postquam divisus est Loth ab eo: Leva oculos tuos directum, et vide a loco, in quo nunc es, ad aquilonem et ad meridiem, ad orientem et ad occidentem. Omnem terram quam conspicis, [Col. 0282D] tibi dabo et semini tuo usque in sempiternum. Faciamque semen tuum sicut pulverem terrae: si quis potest hominum numerare pulverem terrae, semen quoque tuum numerare poterit. Surge ergo, perambula terram in longitudine, et in latitudine sua: quia tibi daturus sum eam. Movens igitur Abram tabernaculum suum, venit et habitavit juxta convallem Mambre, quae est in Hebron: aedificavitque ibi altare Domino. R\. Amen.

Antiphona 1. Anima nostra patiens est Domino: quoniam adjutor et protector noster est. Psalmus XXXII.

Oratio. Tibi Domino patiens est anima nostra; a [Col. 0283A] quo et virtutem tolerantiae, et praemium concupiscit accipere: tua ergo super nos misericordia, sicut speravimus, fiat: tuaque nos gratia consueta praeveniat. R\. Amen.

Per misericordiam, etc.

Antiphona 2. Magnificate Dominum mecum; et exaltemus nomen ejus in unum. Psalmus XXXIII.

Oratio. Inquirentes te, Domine, dignanter exaudi; atque ut in te laudetur anima nostra, propitius indultor imperti: et, qui juxta es his, qui tribulato sunt corde, aurem tuam 153 ad contritionem nostri spiritus pande: et ad pacem tuam, quae exuperat omnem sensum, corpora nostra et corda converte. R\. Amen.

Per misericordiam tuam.

[Col. 0283B] Antiphona 3. Filii hominum in protectione alarum sperant, Domine. Psalmus XXXV.

R\. Benefaciat nobis Deus, et liberet nos ab omnibus malis. P. Et donet pacem in diebus nostris. V\. Illuminet vultum suum super nos. P. Et donet. V\. Gloria. Reiteretur R\.

Preces. Averte, Domine, iram furoris tui: P. Et miseratus parce populo tuo. V\. Omnium precibus pium auditum praebe: et quae rogamus sancte, cito concede. V\. Christe, flebiles gemitus intuere: vincula mortis solve, et vitam largire. P. Et miseratus. V\. Jam vide lachrymas: intellige lugentes; tandem delicta nostra clemens ignosce. P. Et miseratus. V\. Nullus ex nobis est, quem audias libenter; tu propter temetipsum, Christe, succurre. P. Et miseratus.

[Col. 0283C] Hymnus. Referre prisci. fol. 145.

Capitula. In protectione alarum tuarum Domine filios hominum sperantes, nequaquam detegas; sed tamquam pullos, quo possimus supernis volatilibus praeparari, fovendo enutrias: neque deripi nos laceratione insidiantium sinas; nec a nido Ecclesiae tuae avolare permittas; sed, dum nos tegmine regis paterno, ad ubertatem domus tuae adjuti tuo veniamus auxilio.

Pater noster.



Ad Sextam.


Lectio libri Esaiae Prophetae (Cap. V).

R\. Deo gratias.

Haec dicit Dominus: Vae qui conjungitis domum ad domum, et agrum ad agrum copulatis usque ad terminum [Col. 0283D] loci: nunquid habitabitis soli vos in medio terrae? In auribus meis sunt haec, dicit Dominus exercituum: Nisi domus multae desertae fuerint, grandes, et pulchrae, absque habitatore. Decem enim jugera vinearum facient lagunculam unam, et triginta modii sementis faciunt modios tres. Vae qui consurgitis mane ad ebrietatem sectandam, et potandum usque ad vesperum, ut vino aestuetis. Cithara, et lira, et tympanum, et tibia, et vinum in conviviis vestris: et opus Domini non respicitis, nec opera manuum ejus consideratis. Propterea captivus ductus est populus meus, quia non habuit scientiam, et nobiles ejus interierunt fame, et multitudo ejus siti exaruit. Propterea dilatavit infernus animam [Col. 0284A] suam, et aperuit os suum absque ullo termino: et descendent fortes ejus, et populus ejus, et sublimes, gloriosique ejus ad eum. Et incurvabitur homo, et humiliabitur vir, et oculi sublimium deprimentur. Et exaltabitur Dominus exercituum in judicio, et Deus sanctus sanctificabitur in justitia. R\. Amen.

Antiphona 1. Exurge Domine, adjuva nos, et libera nos propter nomen tuum. Psalmus XLIII.

Oratio. Exurge Domine, adjuva nos contra omnem malitiam persequentium: et libera nos propter nomen tuum a contractu spirituum immundorum: ut, qui nos in loco humiliasti afflictionis, exaltes iterum in remuneratione virtutis. R\. Amen.

Per misericordiam.

Antiphona 2. Memores sumus nominis tui, Deus, [Col. 0284B] in omni progenie et generatione. Psalmus XLIV.

Oratio. Fac nos Domine diligere justitiam et odire iniquitatem: ac per speciem, tuam pulchritudinem quaerentes, deducat nos mirabiliter dextera tua: et, mortificato in nobis incentivo fornicationis, accinge lumbos nostros gladio castitatis. R\. Amen. Per misericordiam tuam.

Antiphona 3. Deus nostrum refugium, et virtus; adjutor in tribulationibus, quae invenerunt nos nimis. Psalmus XLV.

R\. Averte, Domine, iram tuam a nobis. R\. Ne in aeternum irascaris nobis. V\. Mitiga, Domine, omnem iram tuam: et averte ab ira indignationis tuae. P. Ne in aeternum. V\. Gloria. P. Ne in aeternum.

Preces. Ad te clamamus, Domine. P. Precamur, [Col. 0284C] ut exaudias. V\. Christe Redemptor omnium, exaudi preces supplicum. P. Precamur. V\. Concede nobis donum gratiae, et fructum poenitentiae. P. Precamur. V\. Remove a nobis gladium, famem, et pestilentiam. P. Precamur. V\. Solve delicti periculum, et dona indulgentiam. P. Precamur.

Hymnus. O Nazarene, lux. fol. 144.

Oratio. Deus noster esto nobis in adversis refugium; et in certaminibus hujus mundi virtutis tuae praebe solatium: et dum te adventante moerens turbata fuerit terra, tibi adjungantur in gaudio, qui ob metum judicii 154 admissa deflent in saeculo: ut tu, virtutum Dominus, sis nobiscum; quem et timemus judicem; et cognoscimus redemptorem.

Pater noster.



Ad Nonam.
[Col. 0284D]

Lectio libri Ecclesiastici Salomonis (Cap. II).

R\. Deo gratias.

Fili, Accedens ad servitutem Domini, sta in justitia, et timore, et praepara animam tuam ad tentationem: Deprime cor tuum, et sustine: inclina aurem tuam, et excipe verba intellectus: et ne festines in tempus obductionis. Sustine sustentationes Dei, et conjungere Deo, et sustine, ut crescat in novissimo vita tua. R\. Amen.


Lectio libri Genesis (Cap. XV).

R\. Deo gratias.

In illis diebus: Factus est sermo Domini ad Abram per visionem, dicens: Noli timere Abram, ego protector [Col. 0285A] tuus sum, et merces tua magna nimis. Dixit que Abram: Domine Deus, quid dabis mihi? ego vadam absque liberis: et filius procuratoris domus meae, iste Damascus Eliezer. Addiditque Abram: Mihi autem non dedisti semen; et ecce vernaculus meus, heres meus erit. Statimque sermo Domini factus est ad eum, dicens: Non erit hic heres tuus: sed qui egredietur de utero tuo, ipsum habebis heredem. Eduxitque eum foras, et ait illi: Suspice coelum, et numera stellas, si potes. Et dixit ei: Sic erit semen tuum. Credidit Abram Deo, et reputatum est illi ad justitiam. Dixitque ad eum: Ego Dominus qui eduxi te de Ur Chaldaeorum, ut darem tibi terram istam, et possideres eam. At ille ait: Domine Deus, unde scire possum, quod possessurus sum eam? Et [Col. 0285B] respondit Dominus: Sume, inquit, mihi vaccam triennem, et capram trimam, et arietem annorum trium, turturem quoque et columbam. Qui tollens universa haec, divisit ea per medium, et utrasque partes contra se altrinsecus posuit: aves autem non divisit. Descenderuntque volucres super cadavera, et abigebat eas Abram. Cumque Sol occumberet, sopor irruit super Abram, et horror magnus et tenebrosus invasit eum. Dictumque est ad eum: Scito praenoscens quod peregrinum futurum sit semen tuum in terra non sua, et subjicient eos servituti, et affligent quadringentis annis. Verumtamen gentem, cui servituri sunt, ego judicabo: et post egredientur cum magna substantia. Tu autem ibis ad patres tuos in pace, sepultus in senectute bona. Generatione autem [Col. 0285C] quarta revertentur huc: necdum completae sunt iniquitates Amorrhaeorum usque ad praesens tempus. Cum ergo occubuisset Sol, facta est caligo tenebrosa, et apparuit clibanus fumans, et lampas ignis transiens inter divisiones illas. In illo die pepigit Dominus cum Abram foedus, dicens: Semini tuo dabo terram a fluvio Aegypti usque ad fluvium magnum Euphraten, Cinaeos, et Cenezaeos, Cethmonaeos, et Ethaeos, et Pherezaeos, Raphaim quoque, et Amorrhaeos, Evaeos, et Chananaeos, et Gergesaeos, et Jebusaeos. (Cap. XVI.) Igitur Sarai, uxor Abram, non genuerat sibi liberos: sed habens ancillam Aegyptiam nomine Agar, dixit marito suo: Ecce conclusit me Dominus, ne parerem: ingredere ad ancillam [Col. 0285D] meam, si forte saltem ex illa suscipiam filios. Cumque ille acquiesceret deprecanti, tulit Agar Aegyptiam ancillam suam, post annos decem quam-habitare coeperant in terra Chanaan: et dedit eam viro suo uxorem. Qui ingressus est ad eam. At illa concepisse se videns, despexit dominam suam. Dixitque Sarai ad Abram: Inique agis contra me: ego dedi ancillam meam in sinum tuum, quae videns quod conceperit, despectui me habet: judicet Dominus inter me et te. Cui respondit Abram: Ecce, ait, ancilla tua in manu tua est, utere ea ut libet. Affligente igitur eam Sarai, fugam iniit. Cumque invenisset eam Angelus Domini juxta fontem aquae in solitudine, quae est in via Sur in deserto, dixit ad illam: Agar ancilla Sarai, unde venis? et quo vadis? quae respondit: [Col. 0286A] A facie Sarai dominae meae ego fugio. Dixitque ei Angelus Domini: Revertere ad dominam tuam, et humilia te sub manu illius. Et rursum: Multiplicans, inquit, multiplicabo semen tuum, et non numerabitur prae multitudine. Ac deinceps: Ecce, ait, concepisti, et paries filium: vocabisque nomen ejus Ismael, eo quod audierit Dominus afflictionem tuam. Hic erit ferus homo, manus ejus contra omnes et manus omnium contra eum: et e regione universorum fratrum suorum figet tabernacula. Vocavit autem Agar nomen Domini qui loquebatur ad eam. Dixit enim: Profecto hic vidi posteriora videntis me. Propterea appellavit puteum illum, Puteum viventis et videntis me. Ipse est inter Cades et Barad. 155 Peperitque Agar Abrae filium: qui vocavit nomen ejus Ismael. [Col. 0286B] Octoginta et sex annorum erat Abram quando peperit ei Agar Ismaelem. (Cap. XVII.) Postquam vero nonaginta et novem annorum esse coeperat, apparuit ei Deus dicens, dixitque ad eum: Ego Dominus omnipotens: ambula coram me, et esto perfectus. Ponamque foedus meum inter me et te, et multiplicabo te vehementer nimis. Cecidit Abram pronus in faciem. Dixitque ei Deus: Ego sum, et ponam pactum meum tecum, erisque pater multarum gentium. Nec ultra vocabitur nomen tuum Abram: sed Abraham: quia patrem multarum gentium constitui te. Faciamque te crescere vehementissime, et ponam te in gentibus, regesque ex te egredientur. Et statuam pactum meum inter me et te, et inter semen tuum post te in generationibus suis, foedere sempiterno: ut sim [Col. 0286C] Deus tuus, et semini tuo post te. Daboque tibi et semini tuo terram peregrinationis tuae, omnem terram Chanaan in possessionem aeternam, eroque Deus eorum. Dixit iterumque Deus ad Abraham: Et tu ergo custodies pactum meum, et semen tuum post te in generationibus suis. Hoc est pactum meum quod observabitis inter me et vos, et semen tuum post te: Circumcidetur ex vobis omne masculum: et circumcidetis carnem praeputii vestri, et sit in signum foederis inter me et vos. Infans octo dierum circumcidetur in vobis, omne masculinum in generationibus vestris: tam vernaculus, quam emptitius circumcidetur, et quaecumque non fuerint de stirpe vestra: eritque pactum meum in carne vestra in foedus aeternum. [Col. 0286D] Masculus, cujus praeputii caro circumcisa non fuerit, delebitur anima illa de populo suo: quia pactum meum irritum fecit. Dixit quoque Deus ad Abraham: Sarai uxorem tuam non vocabis Sarai, sed Saram. Et benedicam ei, et ex illa dabo tibi filium cui benedicturus sum, eritque in nationes, et reges populorum orientur ex eo. Cecidit Abraham in faciem suam, et risit in corde suo, dicens: Putasne centenario nascetur filius? et Sara nonagenaria pariet? Dixitque ad Dominum: Utinam Ismael vivat coram te. Et ait Dominus ad Abraham: Sara uxor tua pariet tibi filium, vocabisque nomen ejus Isaac, et constituam pactum meum illi in foedus sempiternum, et semini ejus post eum. Super Ismael quoque exaudivi te: ecce, benedicam ei, et augebo et multiplicabo [Col. 0287A] eum valde: duodecim duces generabit, et faciam illum crescere in gentem magnam. Pactum vero meum statuam ad Isaac, quem pariet tibi Sara tempore isto in anno altero. R\. Amen.

Antiphona 1. Simul in unum dives et pauper: auribus percipite; qui habitatis orbem. Psalmus XLVIII.

Oratio. Audiant simul te Domine omnes gentes; dives ac pauper aurem tibi cordis accommodent: ibique omnium ad fidem praeparetur auditio, quo salvandis promittitur gratiae plenitudo. R\. Amen.

Per misericordiam tuam, Deus, etc.

Antiphona 2. Exaudi nos, Deus salutaris noster, spes omnium finium terrae. Psalmus LXIV.

Oratio. Exaudi nos Deus salutaris noster; ac nos tua virtute praecinge: dumque fidei optamus soliditatem, [Col. 0287B] spei mereamur quietem, et charitate perveniamus ad requiem. R\. Amen.

Per.

Antiphona 3. Dicite Deo: Quam terribilia sunt opera tua! in multitudinem virtutis tuae. Psalmus LXV.

Hymnus. O Nazarene. fol. 144.

Capitula. Dona nobis Domine, ut nos, qui te credendo, domum tuam in holocaustis ingredimur, dicatis tibi operibus, ac mortificato corpore serviamus: sicque non amoveas orationem nostram et misericordiam tuam a nobis; dum ea inspicis petere, quae nobis prospicis convenire.

Pater noster. A malo nos libera. fol. 10.



Ad Vesperum.

Lauda. Illuminatio mea, et salus mea Dominus.

[Col. 0287C] Dominus sit semper vobiscum. R\. Et cum.

Antiphona. Salvos nos faciat dextera tua, et exaudi nos. Deus locutus est in sancto suo. Psalmus LIX.

Lauda. Tu mandasti, mandata tua P. Custodire nimis, Deus meus V\. Utinam dirigantur viae meae, ad custodiendas justificationes tuas. P. Custodire. V\. Gloria, et honor Patri. P. Custodire.


Hymnus.


   Christe lumen perpetuum
Astrorum, fulgor siderum,
Noctem nostram illumina,
Conserva pura pectora.

   Nullis incedat laqueis.
156 Nullis gravetur hostibus,
Nec maculetur corpus
[Col. 0287D] Lascivia per soporem.

   Custodi corda omnium
Fideliumque maxima
Protectione propria
Tua, Christe, potentia.

   Ut gratuletur anima
Vidisse lucem prosperam,
Implesse vota debita
Reddenda tibi, Trinitas.

   Deo Patri sit gloria,
Ejusque soli Filio
Cum Spiritu Paraclito
In sempiterna saecula.
   Amen.

[Col. 0288A] Supplicatio. Oremus, ut nos sacrosancto jejunio tempore Quadragesimae. Capitula. Omnipotens sempiterne Deus. f. 94.

Benedictio. Benedicat omnipotens Dominus praesentem familiam, qui crucis portavit injuriam. R\. Amen. Ipse vos perducat coeleste in regnum, qui pependit in ligno. R\. Amen. Ipse ad dexteram Patris vos collocet, qui causa nobis factus est pacis. R\. Amen.

Per misericordiam.

Lauda. Gloriemur, Domine. Oratio. Salvos nos fac. fol. 151.



FERIA QUARTA.



Ad Matutinum.

Antiphona. Gloria mea exaltans caput meum. Voce mea ad Dominum clamavi: et exaudivit me de monte [Col. 0288B] sancto suo. Psalmus III.

Oratio. Gloria nostra, Deus noster, da nobis, ut in te sine fine gloriemur: quosque fecisti de capitis exultatione sublimes, quaesumus, ut efficias de totius corporis consummata salute securos. Elevet abjectionem nostram tua magna celsitudo: ut, qui humilitate tua a terrenis erigimur, exaltatione quoque tua ad coelestia pervehi mereamur. R\. Amen.

Per.

Antiphona 1. Conserva nos Domine, quoniam in te speramus. Tu enim, Domine, pars hereditatis nostrae. Psalmus XV.

Oratio. Conserva nos Domine in timore, quo diligis; et a peccati contagione nos separa: ut, quia bonorum nostrorum non indiges, tuorum nos donorum [Col. 0288C] adsocies. R\. Amen.

Per.

Antiphona 2. Quaerite Dominum, et vivet anima vestra. Psalmus LXVIII.

Oratio. Quaerentibus te, Domine, vitam animae nostrae temetipsum imperti; exaudi pauperes tuos, qui nihil prae sua justitia, sed tuo replentur munere; tua aluntur substantia, tua gratia protegantur. Nec despicias vinctos, quorum te suspirant Desideria; quorum tibi aderunt animae; tuorumque studia jugiter prosequuntur. R\. Amen.

Per.

Antiphona 3. In adjutorium nostrum intende, Domine: ad adjuvandum me festina. Psalmus LXIX.

[Col. 0288D] Oratio. Intende in adjutorium nostrum Domine, et ut nos adjuves festinus aggredere: tribue vires explendi quae novimus; et perfectum deputa quod optamus: ut, dum opere tuo tua in nobis praecepta perfeceris, tibi laudem deputes: de effectu tuo nos exaltemur in praemio: te nostri magnificet operis rectitudo: nos tua attollat remuneratio. R\. Amen.

Per misericordiam.

R\. Lavamini, mundi estote, auferte malum cogitationum vestrarum ab oculis meis: quiescite agere perverse: discite benefacere, quaerite judicium, subvenite oppressis, judicate pupillo, defendite viduam. P. Si volueritis, et audieritis, bona terrae comedetis, dicit Dominus. V\. Si fuerint peccata vestra ut coccinum, quasi nix, dealbabuntur: et si fuerint rubra [Col. 0289A] quasi vermiculus, velut lana erunt. P. Si volueritis. V\. Gloria. Reiteretur R\. Lavamini.


In Laudibus.

Antiphona. Miserere mei Deus, secundum magnam misericordiam tuam: et secundum multitudinem miserationum tuarum dele, Domine, iniquitates meas. Psalmus L.

Oratio. Miserere, Domine. fol. 141.

Ad Canticum. Antiphona. Ne despicias partem tuam Domine, quam redemisti ex Aegypto.


Canticum Esther XIII,

Domine Deus rex omnipotens, * in ditione tua cuncta sunt reposita,

Et non est, qui possit tuae resistere voluntati, * si decreveris salvare Israel.

[Col. 0289B] Tu fecisti coelum et terram, * et quidquid coeli ambitu continetur.

Dominus enim omnium es, * nec est qui resistat majestati tuae.

Et nunc Domine Deus Abraham, miserere populo tuo, * et ne despicias partem tuam, 157 quam redemisti ex Aegypto.

Exaudi deprecationem meam, et propitius esto sorti tuae et funiculo tuo, * et converte luctum nostrum in gaudium.

Ut viventes laudemus nomen tuum, Domine, * et non claudas ora canentium te.

Gloria, etc. Reiteretur Antiphona. Ne despicias.

Ad Benedictus. Antiphona. Deus misereatur nobis, et benedicat nos: illuminet Dominus vultum suum [Col. 0289C] super nos. V\. Ut cognoscamus in terra viam tuam: in omnibus gentibus salutare tuum.

Canticum. Benedictus es.

Lauda. Montes, et omnes colles, ligna fructifera, et omnes cedri, laudate Dominum. Psalmus CXLVIII.


Lectio libri Genesis. (Cap. XVIII).

R\. Deo gratias.

In illis diebus: Apparuit Deus Abrahae in convalle Mambre sedenti in ostio tabernaculi sui in ipso fervore diei. Cumque elevasset oculos, apparuerunt ei tres viri stantes prope eum: quos cum vidisset, cucurrit in occursum eorum de ostio tabernaculi sui, et adoravit in terra. Et dixit: Domine, si inveni gratiam in oculis tuis, ne transeas servum tuum: sed afferam pauxillum aquae, et laventur pedes vestri, et [Col. 0289D] requiescite sub arbore. Ponamque buccellam panis, et confortetur cor vestrum, postea transibitis: idcirco enim declinastis ad servum vestrum. Qui dixerunt: Fac, ut locutus es. Festinavit Abraham in tabernaculum ad Saram, dixitque ei: Accelera, tria sata similae commisce, et fac subcinericios panes. Ipse vero ad armentum cucurrit, et tulit inde vitulum tenerrimum et optimum, deditque puero: qui festinavit et coxit illum. Tulit quoque butyrum et lac, et vitulum, quem coxerat, et posuit coram eis: ipse vero stabat juxta eos sub arbore. Cumque comedissent, dixerunt ad eum: Ubi est Sara uxor tua? Ille respondit: Ecce in tabernaculo est. Cui dixit: Revertens veniam ad te tempore isto, vita comite, et [Col. 0290A] habebit filium Sara uxor tua. Quo audito, Sara risit post ostium tabernaculi. Erant ambo senes, provectaeque aetatis; et desierant Sarae fieri muliebria. Quae risit occulte, dicens: Postquam senui, et dominus meus vetulus est, voluptati operam dabo? Dixit autem Dominus ad Abraham: Quare risit Sara uxor tua, dicens: Num vere paritura sum anus? Nunquid Deo quidquam est difficile? juxta condictum revertar ad te hoc eodem tempore, vita comite, et habebit Sara filium. Negavit Sara, dicens: Non risi: timore perterrita. Dominus autem: Non est, inquit, ita: sed risisti. Cum ergo surrexissent inde viri, direxerunt oculos suos contra Sodomam: et Abraham simul gradiebatur, deducens eos. Dixitque Dominus: Num celare potero Abraham, quae gesturus [Col. 0290B] sum: cum futurus sit in gentem magnam, ac robustissimam, et BENEDICENDAE sint in eo omnes nationes terrae? Scio enim quod praecepturus sit filiis suis, et domui suae post se, ut custodiant viam Domini, et faciant judicium et justitiam: ut adducat Dominus propter Abraham omnia quae locutus est ad eum. Dixit itaque Dominus: Clamor Sodomorum et Gomorrhaeorum multiplicatus est, et peccatum eorum aggravatum est nimis. Descendam et videbo, utrum clamorem qui venit ad me, opere compleverint: an non est ita, ut sciam. Converterunt se inde, et abierunt Sodomam. Abraham vero adhuc stabat coram Domino. Et appropinquans ait: Nunquid perdes justum cum impio? Si fuerint quinquaginta justi in civitate peribunt simul? et non parces loco illi propter [Col. 0290C] quinquaginta justos, si fuerint in eo? Absit a te, ut rem hanc facias, et occidas justum cum impio, fiatque justus sicut impius, non est hoc tuum: qui judicas omnem terram, nequaquam facies hoc judicium. Dixitque Dominus ad eum: Si invenero Sodomis quinquaginta justos in medio civitatis, dimittam omni loco propter eos. Respondens Abraham, ait: Quia semel coepi, loquar ad Dominum meum, cum sim pulvis, et cinis. Quid si minus quinquaginta justis, quinque fuerint? delebis, propter quadraginta quinque universam urbem? Et ait: Non delebo, si invenero ibi quadraginta quinque. Rursusque locutus est ad eum: Si autem quadraginta ibi inventi fuerint, quid facies? Ait: Non percutiam propter quadraginta. Nec, inquit, indigneris, Domine, si loquar: [Col. 0290D] Quid si ibi inventi fuerint triginta? Respondit: Non faciam, si invenero ibi triginta. Quia semel, ait, coepi, loquar ad Dominum meum: Quid si ibi inventi fuerint viginti? Ait: Non interficiam propter viginti. Obsecro, inquit, ne irascaris, Domine, si loquar adhuc semel: Quid si inventi fuerint ibi 158 decem? Dixit: Non delebo propter decem. Abiit Dominus, postquam cessavit loqui ad Abraham: et ille reversus est in locum suum. R\. Amen.

Hymnus. Deus Pater ingenite. Quaere f. 101. Supplicatio. Oremus, ut nos sacrosancto jejunio tempore Quadragesimae. Capitula. Illumina, Domine, vultum tuum. fol. 26. Pater noster. A malo nos libera, etc. fol. 10.

Lauda. A peccatis nostris. P. Munda nos Domine:

[Col. 0291A] V\. Et ab alienis parce servis tuis. P. Munda nos.

V\. Gloria, et honor, etc. P. Munda nos.

Oratio. Ab occultis nostris munda nos Domine purgando conscientiam quae internis ac propriis inficitur maculis: ab alienis quoque parce servis tuis, ut ea indulgeas, quae vel malorum exemplis addiscimus, vel pravis inlecti persuasionibus perpetramus: ut, qui te proprium agnoscimus Dominum, peccatorum nequaquam sentiamus ulterius dominatum. R\. Amen.

Per misericordiam tuam.



Ad Tertiam.


Proverbiorum Salomonis (Cap. X).

R\. Deo gratias.

Filius sapiens laetificat patrem: filius vero stultus [Col. 0291B] moestitia est matris suae. Nil proderunt thesauri impietatis: justitia vero liberabit a morte. Non affliget Dominus animam justi fame, et insidias impiorum subvertet. Egestatem operata est manus remissa: manus autem fortium divitias parat. Qui nititur mendaciis, hic pascit ventos: idem autem ipse sequitur aves volantes. Qui congregat in messe, filius sapiens est: qui autem stertit aestate filius confusionis. Benedictio Domini super caput justi: os autem impiorum operit iniquitatem. Memoria justi cum laudibus: et nomen impiorum putrescet. Sapiens corde praecepta suscipiet: et stultus caeditur labiis. Qui ambulat simpliciter, ambulat confidenter: qui autem depravat vias suas, manifestus erit. Qui annuit oculo, dabit dolorem: et stultus labiis verberabitur. Vena [Col. 0291C] vitae, os justi: et os impiorum operit iniquitatem. Odium suscitat rixas: et universa delicta operit charitas. R\. Amen.


Lectio libri Genesis (Cap. XIX).

R\. Deo gratias.

In illis diebus: Venerunt duo Angeli Sodomam vespere, sedente Loth in foribus civitatis. Qui cum vidisset eos, surrexit, et ivit obviam eis: adoravitque pronus in terra, et dixit: Obsecro, Domini, declinate in domum pueri vestri, et manete ibi: lavate pedes vestros, et mane proficiscemini in viam vestram. Qui dixerunt: Minime, sed in platea manebimus. Compulit illos oppido ut diverterent ad eum: ingressisque domum illius fecit convivium, coxit azyma: et comederunt. Prius autem quam irent cubitum, [Col. 0291D] viri civitatis devellaverunt domum illius a puero usque ad senem, omnis populus simul. Vocaveruntque Loth, et dixerunt ei: Ubi sunt viri qui introierunt ad te nocte? educ illos, ut cognoscamus eos. Egressus ad illos Loth, post tergum occludens ostium, ait: Nolite, quaeso, fratres mei, nolite malum hoc facere. Habeo duas filias, quae necdum cognoverunt virum: educam eas ad vos, et abutimini eis sicut placuerit vobis, dummodo viris istis nihil mali faciatis, quia ingressi sunt sub umbra culminis mei. At illi dixerunt: Recede illuc. Et rursus. Ingressus es, inquiunt, ut advena; numquid ut judices? te ergo ipsum magis quam hos affligemus. Vimque faciebant Loth vehementissime: jamque prope erant [Col. 0292A] ut effringerent fores. Et ecce miserunt manum viri, et introduxerunt ad se Loth, clauserunt ostium. Et eos, qui foris erant, percusserunt caecitate a minimo usque ad maximum, ita ut ostium invenire non possent. Dixerunt ergo ad Loth: Habes hic tuorum quempiam? generum, aut filios, aut filias, omnes, qui tui sunt, educ de urbe hac: delebimus enim locum istum, eo quod increverit clamor eorum coram Domino, qui misit nos ut perdamus illos. Egressus itaque Loth, locutus est ad generos suos qui accepturi erant filias suas, et dixit: Surgite, egredimini de loco isto: quia delebit Dominus civitatem hanc. Et visus est eis quasi ludens loqui. Cumque esset mane, cogebant eum Angeli, dicentes: Surge, tolle uxorem tuam, et duas filias quas habes: ne et tu [Col. 0292B] pariter pereas in scelere civitatis. Dissimulante illo, apprehenderunt manum ejus, et manum uxoris, ac duarum filiarum ejus, eo quod parceret Dominus illi. Eduxeruntque eum, et posuerunt extra civitatem: ibique locuti sunt ad eum, dicentes: Salva animam tuam: noli respicere post tergum, nec stes in omni circa regione: sed in monte salvum te fac, ne et tu simul pereas. Dixitque Loth ad eos: Quaeso, Domine mi, quia invenit servus tuus gratiam coram te, et magnificasti 159 gloriam et misericordiam tuam quam fecisti mecum, ut salvares animam meam, nec possum in monte salvari, ne forte apprehendat me malum, et moriar: Est civitas hic juxta, ad quam possum fugere, parva, et salvabor in ea: numquid non modica est, et vivet anima mea? Dixitque ad [Col. 0292C] eum: Ecce etiam in hoc suscepi preces tuas, ut non subvertam urbem pro qua locutus es. Festina, et salvare ibi: quia non potero facere quicquam donec ingrediaris illuc. Idcirco vocatum est nomen urbis illius Segor. Sol egressus est super terram, et Loth ingressus est Segor. Igitur Dominus pluit super Sodomam et Gomorrham sulphur et ignem a Domino de coelo: et subvertit civitates has, et omnem circa regionem, universos habitatores urbium, et cuncta terrae virentia. Respiciensque uxor ejus post se, versa est in statuam salis. Abraham autem consurgens mane, ubi steterat prius cum Domino, intuitus est Sodomam et Gomorrham, et universam terram regionis illius: viditque ascendentem favillam de terra quasi fornacis fumum. Cum enim subverteret [Col. 0292D] Deus civitates regionis illius, recordatus est Abrahae, et liberavit Loth de subversione urbium in quibus habitaverat. R\. Amen.

Antiphona. 1. Salvos nos fac dextera tua, et exaudi nos. Deus locutus est in sancto suo. Psalmus LIX.

Oratio. Auxiliare nobis Domine in tribulatione; et exaudi nos ad salutem: ut dilecti tui ipsa, qua formati manu sunt, reformentur: ut, quo sunt contriti brachio, eodem rursum favente, cupitum perveniant ad remedium. R\. Amen.

Per misericordiam.

Antiphona 2. Parce pauperi et inopi: animas pauperum salvas fac, Domine. Psalmus LXXI.

[Col. 0293A] Oratio. Parce Domine pauperibus, et animas inopum sana: ut, qui viribus nostris non fidimus, et spe a te misericordiam postulamus, per spiritus paupertatem, supernae benedictionis impetremus plenitudinem. R\. Amen.

Per misericordiam tuam.

Antiphona 3. Quam bonus Israel Deus, his qui recto sunt corde! Psalmus LXXII.

R\. Filia Sion facta est ut tugurium in vinea, et quasi casa custodiaria in agro; sed jam revertere poenitere, quia pius est Deus super unam ovem errantem, P. Quam super justos non egentes poenitentia. V\. Gaudium erit in coelo coram Angelis Dei super uno peccatore poenitentiam agente. P. Quam super. V\. Gloria, et honor Patri. P. Quam. Reiteretur [Col. 0293B] R\.

Preces. Clamamus ad te, Domine: tu miserere nobis. P. Et dona indulgentiam. V\. Rex altissime, et perennis Domine, precem, quam effundimus, accipe. P. Et dona indulgentiam. V\. Aegros visita, et captivos revoca: pupillos et viduas adjuva. P. Et dona indulgentiam. V\. Nos peccavimus, et a te recessimus, tu Redemptor omnium salva nos. P. Et dona. V\. Poenitentibus miserere Domine; et peccati maculam ablue. P. Et dona indulgentiam.

Hymnus. O Nazarene. Quaere fol. 144.

Capitula. Tibi adhaerere bonum est Domine; et a te recedere, noxium: a te elongari, perditio; et tibi conjungi, vitae est plenitudo: Dona itaque nobis, ut, qui spem nostram in te ponimus, perfectam vitae [Col. 0293C] beatitudinem consequamur; tuasque laudes in portis filiae Sion, dum ad tuum regnum ingredimur, decantemus.

Pater noster.



Ad Sextam.


Lectio libri Esaiae Prophetae (Cap. V).

R\. Deo gratias.

Haec dicit Dominus: Vae qui trahitis iniquitatem in funiculis vanitatis, et quasi vinculum plaustri peccatum. Qui dicitis: Festinet, et cito veniat opus ejus, ut videamus: et appropiet, et veniet consilium sancti Israel, et sciemus illud. Vae qui dicitis malum bonum, et bonum malum: ponentes tenebras in lucem, et lucem in tenebras: ponentes amarum [Col. 0293D] dulce, et dulce in amarum. Vae qui sapientes estis in oculis vestris, et coram vobismetipsis prudentes. Vae qui potentes estis ab bibendum vinum, et viri fortes ad miscendam ebrietatem. Qui justificatis impium pro muneribus, et justitiam justi aufertis ab eo. Propter hoc, sicut devorat stipulam lingua ignis, et calor flammae exurit; sic radix eorum quasi favilla erit, et germen eorum ut pulvis ascendet. Abjecerunt enim legem Domini exercituum, et eloquium sancti Israel blasphemaverunt. Ideo iratus est furor Domini in populis, extendit manum suam super eos, et percussit eos: et conturbati sunt montes, et facta sunt morticina eorum, quasi stercus in medio platearum. 160 In omnibus non est aversus furor Domini, sed adhuc manus ejus extenta. Et elevabit [Col. 0294A] signum in nationibus procul, et sibilabit ad eum de finibus terrae: et ecce festinus velociter veniet. Non est deficiens, neque laborans in eo: non dormitabit, neque dormiet, neque solvetur cingulum renum ejus, nec rumpetur calceamenti corrigia ejus. R\. Amen.

Antiphona 1. Ad te levamus oculos nostros, qui habitas in coelis: miserere nobis, Domine. Psalmus CXXII.

Oratio. Ad te, Domine, oculos nostros erigimus; quem in coelestibus terrae machinam virtute continere fatemur. Miserere igitur nostri, Domine, miserere; et peccatis nostris, pro quibus te metuimus, parce: ut contemptum nostrum pietate clementi respicias; et a delicti opprobrio dextera nos tuae virtutis eripias. R\. Amen.

[Col. 0294B] Per.

Antiphona 2. Benedictio Domini super vos: benedicimus vos in nomine Domini. Psalmus CXXVIII.

Oratio. Domine Jesu Christe, qui pro nostrae salutis remedio impiorum sustinuisti convitia; auxilii tui ope nos protege adversus impugnantium mala: ac, ne dorsum nostrum delicti comprimat sarcina; impone humeris nostris praeceptis evangelicis onera suavia: per quae peccati fabricam destruas; et compaginibus sacris nos virtutum meritis construas. R\. Amen.

Per misericordiam.

Antiphona 3. Apud Dominum est misericordia: et copiosa apud eum redemptio. Psalmus CXXIX.

[Col. 0294C] R\. Exurge, Domine, miserere nobis. P. Quia venit tempus miserendi. V\. Ad te levamus oculos nostros, qui habitas in coelis. P. Quia venit. V\ Gloria, et honor. Reiteretur R\.

Preces. Clamemus omnes una voce: P. Domine, miserere. V\. Amara nobis est vita nostra. P. Domine. V\. Delicta dele: pacem concede. P. Domine. V\. Inclina aurem tuam ad precem nostram. P. Domine. V\. Parce delictis, et subveni de coelis. P. Domine.

Hymnus. O Nazarene. fol. 144.

Capitula. Pateant aures tuae, Domine, orationibus nostris; quibus a nobis congrui clamoris supplicatio dirigatur, qua et dignanter audiant, et in rebus petitis clementer respondeant. Et quia apud te multae [Col. 0294D] sunt miserationes, rogamus te Deus; ne nos juxta multitudinem iniquitatum nostrarum condemnes; sed confitentes, ac revertentes ad te, copiosa miseratione vivifices: ut clamorem nostrum ad te de profundis accipias, et exemptos nos a mundanis, in atriis tuis in gaudio perpetuae delectationis adsumas.

Pater noster. A malo nos libera. fol. 10.

Ad Nonam omnia dicantur, ut in Nona de tertia feria praeterita.



Ad Vesperos.

Lauda. Vespere, mane, et meridie te laudamus Domine.

Dominus sit. R\. Et cum.

Antiphona. Benedicat nos Dominus Deus noster, [Col. 0295A] benedicat nos Deus: et metuant eum omnes fines terrae. Psalmus LXVI.

Lauda. Veniat super nos misericordia tua: P. Et salutare tuum secundum eloquium tuum. V\. Et respondebo exprobrantibus mihi verbum, quia speravi in sermonibus tuis. P. Et salutare. V\. Gloria P. Et salutare.


Hymnus.


   Adesto nostris precibus,
Adesto jam propitius,
O Christe mundi gloria!
Fessumque lumen inriga.

   Te vespertina oratio,
Te matutina concinat:
Tibi indefesse personet
[Col. 0295B] Hymnum cum dulci carmine.

   Deo Patri sit gloria,
Ejusque soli Filio,
Cum Spiritu Paraclito
In sempiterna saecula.
      Amen.

Supplicatio. Oremus. fol. 138. Capitula. Sit festum jejunium. fol. 149. Lauda. A peccatis nostris, Et Oratio. Ab occultis nostris. Quaere f. 158.



FERIA QUINTA.



Ad Matutinum.

Antiphona. Tu autem Domine susceptor meus es. Psalmus. III. Oratio. Quamvis, Domine. Quaere fol. 129.

Antiphona 1. Memento congregationis tuae Domine, [Col. 0295C] quam creasti ab initio.

Oratio. Memento congregationis tuae Domine, quam creasti ab initio: tuaeque non obliviscaris Ecclesiae, quam a saeculo praedestinasti in Christo; atque ad testamentum tuum, memor tuae misericordiae respice: et promissa nos jugiter libertate complectere. 161 R\. Amen.

Per misericordiam.

Antiphona 2. Confitebimur tibi Deus: confitebimur, et invocabimus nomen tuum, Domine. Psalmus LXXIV.

Oratio. Confitentes tibi Domine placabilis intuere: et quos contritos efficit timor poenae: et amor indulgentiae laetificet, et plenitudo remissionis indeptae. R\. Amen.

[Col. 0295D] Per misericordiam tuam.

Antiphona 3. Cito nos praeveniat misericordia tua, Domine. Psalmus LXXVIII.

Oratio. Cito anticipet nos misericordia tua, Domine; quos nec consolatio spei, nec fiducia meriti, nec opitulatio sustentat auxilii; sed vitae reatus, vexatioque jactatos arguit, vel conscientia facinorum, vel ultio peccatorum: Libera nos propter gloriam nominis tui; et propitius esto peccatis nostris propter nomen tuum: ut, cum utramque rem propter te feceris, et solita populum tuum pietate respexeris; gloria tibi detur ex liberatione, et propitiatio nobis tuo accedat ex nomine. R\. Amen.

Per misericordiam tuam.

[Col. 0296A] R\. Custodite vos a murmuratione, quae nihil prodest, et a detractione parcite linguae: quoniam verbum absconsum non celabitur: os autem, quod mentitur, occidit animam. V\. Non mentiemini invicem, nec decipiat unusquisque proximum suum. P. Quoniam. V\. Gloria, etc. Reiteretur R\.


In Laudibus.

Antiphona. Averte faciem tuam a peccatis nostris: et omnes iniquitates nostras dele. Psalmus L.

Oratio. Averte faciem tuam a peccatis nostris Domine; et omnes iniquitates nostras dele: remove ab oculis tuis malarum nostrarum facinus voluptatum: nostraeque confessioni clementer tuum appone auditum. Miserere, quaesumus, rogantibus nobis; qui propitius respicis in adversis, et qui desperatis cor [Col. 0296B] poenitens tribuis, ac confessionibus nostris gratiam tuam. Sed, quia publicanus a longe stans et percutiens pectus suum, sola confessione purgatus est; similiter et nos peccatores exaudi: ut, sicut illi merito petitionis suae fructum donasti: ita et nobis supplicantibus indignis servis tuis veniam digneris impendere peccatis. R\. Amen.

Per misericordiam.

Ad Canticum. Antiphona. Deus omnipotens benedicat nobis, et crescere nos faciat in turmas populorum.


Canticum Genesis XXVII.

Ecce odor filii mei * sicut odor agri pleni, cui benedixit Dominus.

Det tibi Deus de rore coeli, et de pinguedine terrae, [Col. 0296C] abundantiam frumenti, vini, et olei: * et serviant tibi populi, et adorent te tribus:

Esto dominus fratrum tuorum, * et incurventur ante te filii matris tuae:

Deus autem omnipotens benedicat tibi, et crescere te faciat, atque multiplicet: * ut sis in turmas populorum.

Et det tibi benedictiones Abraham, et semini tuo post te: * ut possideas terram peregrinationis tuae.

Oratio. Tuam Deus omnipotens clementiam deprecamur: ut membris Christi tui Domini nostri dono tui muneris copulati, ejusque bonus odor effecti, tuis benedictionibus ditemur ut filii; in ejus semper maneamus regno a Domino subjugati. R\. Amen.

[Col. 0296D] Per.

Ad Benedictus. Antiphona. Rex meus et Deus meus, ad te orabo, Domine, mane. V\. Verba mea auribus percipe Domine, intellige clamorem meum. Intende voci orationis meae.

Canticum. Benedictus.

Lauda. Laudate Dominum in sanctis ejus: laudate eum in firmamento virtutis ejus. Psalmus CL.


Lectio libri Genesis (Cap. XX).

R\. Deo gratias.

In illis diebus: Profectus Abraham in terram Australem, habitavit inter Cades et Sur: peregrinatus est in Geraris. Dixitque de Sara ux re: Soror mea est. Misit ergo Abimelech rex Gerarae, et tulit [Col. 0297A] eam. Venit autem Deus ad Abimelech per somnium noctis, et ait ei: En morieris propter mulierem quam tulisti: habet enim virum. Abimelech vero non tetigerat eam, et ait: Domine, num gentem ignorantem et justam interficies? Nonne ipse ait: Soror mea est? in simplicitate cordis mei, et munditia manuum mearum feci hoc. Dixitque ad eum Deus: Et ego scio quod simplici corde feceris: et ideo custodivi te ne peccares in me, et non admisi ut tangeres eam. Nunc 162 igitur redde uxorem viro suo, quia propheta est: orabit pro te, et vives: si autem nolueris reddere, scito quod morte morieris tu, et omnia quae tua sunt. Statimque de nocte consurgens Abimelech, vocavit omnes servos suos: et locutus est universa verba haec in auribus eorum, [Col. 0297B] timueruntque omnes viri valde. Vocavit autem Abimelech etiam Abraham, et dixit ei: Quid fecisti nobis? quid peccavimus in te, quia induxisti super me et super regnum meum peccatum grande? quae non debuisti facere, fecisti nobis. Rursusque expostulans, ait: Quid vidisti, ut hoc faceres? Respondit Abraham: Cogitavi mecum, dicens: Forsitan non est timor Dei in loco isto: et interficient me propter uxorem meam: alias autem et vere soror mea est, filia patris mei, et non filia matris meae, et duxi eam in uxorem. Postquam eduxit me Deus de domo patris mei, dixi ad eam: Hanc misericordiam facies mecum: in omni loco, ad quem ingrediemur, dices quod frater tuus sim. Tulit igitur Abimelech oves et boves, et servos et ancillas, et dedit Abraham: reddiditque [Col. 0297C] illi Saram uxorem suam, et ait: Terra coram vobis est, ubicumque tibi placuerit habita. Sarae autem dixit: Ecce mille argenteos dedi fratri tuo, hoc erit tibi in velamen oculorum, et ad omnes qui tecum sunt, et quocumque perrexeris: memento te deprehensam. Orante autem Abraham, sanavit Deus Abimelech et uxorem, et ancillas ejus, et pepererunt: concluserat enim Deus omnem vulvam Abimelech propter Saram uxorem Abrahae. (Cap. 21.) Visitavit autem Dominus Saram sicut promiserat: et implevit quae locutus est. Concepitque et peperit filium in senectute sua, tempore quo praedixerat ei Deus. Vocavitque Abraham nomen filii sui, quem genuit ei Sara, Isaac: et circumcidit eum octavo [Col. 0297D] die, sicut praeeperat ei Deus, cum centum esset annorum: hac quippe aetate patris, natus est Isaac. Dixitque Sara: Risum fecit mihi Deus: quicumque audierit, corridebit mihi. Rursusque ait: Quis auditurum crederet Abraham, quod Sara lactaret filium, quem peperit ei jam seni? Crevit igitur puer, et ablactatus est: fecitque Abraham grande convivium in die ablactationis ejus. Cumque vidisset Sara filium Agar Aegyptiae ludentem cum Isaac filio ejus, dixit ad Abraham: Ejice ancillam hanc, et filium ejus: non enim erit heres filius ancillae cum filio meo Isaac. Dure accepit hoc Abraham pro filio suo. Cui dixit Deus: Non tibi videatur asperum super puero, et super ancilla tua: omnia quae tibi dixerit Sara, audi vocem ejus: quia in Isaac vocabitur tibi semen. [Col. 0298A] Sed et filium ancillae faciam in gentem magnam, quia semen tuum est. Surrexit itaque Abraham mane, et tollens panem et utrem aquae, imposuit scapulae ejus, tradiditque puerum, et dimisit eam. Quae cum abiisset, errabat in solitudine Bersabee. Cumque consumpta esset aqua in utre, abjecit puerum subter unam arborem, quae ibi erat. Et abiit, seditque e regione procul quantum potest arcus jacere; dixit enim: Non videbo morientem puerum: et sedens contra, levavit vocem suam et flevit. Exaudivit autem Deus vocem pueri: vocavitque Angelus Domini Agar de coelo, dicens: Quid agis Agar? noli timere: exaudivit enim Deus vocem pueri de loco in quo est. Surge, et tolle puerum, et tene manum illius: quia in gentem magnam faciam eum. Aperuitque [Col. 0298B] oculos ejus Deus: quae videns puteum aquae, abiit, et implevit utrem, deditque puero bibere. Et fuit cum eo: qui crevit, et moratus est in solitudine, factusque est juvenis sagittarius. Habitabitque in deserto Pharan, et accepit illi mater sua uxorem de terra Aegypti. Eodem tempore dixit Abimelech, et Phicol princeps exercitus ejus ad Abraham: Deus tecum est in universis quae agis. Jura ergo per Dominum, ne noceas mihi, et posteris meis, stirpique meae; sed juxta misericordiam, quam feci tibi, facies mihi, et terrae in qua versatus es advena. Dixitque Abraham: Ego jurabo. Et increpavit Abimelech propter puteum aquae quem vi abstulerant servi ejus. Respondit Abimelech: Nescivi quis fecerit hanc rem: sed et tu non indicasti mihi, et ego non audivi praeter [Col. 0298C] hodie. Tulit itaque Abraham oves et boves, et dedit Abimelech: percusserutque ambo foedus. Et statuit Abraham septem agnas gregis seorsum. Cui dixit Abimelech: Quid sibi volunt septem agnae is ae, quas stare fecisti deorsum? At ille: Septem, inquit, agnas accipies de manu mea: ut sint mihi in testimonium, quoniam ego fodi puteum istum. Idcirco vocatus est locus ille Bersabee: quia ibi uterque juravit. Et inierunt foedus pro puteo juramenti. Surrexit autem Abimelech, 163 et Phicol princeps exercitus ejus, reversique sunt in terram Palaestinorum. Abraham vero plantavit nemus in Bersabee, et invocavit ibi nomen Dei aeterni. R\. Amen.

Hymnus. In matutinis surgimus. Quaere folio 103.

[Col. 0298D] Supplicatio. Oremus, ut nos sacrosancto jejunio tempore quadragesimae.

Capitula. Deduc nos Domine in bonis; ac dirige in conspectu tuo viam nostram: ut fides nostra salutaris nostri vocatione, ad te, qui rex noster es, et vestigio committetur innoxio, et cursu occupet expedito.

Pater noster. Et ne nos. A malo nos libera. Quaere fol. 10.

Lauda. Adjuva nos P. Deus salutaris noster, V\. Et propter honorem nominis tui Domine libera nos: et propitius esto peccatis nostris; propter nomen tuum. P. Deus salutaris. V\. Gloria. P. Deus.

Oratio. Propitius esto peccatis nostris Domine; et propter honorem nominis tui perfecta nos recrea [Col. 0299A] libertate: ne, dum nostro pectorum elogio adterimur, in opprobrium gentium redigamur. Ergo ut nos severitate non punias poenae; causam nobis scelerum ablue: atque in conspectu tuo gemitus compeditorum introeat; et de occulto tuo in manifesto nostro gratia indulta procedat. R\. Amen.

Per.



Ordo ad Tertiam.


Proverbiorum Salomonis (Cap. XIX).

R\. Deo gratias.

Fili, Testis falsus non erit impunitus: et qui loquitur mendacia, peribit, non effugiet. Multi colunt personam potentis, et amici sunt dona tribuentis. Fratres hominis pauperis oderunt eum: insuper et amici ejus procul recesserunt ab eo. Qui tantum [Col. 0299B] verba sectatur, nihil habebit: qui autem possessor est mentis, diligit animam suam, et custos prudentiae inveniet bona. Testis falsus non erit impunitus: et qui loquitur mendacium, peribit. Non decent stultum deliciae, nec servum dominari principibus. Doctrina viri per patientiam noscitur: et gloria ejus est iniqua praetergredi. Sicut fremitus leonis, ita regis ira: et sicut ros super herbam, ita hilaritas ejus. Dolor patris, filius stultus: et tecta jugiter perstillantia litigiosa mulier. Domus, et divitiae dantur a patribus: a Domino autem uxor prudens. Pigredo immittet soporem, et anima dissoluta esuriet. Qui custodit mandatum, custodit animam suam: qui autem negligit vias suas, mortificabitur. Foeneratur Domino qui miseretur pauperi: et vicissitudinem [Col. 0299C] suam reddet ei. Erudi filium tuum, ne desperes, ad interfectionem ejus ne ponas animam tuam. Qui impatiens est, sustinebit damnum, et cum rapuerit, aliud apponet. Audi consilium, et suscipe disciplinam, ut sis sapiens in novissimis tuis. Multae cogitationes in corde viri: voluntas autem Domini permanebit. R\. Amen.


Lectio libri Genesis (Cap. XXIV)

R\. Deo gratias.

In illis diebus: Erat autem Abraham senex, dierumque multorum: et Dominus in cunctis benedixerat ei. Dixitque ad servum seniorem domus suae, qui praeerat omnibus quae habebat: Pone manum tuam subter femur meum, ut adjurem te per [Col. 0299D] Dominum meum coeli et terrae, ut non accipias uxorem filio meo de filiabus Chananaeorum, inter quos habito: sed ad terram et cognationem meam proficiscaris, et inde accipias uxorem filio meo Isaac. Respondit servus: Si noluerit mulier venire mecum in terram hanc, num reducere debeo filium ad locum, de quo tu egressus es? Dixit Abraham: Cave ne quando reducas filium meum illuc. Dominus Deus coeli, qui tulit me de domo patris mei, et de terra nativitatis meae, qui locutus est mihi, et juravit, dicens: Semini tuo dabo terram hanc: ipse mittet Angelum suum coram te, et accipies inde uxorem filio meo: sin autem noluerit mulier sequi te, non teneberis juramento: filium tantum meum ne reducas illuc. Posuit ergo servus manum sub femore [Col. 0300A] Abraham domini sui, et juravit illi super sermone hoc. Tu itque decem camelos de grege domini sui, et abiit, ex omnibus bonis ejus portans secum, profectusque perrexit in Mesopotamiam ad urbem Nachor. Cumque camelos fecisset accumbere extra oppidum juxta puteum aquae vespere, eo tempore quo solent mulieres egredi ad hauriendam aquam, oravit Dominum, dicens: Domine Deus domini mei Abraham, occurre, obsecro, mihi hodie, et fac misericordiam cum domino meo Abraham. Ecce ego sto prope fontem aquae, et filiae habitatorum hujus civitatis egredientur ad hauriendam aquam. Igitur puella, cui ego dixero: Inclina 164 hydriam tuam ut bibam: et illa responderit: Bibe, quin et camelis tuis dabo potum: ipsa est, quam praeparasti servo [Col. 0300B] tuo Isaac: et per hoc intelligam quod feceris misericordiam cum domino meo Abraham. Nec dum intra se verba compleverat, et ecce Rebecca egrediebatur, filia Bathuel, filii Melchae uxoris Nachor fratris Abraham, habens hydriam in scapula sua: puella decora nimis, virgoque pulcherrima, et incognita viro: descenderat autem ad fontem, et impleverat hydriam, ac revertebatur. Occurritque ei servus, et ait: Pauxillum aquae mihi ad sorbendum praebe de hydria tua. Quae respondit: Bibe, domine mi: celeriterque deposuit hydriam super ulnam suam, et dedit ei potum. Cumque ille bibisset, adjecit: Quin et camelis tuis hauriam, donec cuncti bibant. Effundensque hydriam in canalibus, recurrit ad puteum ut hauriret aquam: et haustam [Col. 0300C] omnibus camelis dedit. Ille autem contemplabatur eam tacite, scire volens utrum prosperum fecisset iter suum Deus, an non. Protulit vir inaures aureas, appendentes siclos duos, et armillas totidem pondo siclorum decem. Dixitque ad eam: Cujus es filia? indica mihi: est in domo patris tui locus ad manendum? Quae respondit: Filia Bathuelis sum, filii Nachor, quem peperit ei Melcha. Et addidit, dicens: Palearum quoque et foeni plurimum est apud nos, et locus spatiosus ad manendum. Inclinavit se homo, et adoravit Dominum, dicens: Benedictus Dominus Deus domini mei Abraham, qui non abstulit misericordiam et veritatem suam a domino meo, et recto me itinere perduxit in domum fratris domini mei. Cucurrit itaque puella, et nunciavit in domum [Col. 0300D] matris suae omnia quae audierat. Habebat autem Rebecca fratrem nomine Laban, qui festinus egressus est ad hominem, ubi erat fons. Cumque vidisset inaures et armillas in manibus sororis suae, et audisset cuncta verba referentis: Haec locutus est mihi homo: venit ad virum, qui stabat juxta camelos, et prope fontem aquae: dixitque ad eum: Ingredere, benedicte Domini: cur foris stas? praeparavi domum, et locum camelis tuis. Et introduxit eum in hospitium: ac destravit camelos, deditque paleas et foenum, et aquam ad lavandum pedes camelorum, et virorum qui venerant cum eo. Et appositus est in conspectu ejus panis. Qui ait: Non comedam, donec loquar sermones meos. Respondit [Col. 0301A] ei: Loquere. At ille: Servus, inquit, Abraham sum: et Dominus benedixit domino meo valde, magnificatus est: dedit ei oves et boves, argentum et aurum, servos et ancillas, camelos et asinos. Et peperit Sara uxor domini mei filium domino meo in senectute sua, deditque illi omnia quae habuerat. Et adjuravit me dominus meus, dicens: Non accipies filio meo uxorem de filiabus Chananaeorum, in quorum terra habito: sed ad domum patris mei perges, et de cognatione mea accipies uxorem filio meo: ego vero respondi domino meo: Quid si noluerit venire mecum mulier? Ait, Dominus, in cujus conspectu ambulo, mittet Angelum suum tecum, et diriget viam tuam: accipiesque uxorem filio meo de cognatione mea de domo patris mei. Innocens eris a [Col. 0301B] maledictione mea, cum veneris ad propinquos meos, et non dederint tibi. Veni ergo hodie ad fontem aquae, et dixi: Domine Deus domini mei Abraham, si direxisti viam meam, in qua nunc ambulo, ecce sto juxta fontem aquae; et virgo, quae egreditur ad hauriendam aquam, audierit a me: Da mihi pauxillum aquae ad bibendum de hydria tua: et dixerit mihi: Et tu bibe, et camelis tuis hauriam: ipsa est mulier quam praeparavit Dominus filio domini mei. Dumque haec tacitus mecum volverem, apparuit Rebecca veniens cum hydria, quam portabat in scapula: descenditque ad fontem, et hausit aquam. Et ajo ad eam: Da mihi paululum bibere. Quae festinans deposuit hydriam de humero, et dixit mihi: Et tu bibe, et camelis tuis tribuam potum. [Col. 0301C] Bibi, et adaquabit camelos. Interrogavique eam, et dixi: Cujus es filia? Quae respondit: Filia Bathuelis sum, filii Nachor, quem peperit ei Melcha. Suspendi itaque inaures ad ornandam faciem ejus, et armillas posui in manibus ejus. Pronusque adoravi Dominum, benedicens Domino meo domini mei Abraham, qui perduxit me recto itinere, ut sumerem filiam fratris domini mei filio ejus. Quamobrem si facitis misericordiam et veritatem cum domino meo, indicate mihi: sin autem aliud placet, et hoc dicite mihi, ut vadam ad dexteram, sive sinistram. Responderunt Laban et Bathuel: A Domino egressus est sermo: non possumus extra placitum ejus quicquam aliud loqui tecum. En Rebecca coram te 165 est, tolle eam, et proficiscere, et sit uxor filii [Col. 0301D] domini tui, sicut locutus est Dominus. Quod cum audisset puer Abraham, procidens adoravit in terra Dominum. Prolatisque vasis argenteis, et aureis, ac vestibus, dedit ea Rebeccae pro munere; fratribus quoque ejus et matri dona obtulit. Inito convivio, vescentes pariter et bibentes manserunt ibi. Surgens autem mane, locutus est puer: Dimitte me, ut vadam ad dominum meum. Responderuntque frater ejus et mater: Maneat puella saltem decem dies apud nos, et postea proficiscetur. Nolite, ait, me retinere, quia Dominus direxit viam meam: dimittite me ut pergam ad dominum meum. Et dixerunt: Vocemus puellam, et quaeramus ipsius voluntatem. Cumque vocata venisset, sciscitati sunt: Vis ire [Col. 0302A] cum homine isto? Quae ait: Vadam. Dimiserunt ergo eam, et nutricem illius, servumque Abrahae, et comites ejus, imprecantes prospera sorori suae, atque dicentes: Soror nostra es, crescas in mille millia, et possideat semen tuum portas inimicorum suorum. Igitur Rebecca et puellae illius, ascensis camelis, secutae sunt virum: qui festinus revertebatur ad dominum suum. Eo autem tempore deambulabat Isaac per viam quae ducit ad. Puteum, cujus nomen est Viventis et Videntis: habitabat enim in terra australi: et egressus fuerat ad meditandum in agro, inclinata jam die: cumque elevasset oculos, vidit camelos venientes procul. Rebecca quoque, conspecto Isaac, descendit de camelo, et ait ad puerum: Quis est homo ille qui venit per agrum in [Col. 0302B] occursum nobis? Dixitque ei: I se est dominus meus. At illa tollens cito pallium suum, operuit se. Servus autem cuncta, quae gesserat, narravit domino suo Isaac. Qui introduxit eam in tabernaculum Sarae matris, et accepit uxorem: et in tantum dilexit eam, ut dolorem, qui ex morte matris acciderat, temperaret. R\. Amen.

Antiphona 1. Inclinate aurem vestram in verba oris mei, popule meus: attende legem meam. Psalmus LXXVII.

Oratio. Omnipotens immense et misericors Domine: qui non totiens peccantes disperdis, quotiens te delinquendo exasperant peccatores; oppone irae tuae misericordiam: et quotiens te provocamus ut ferias; totiens tibi tua pietas interveniat ut ignoscas. Sacia [Col. 0302C] nos itaque pane Angelorum; ut, ejus percepta fortitudine, et maligni callidam versutiam devincamus; et, patefactis coeli januis, ad numerum civium, te adjuvante, introeamus. R\. Amen.

Per.

Antiphona 2. Panem coeli dona nobis, Domine. Psalmus LXXVII.

Oratio. Deus, qui panem coeli filiis hominum tribuis, terrenumque animal Angelorum adipe pascis; frumenti verbi tui abundantiam tribue: eoque nos spirituali refice cibo, quo patres nostros aluisti in eremo. R\. Amen.

Per misericordiam.

Antiphona 3. Dominus adjutor noster, et Deus excelsus liberator noster. Psalmus LXXVII.

[Col. 0302D] R\. Converte nos, Deus, et ad te convertamur. P. Renova dies nostros, sicut antea. V\. Ut quid in contentione oblivisceris nostri, derelinquis nos in longitudine dierum? P. Renova. V\. Gloria, et honor. Reiteretur R\.

Preces. Clamamus ad te Deus, exaudi nos. P. Et a flagello irae tuae libera. V\. Contritos fove, et humiliatos tuere: elisos erige, et peccantibus miserere. P. Et a flagello. V\. Deus excelse, clamorem nostrum attende; peccata dimitte, et pluviam cito largire. P. Et a flagello. V\. Exaudi flentes, et consolare lugentes: gaudium captivis, et patriam redde peregrinis. P. Et a flagello.

Hymnus. O Nazarene. fol. 144.

[Col. 0303A] Oratio. Excelse Domine esto adjutor noster: ut de abundantia tuae virtutis repleamur solatio fortitudinis; et ex redundantibus gratiae tuae donis ditemur muneribus libertatis.

Pater noster. A malo nos libera. fol. 10



Ad Sextam.


Lectio libri Hieremiae Prophetae (Cap. XXXI).

R\. Deo gratias.

Ecce dies venient, dicit Dominus et feriam domui Israel et domui Juda foedus novum: non secundum pactum, quod pepigi cum patribus vestris in die quando apprehendi manum eorum, ut educerem eos de terra Aegypti; pactum, quod irritum fecerunt, ut ego minatus sum eis, dicit Dominus. Sed hoc est pactum, quod feriam cum domo Israel post dies illos, [Col. 0303B] dicit Dominus: Dabo legem meam in visceribus eorum, et in cordibus eorum adscribam eam: et ero eis in Deum, et ipsi erunt mihi 166 in populum. Et non docebit ultra vir proximum suum, et vir fratrem suum, dicens: Cognoscite Dominum: omnes enim cognoscent me a minimo eorum usque ad maximum eorum, ait Dominus: quia propitiabor iniquitati eorum, et peccati eorum non ero memor amplius. R\. Amen.

Antiphona 1. Exaltate Deo adjutori nostro: Jubilate Deo Jacob. Psalmus LXXX.

Oratio. Tibi adjutori nostro Domino exultatione fidei et spei plaudentes oramus, ut petitio nostra in tribulatione diffusa, tuis auribus adpropinquet; et necessitatum nostrarum causas insinuet: tua quippe [Col. 0303C] bonitate singulorum precibus semper adsis, ut liberes: et ereptis nobis tribue desiderii ardorem ad te pertendere, et unitatem trinae Majesta is devote concorditer clami are: ut tuis semper laudibus dediti, tuarum justificationum tramitem adsecuti, in te, quaesumus exultationis ornamenta, et spei remedia, et fidei adquiramus coronam. R\. Amen.

Per misericordiam.

Antiphona 2. Cognoscant gentes quoniam nomen tibi Dominus: tu solus Altissimus super omnem terram. Psalmus LXXXII.

Oratio. Cognoscant gentes, Christe, quod nomen tibi sit Dominus, pro quibus es patibulo crucis adpensus: quosque ignaviae ignorantia dedit, scientia [Col. 0303D] restituat conditori: ut fide convertatur conscientia; et spe laetentur in gloria. R\. Amen.

Per misericordiam.

Antiphona 3. Protector noster adspice Deus: et respice faciem Christi tui. Psalmus LXXXIII.

R\. Clamor noster ad te perveniat, Deus. P. Parce, et miserere, quia peccavimus ante te. V\. Inter vestibulum et altare plorabant sacerdotes ministri Domini, dicentes: P. Parce. V\. Gloria, et honor Patri.

Preces. Clamamus ad te: Deus, exaudi. P. Et a flagello irae tuae libera. V\. Protector noster aspice sancte et piissime Pater: flagitia reprime, et praesidium concede. P. Et a flagello. V\. Miserere clemens, et indulge placatus, et parce, quos tuo redemisti [Col. 0304A] sanguine sacro. P. Et a flagello. V\. Subveni, et audi aure placida cito, et gemitum attende creaturae totius tuae. P. Et a flagello.

Hymnus. O Nazarene. Quaere fol. 144.

Oratio. Deus virtutum, cujus amabilia tabernacula, et speciosa sunt atria; in quorum ambitu et graditur sanctitas, et congaudet divinitas; da animabus nostris illa attentius concupiscere, in quibus dies una melior super millia noscitur praefulgere: Et illic quaesumus, introducamur vel abjecti, dummodo non simus penitus exteri: ut innovato corpore, sincera corda in te Deum vivum exultatione perpetua gaudeant; et laudem tuam dulci modulatione, ac pio famulatu per succedentia saecula jocundantes persolvant.

[Col. 0304B] Pater noster.



Ad Nonam.


Lectio libri Proverbiorum (Cap. XXII).

R\. Deo gratias.

Fili, Vir qui pronus est ad misericordiam, benedicetur: de panibus enim suis dedit pauperi. Victoriam et honorem adquiret qui dat munera: animam autem aufert accipientiam. Ejice derisorem, exibit cum eo jurgium, cessabuntque causae et contumeliae. Qui diligit cordis munditiam, propter gratiam labiorum suorum habebit amicum regem. Oculi Domini custodiunt scientiam: et supplantantur verba iniqui. Dicet piger: Leo est foris, in medio platearum occidendus sum. Fovea profunda os alienae: cui iratus est Dominus, incidet in ea. Stultitia conligata [Col. 0304C] est in corde pueri, et virga disciplinae effugabit eam. Qui calumniatur pauperem, ut augeat divitias, dabit ipse ditiori, et egebit. Fili mi, inclina aurem tuam, et audi verba sapientiae: appone autem cor ad doctrinam meam: quae pulchra erit tibi, cum servaveris eam in ventre, et redundabit in labiis tuis: ut sit in Domino fiducia tua. R\. Amen.


Lectio libri Genesis (Cap. XXV).

R\. Deo gratias.

Hae sunt generationes Isaac filii Abraham: Abraham genuit Isaac: qui cum quadraginta esset annorum, duxit uxorem Rebeccam filiam Bathuelis Syri de Mesopotamia, sororem Laban. Deprecatusque est Isaac Dominum pro uxore sua, eo quod esset sterilis: [Col. 0304D] qui exaudivit eum, et dedit conceptum Rebeccae. Sed collidebantur in utero ejus parvuli; quae ait: Si sic mihi futurum erat, quid necesse fuit concipere? Perrexitque Rebecca, ut consuleret Dominum. Qui respondens, ait: Duae gentes sunt in utero tuo, et duo populi ex ventre tuo dividentur, populusque populum superabit, et major serviet minori. Jam tempus pariendi 167 advenerat, et ecce gemini in utero ejus reperti sunt. Qui primus egressus est, rufus erat, et totus in morem pellis hispidus: vocatumque est nomen ejus Esau. Protinus alter egrediens, plantam fratris tenebat manu: et idcirco appellavit eum Jacob. Sexagenarius erat Isaac quando nati sunt parvuli. Quibus adultis, factus est Esau vir gnarus venandi, homo agricola: Jacob autem vir [Col. 0305A] simplex habitabat in tabernaculis. Isaac amabat Esau, eo quod de venationibus illius vesceretur: et Rebecca diligebat Jacob. Coxit autem Jacob pulmentum: ad quem cum venisset Esau de agro lassus, ait: Da mihi de coctione hac rufa, quia oppido lassus sum. Quam ob causam vocatum est nomen ejus Edom. Cui dixit Jacob: Vende mihi primogenita tua. Ille respondit: En morior, quid mihi proderunt primogenita? Ait Jacob: Jura ergo mihi. Juravit ei Esau, et vendidit primogenita. Et sic accepto pane et lentis edulio, comedit, et bibit, et abiit; parvipendens quod primogenita vendidisset (Cap. XXVI). Orta autem fame super terram, post eam sterilitatem quae acciderat in diebus Abraham, abiit Isaac ad Abimelech regem Palaestinorum in Gerara. Apparuit [Col. 0305B] ei Dominus, et ait: Ne descendas in Aegyptum, sed quiesce in terra, quam dixero tibi. Et peregrinare in ea, eroque tecum, et benedicam tibi: tibi enim et semini tuo dabo universas regiones has, complens juramentum quod spopondi Abraham patri tuo. Et multiplicabo semen tuum sicut stellas coeli: daboque posteris tuis universas regiones has: et BENEDICENTUR in semine tuo omnes gentes terrae, eo quod obedierit Abraham voci meae, et custodierit praecepta et mandata mea, et caerimonias legesque servaverit. Mansit itaque Isaac in Geraris. Qui cum interrogaretur a viris loci illius super uxore sua, respondit: Soror mea est: timuerat enim confiteri quod sibi esset sociata conjugio, reputans ne forte interficerent eum propter illius pulchritudinem. [Col. 0305C] Cumque pertransissent dies plurimi, et ibidem moraretur, prospiciens Abimelech rex Palaestinorum per fenestram, vidit eum jocantem cum Rebecca uxore sua. Et accersito eo, ait: Perspicuum est quod uxor tua sit: cur mentitus es eam sororem tuam esse? Respondit: Timui ne morerer propter eam. Dixitque Abimelech: Quare imposuisti nobis? potuit coire quispiam de populo cum uxore tua, et induxeras super nos grande peccatum. Praecepitque omni populo, dicens: Qui tetigerit hominis hujus uxorem, morte morietur. Sevit autem Isaac in terra illa, et invenit in ipso anno centuplum: benedixitque ei Deus. Et locupletatus est homo, et ibat proficiens atque subcrescens, donec magnus vehementer effectus est: habuitque possessiones ovium et armentorum, [Col. 0305D] et familiae plurimum. Ob hoc invidentes ei Palaestini, omnes puteos, quos foderant servi patris illius Abraham, illo tempore obstruxerunt, implentes humo: in tantum, ut ipse Abimelech diceret ad Isaac: Recede a nobis, quoniam potentior nobis factus es valde. Et ille discedens, ut veniret ad torrentem Gerarae. habitaretque ibi: rursum fodit alios puteos, quos foderant servi patris sui Abraham, et quos, illo mortuo, olim obstruxerant Philistiim: appellavitque eos eisdem nominibus quibus ante pater vocaverat. Foderuntque in torrente, et repererunt aquam vivam. Sed et ibi jurgium fuit pastorum Gerarae adversus pastores Isaac, dicentium: Nostra est aqua: quamobrem nomen putei, ex eo quod acciderat, [Col. 0306A] vocavit Calumniam. Foderunt autem et alium: et pro alio quoque rixati sunt, appellavitque eum, Inimicitias. Profectus inde fodit alium puteum, pro quo non contenderunt: itaque vocavit nomen ejus Latitudo, dicens: Nunc dilatavit nos Dominus, et fecit crescere super terram. Ascendit autem Isaac ex illo loco in Bersabec, ubi apparuit ei Dominus in ipsa nocte, dicens: Ego sum Deus Abraham patris tui, noli timere, quia ego tecum sum: benedicam tibi, et multiplicabo semen tuum propter servum meum Abraham. Itaque aedificavit ibi altare Domino et invocavit ibi nomen Domini. R\. Amen.

Antiphona 1. Deus tu convertens vivificabis nos: et plebs tua laetabitur in te. Psalmus LXXXIV.

Oratio. Converte nos Deus salutaris noster; et [Col. 0306B] averte iram tuam a nobis: ac super populum tuum pacem praesta, quam loqueris; ut plebs tua laetetur in te; ac salutare tuum custodia salutis intelligens, vel misericordiam tuam temporum prosperitate cognoscat, vel benignitatem tuam fructu foecunditatis suscipiat. R\. Amen.

Per misericordiam.

Antiphona 2. Quia tu Domine suavis, ac mitis es, et multum misericors invocantibus te. Psalmus LXXXV.


168 Oratio.

Deus suavis ac mitis, multumque invocantibus te misericors; orationem nostram auribus percipe; ac de multitudine misericordiae tuae nostra errata remove: ut ne humo proni reptemus, ad te visendum [Col. 0306C] nos ereptos statue. R\. Amen.

Per misericordiam.

Antiphona 3. Domine, refugium factus es nobis, a generatione in progenie. Psalm. LXXXIX. Hymnus. O Nazarene. fol. 144.

Oratio. Esto refugium nostrum Domine; plebemque tuam patrio gubernaculo rege: ac sicut saecula patrum tua senserunt remedia; ita nostra in se tua intelligant beneficia.

Pater noster. A malo nos libera. fol. 10.

Ad Vesperos. Lauda. Dominus illuminatio mea, et salus mea, quem timebo?

Dominus sit. R\. Et cum.

Antiphona. Dominus memor fuit nostri, et benedixit nobis. Psalmus. CXIII.

[Col. 0306D] Lauda. Quomodo dilexi legem tuam, Domine? P. Tota die meditatio mea est. V\. Super inimicos meos prudentem me fecisti mandato tuo: quia in aeternum mihi est. V\. Gloria, et honor. P. Tota die.


Hymnus.


   Christe, qui regis omnia
Verbo, alisque carnem nostram,
Cruce inluminans eam,
Perducis ad Deum Patrem,

   Exemplum dans Apostolis
Redemptionem corporis
Crucis ornatu floruit,
Laetemur in te, Domine.

   Deo Patri sit gloria
[Col. 0307A] Ejusque soli Filio,
Sancto simul Paraclito
In sempiterna saecula.
   Amen.

Supplicatio. Oremus, ut nos sacrosancto jejunio tempore quadragesimae.

Capitula. Servis tuis haec est, Domine, vita, sub spe vitae in hoc saeculo laborare, et per illuminationem gratiae tuae jugiter ad te jejuniis et orationibus vigilare. Consecra ergo, quaesumus, jejunium nostrum, et repelle ab animis nostris nostrorum sarcinam delictorum: quatenus hic superato diabolo, mereamur cum omnibus Sanctis tuis congaudere in regno perpetuo.

Pater noster.

[Col. 0307B] Benedictio. Omnipotentis Dei vos gratia protegat, fomemque vestram spirituali cibo reficiat. R\. Amen. Sitim quoque vestram justitiae fluminibus irriget, atque novum dulcedinis suae animis vestris infundat saporem. R\. Amen. Ut tam carne contriti quam spiritu sanctificati ab eo mereamini coelesti dono beatificari. R\. Amen.

Per.

Lauda. Adjuva nos. Oratio. Propitius esto. fol. 126.



FERIA SEXTA.



Ad Matutinum.

Antiphona. Voce mea ad Dominum clamavi: et exaudivit me de monte sancto suo. Psalmus III.

[Col. 0307C] Oratio. Ad te, Domine. fol. 149.

Antiphona 1. Si vere utique justitiam loquimini: recte judicate hominum. Psalm. LVII.

Oratio. Domine, qui nos justitiam loqui, et, quae recta sunt praecipis judicare; tribue nobis, ut nec iniquitas in ore, nec pravitas reperiatur in mente: ut puro corde puriorque sermo consentiat: praecedat in operibus justitia, nec inveniatur dolus in lingua. R\. Amen.

Per.

Antiphona 2. Non repellet Dominus plebem suam; et hereditatem suam non derelinquet. Psalmus XCIII.

Oratio. Non repellas, Domine, plebem, quam mercatus es; nec derelinquas hereditatem, pro qua cruce adpensus es: sed quousque justitia, nunc [Col. 0307D] occulta, manifesto clareat in judicio, pietate porrecta nos rege: et secundum multitudinem dolorum nostrorum tua nos laetifica exhortatione: ut, qui dolorem nunc in praecepto fingis, futuro requiem nobis concedas in saeculo. R\. Amen.

Per.

Antiphona 3. Praeoccupemus faciem Dei in confessione: et in psalmis jubilemus ei. Psalmus XCIV.

Oratio. Praeoccupantes faciem tuam, Domine, in confessione, et in psalmis tibi debita modulatione modulantes, adoramus ac procidimus ante te, ploratu interno et gemitu deprecantes: ut quia tu fecisti nos, et tu es Deus noster; nos populum tuum pius Dominus protegas, et oves pascuae tuae pastor [Col. 0308A] solicitus attendas: tribuasque his gratiam, pro quibus animam posuisti. R\. Amen.

Per misericordiam.

169 R\. Convertimini ad me, omnis congregatio filiorum Israel: ecce, ego confirmabo super vos faciem meam, dicit Dominus. P. Quia misericors sum ego, ut non in aeternum irascar vobis. V\. Attendite ad me, populus meus; et tribus, me audite. P. Quia misericors. V\. Gloria, et honor. P. Quia.


In Laudibus.

Antiphona. Secundum multitudinem miserationum tuarum dele, Domine, iniquitates meas. Psalmus L.

Oratio. Secundum multitudinem. fol. 150.

Antiphona. Constitue populum tuum Domine, in loco sancto tuo. Canticum. Domine Deus omnium. [Col. 0308B] fol. 17.

Ad Benedictus. Antiphona. Illumina, Domine, vultum tuum super nos, et miserere nobis. P. Ut agnoscamus in terra viam tuam. V\. Deus misereatur nobis, et benedicat nos: illuminet Dominus vultum suum super nos, et misereatur nobis.

Canticum. Benedictus es Domine. fol. 6.

Lauda. Seniores cum junioribus laudent nomen Domini. Psalmus CXLVIII.


Lectio libri Genesis (Cap. XXVII).

R\. Deo gratias.

In illis diebus: Cum senuisset Isaac, et caligaverint oculi ejus, et videre non poterat: vocavitque Esau filium suum majorem, et dixit ei: Fili mi? Qui respondit: Adsum. Cui pater: Vides, inquit, [Col. 0308C] quod senuerim, et ignorem diem mortis meae. Sume arma tua, et pharetram, et arcum, et egredere foras: cumque venatu aliquid apprehenderis, fac mihi inde pulmentum sicut velle me nosti, et affer ut comedam: et benedicat tibi anima mea antequam moriar. Quod cum audisset Rebecca, et ille abiisset in agrum ut jussionem patris impleret, dixit filio suo Jacob: Audivi patrem tuum loquentem cum Esau fratre tuo, dicentem ei: Affer mihi de venatione tua, et fac cibos ut comedam, et benedicam tibi coram Domino antequam moriar. Nunc ergo fili mi, acquiesce consiliis meis: et perges ad gregem, afferque mihi duos hoedos optimos, ut faciam ex eis cibos patri tuo, quibus ille vescetur: quos cum intuleris, et comederit, benedicat tibi, priusquam moriatur. [Col. 0308D] Cui ille respondit: Nosti quod Esau frater meus homo pilosus sit et ego lenis: si attrectaverit me pater meus, et senserit, timeo putet sibi voluisse me illudere, et inducat super me maledictionem pro benedictione. Ad quem mater: In me sit ista maledictio, fili mi: tantum audi vocem meam, et pergens affer ut dixi. Abiit, et attulit, deditque matri. Paravit illa cibos, sicut velle patrem illius noverat. Et vestibus Esau valde bonis, quas apud se habebat domi, induit eum: pelliculasque hoedorum circumdedit manibus, et colii nuda protexit. Dedit pulmentum, et panes, quos coxerat, tradidit. Quibus inlatis, dixit: Pater mi? At ille respondit: Audio. Quis es tu fili mi? Dixitque ei Jacob: Ego sum Esau primogenitus [Col. 0309A] tuus: feci tibi sicut praecepisti mihi: surge, sede, et comede de venatione mea, ut benedicat mihi anima tua. Rursumque Isaac ad filium suum: Quomodo, inquit, tam cito invenire potuisti, fili mi? Qui respondit: Voluntas Dei fuit ut cito mihi occurreret quod volebam. Dixitque Isaac: Accede huc, ut tangam te fili mi, et probem utrum tu sis filius meus Esau, an non. Accessit ille ad patrem, et palpato eo dixit Isaac: Vox quidem, vox Jacob est: sed manus, manus sunt Esau. Et non cognovit eum, quia pilosae manus similitudinem majoris expresserant. Benedicens ergo illi, ait: Tu es filius meus Esau? Respondit: Ego sum. At ille: Offer mihi, inquit, cibos de venatione tua, fili mi, ut benedicat tibi anima mea. Quos cum oblatos comedisset, obtulit ei et [Col. 0309B] vinum: quo hausto, dixit ad eum: Accede ad me, et da mihi osculum, fili mi. Accessit, et osculatus est eum. Statimque ut sensit vestimentorum illius fragrantiam, benedicens ait: Ecce odor filii mei sicut odor agri pleni, cui benedixit Dominus. Det tibi Deus de rore coeli, et de pinguedine terrae, abundantiam frumenti et vini, et olei. Et serviant tibi populi, et adorent te tribus: esto Dominus fratrum tuorum, et incurventur ante te filii matris tuae: qui maledixerit tibi, sit maledictus: et qui benedixerit tibi, benedictionibus repleatur. Vix Isaac sermonem impleverat: et egresso Jacob foras, venit Esau, coctosque de venatione cibos intulit patri, dicens: Surge pater mi, et comede de venatione filii tui: ut [Col. 0309C] benedicat mihi anima tua. Dixitque Isaac: Quis enim es tu? Qui respondit: Ego sum primogenitus tuus Esau. Expavit Isaac stupore vehementi: et ultra quam credi potest, admirans, ait: Quis ille igitur est, qui dudum captam venationem attulit mihi, et comedi ex omnibus priusquam tu venires? benedixique ei, et erit benedictus. Auditis 170 Esau sermonibus patris, inrugiit clamore magno: et consternatus in terra, ait: Benedic etiam mihi, pater mi. Qui ait: Venit germanus tuus fraudulenter, et accepit benedictionem tuam. Subjunxit: Juste vocatum est nomen ejus Jacob: supplantavit enim me en altera vice: primogenita mea ante tulit, et nunc secundo subripuit benedictionem meam. Rursumque ad patrem: Nunquid non servasti, ait, et mihi benedictionem? [Col. 0309D] Respondit Isaac: si dominum tuum illum constitui, et omnes fratres ejus servituti illius subjugavi: frumento et vino stabilivi eum, tibi post haec, fili mi, ultra quid faciam? Cui dixit Esau: Num unam inquit, tantum benedictionem habes, pater? mihi quoque obsecro ut benedicas. Cumque ejulatu magno fleret, motus Isaac, dixit ad eum: In pinguedine terrae, et in rore coeli desuper, erit benedictio tua. Vives gladio, et fratri tuo servies: tempusque veniet, cum excutias et solvas jugum ejus de cervicibus tuis. Oderat ergo semper Esau Jacob pro benedictione, qua benedixerat ei pater: dixitque in corde suo: Veniat dies luctus patris mei, ut occidam Jacob fratrem meum. Nunciata sunt haec Rebeccae, quae mittens, et vocans Jacob filium suum, dixit ad [Col. 0310A] eum. Ecce, Esau frater tuus minatur ut occidat te. Nunc audi ergo, fili, vocem meam, et consurgens fuge ad Laban fratrem meum in Aran: habitabisque cum eo dies paucos, donec requiescat furor fratris tui, et cessabit indignatio ejus, obliviscatur eorum quae fecisti in eum: postea mittam, et adducam inde huc: cur utroque orbabor filio in una die? Dixit quoque Rebecca ad Isaac: Taedet me vitae meae propter filias Heth: si acceperit Jacob uxorem de stirpe hujus terrae, nolo vivere. (Cap. XXVIII.) Vocavit autem Isaac Jacob, et benedixit ei, praecepitque ei, dicens: Noli accipere conjugem de genere Chanaan: sed vade, et proficiscere in Mesopotamiam Syriae in domum Bathuel patris matrisque tuae, et accipe tibi inde uxorem de filiabus Laban avunculi tui. Deus [Col. 0310B] autem omnipotens benedicat tibi, et crescere te faciat, atque multiplicet: ut sis in turmas populorum. Et det tibi benedictiones Abraham, et semini tuo post: ut possideas terram peregrinationis tuae, quam pollicitus est avo tuo. R\. Amen.


Hymnus.


   Aeterne lucis Conditor,
Lux ipse totus, et dies,
Noctem nec ullam sentiens,
Natura locis perpetim:

   Jam cedat pallens proximo
Diei nox adventui
Obtendens Lumen siderum
Adest et clarus lucifer.

   Jam strato laeti surgimus
[Col. 0310C] Grates canentes et tuas,
Quod caecam noctem vicerit,
Revertat rursus Sol diem.

   Te nunc, ne carnis gaudia
Blandis subrepant testibus,
Dolis ne cedat saeculi
Mens nostra, Sancte, quaesumus.

   Ira ne rixas provocet,
Gulave ventrem incitet,
Opus pervertat ne fames,
Turpis ne fluxus occupet;

   Sed firmamento sobrii,
Casto manentes corpore,
Toto fideli spiritu,
[Col. 0310D] Christe, ducamus hunc diem

   Deo Patri sit gloria,
Ejusque soli Filio,
Cum Spiritu Paraclito,
In sempiterna saecula.
   Amen.

Supplicatio. Oremus Redemptorem. fol. 138.

Capitula. Illumina, Domine. fol. 26.

Lauda. Miserere nobis, Domine: miserere nobis. P. Ecce, tempus est, ut miserearis nobis. V\. Ad te levamus oculos nostros, qui habitas in coelis. P. Ecce, tempus. V\. Gloria, et honor. P. Ecce.

Oratio. Sicut servorum in manibus dominorum suorum sunt oculi; ita nostri ad te, Domine: quousque et peccantibus noxam dimittas, et vapulantium [Col. 0311A] plagas minuas; impertiasque alimenta et egenis; et medelam tribue vulneratis. R\. Amen.

Per misericordiam.



Ad Tertiam.

Lectio libri Sapientiae. Fili, Custodi. fol. 96.


Proverbiorum Salomonis (Cap. XI).

R\. Deo gratias.

Fili, Justitia simplicis diriget viam ejus: et impietate sua corruet impius. Justitia rectorum liberabit eos: et insidiis suis capientur iniqui. Mortuo homine impio, nulla erit ultra spes: et expectatio solicitorum peribit. Justus de angustiis liberatus est: et tradetur impius pro eo. Simulator ore decipit amicum suum: justi autem liberabuntur scientia. In bonis justorum exultabit civitas: 171 et in perditione [Col. 0311B] impiorum erit laudatio. Benedictione justorum exaltabitur civitas: et ore impiorum subvertetur. Qui decipit amicum suum, sitiens corde est: vir autem prudens tacebit. Qui ambulat fraudulenter, revelat arcana: qui autem fidelis est animi, celat commissum. Ubi non est gubernator, populus corruet: salus autem, ubi multa consilia. Affligetur malo, qui fidem facit pro extraneo: qui autem cavet laqueos, securus erit. Mulier gratiosa inveniet gloriam: et robusti habebunt divitias. Benefacit animae suae vir misericors: qui autem crudelis est, propinquos abjicit. Impius facit mercedes instabiles: seminanti autem justitia opus fidele. R\. Amen.


Lectio libri Genesis (Cap. XXIX).

[Col. 0311C] R\. Deo gratias.

In illis diebus: Profectus Jacob venit ad terram orientalem. Et vidit puteum in agro, tres quoque greges ovium accubantes juxta eum: nam ex illo adaquabantur pecora, et os ejus grandi lapide claudebatur. Mosque erat, ut cunctis ovibus congregatis devolverent lapidem, et refectis gregibus rursus super os putei ponerent. Dixitque ad pastores: Fratres, unde estis? Qui responderunt: De Aran. Quos interrogans, Nunquid, ait, nostis Laban filium Nachor? Dixerunt: Novimus. Sanusne est? inquit: Valet, inquiunt: ecce Rachel filia ejus venit cum grege suo. Dixitque Jacob: Adhuc multum diei superest, nec est tempus ut reducantur ad caulas greges: date ante potum ovibus, et sic ad pastum [Col. 0311D] eas reducite. Qui responderunt: Non possumus, donec omnia pecora congregentur, et amoveamus lapidem de ore putei, ut adaquemus greges. Adhuc loquebantur, et ecce Rachel veniebat cum ovibus patris sui: nam gregem ipsa pascebant. Quam cum vidisset Jacob, et sciret consobrinam suam, ovesque Laban avunculi sui: amovit lapidem quo puteus claudebatur. Et adaquato grege, osculatus est eam: elevataque voce, flevit, et indicavit ei quod frater esset patris ejus, et filius Rebeccae: at illa fe tinans nunciavit patri suo. Qui cum audisset venisse Jacob filium sororis suae, cucurrit obviam ei: complexusque eum, et in oscula ruens, duxit in domum suam. Auditis autem causis itineris, respondit: Os meum es, et caro mea. Et postquam impleti sunt dies [Col. 0312A] mensis unius, dixit ei: Num quia frater meus es, gratis servies mihi? dic quid mercedis accipies. Habebat vero Laban duas filias, nomen majoris Liam: minor appellabatur Rachel. Sed Lia lippis erat oculis: Rachel decora facie, et venusto aspectu. Quam diligens Jacob, ait: Serviam tibi pro Rachel filia tua minore, septem annis. Respondit Laban: Melius est ut tibi illam demus quam alteri viro, mane apud me. Servivit igitur Jacob pro Rachel septem annis: et videbantur illi pauci dies prae amoris magnitudine. Dixitque ad Laban: Da mihi uxorem meam: quia jam tempus expletum est, ut ingrediar ad eam. Qui vocatis multis amicorum turbis ad convivium, fecit nuptias. Et vespere filiam suam Liam introduxit ad eum, dans ancillam [Col. 0312B] filiae Zelpham nomine. Ad quam cum ex more Jacob fuisset ingressus, facto mane vidit Liam: et dixit ad socerum suum: Quid est quod facere voluisti? nonne pro Rachel servivi tibi? quare imposuisti mihi? Respondit Laban: Non est in loco nostro consuetudinis, ut minores ante tradamus ad nuptias. Imple hebdomadam dierum hujus copulae: et hanc quoque dabo tibi pro opere quo serviturus es mihi septem annis aliis. Acquievit placito: et hebdomada transacta, Rachel duxit uxorem.

Antiphona 1. In aeternum misericordia Domini, et usque in saeculum veritas ejus. Psalmus XCIX.

Oratio. Laudemus Domine nomen tuum; quoniam suavis es: et, ut os nostrum tuis impleatur affatibus, cor nostrumque instiges: tua proinde nos [Col. 0312C] protegat misericordia; qua prolaetetur nos in aeternum veritas manifesta. R\. Amen.

Per misericordiam.

Antiphona 2. Bene nunciate de die in diem salutare Domini. Psalmus XCV.

Oratio. Te Deum psallendo benedicimus, ac precamur, ut nullo obstaculo a tuo prohibeamur officio: quique vero te Dominum confitemur, ditari tuo munere indulgentiae sentiamus. R\. Amen.

Per misericordiam.

Antiphona 3. Liberet nos Domine dextera tua, et brachium sanctum tuum. Psalmus XCVII.

R\. Quaerite Dominum, dum inveniri potest: invocate eum, dum prope est. Derelinquat omnis impius [Col. 0312D] viam suam, et vir iniquus cogitationes suas. P. Et revertatur unusquisque a via sua mala, et a pessimis cogitationibus suis. P. Et revertatur. V\. Gloria, et honor. Reiteretur R\.

172 Preces. Dicamus omnes: Et preces nostras, Domine, placatus attende. P. Et in misericordia furorem remove. V\. Benignus, ea quae rogaberis, concede, et postulationem nostram. P. Et in misericordia. V\. Deus noster, aperi oculos tuos, et vide mala, quae nos comprimunt. P. Et in misericordia. V\. Indulgentiam peccatorum nostrorum concede, et lachrymas poenitentum. P. Et in misericordia.

Hymnus. O Nazarene, lux. Require fol. 144.

Oratio. Liberet nos, Domine, dextera tua: imperioque tuo flecte arrogantium corda: ut gentes veritatis [Col. 0313A] adventu declarescant, et ostensam salutem cordis humilitate suscipiant.

Pater noster.



Ad Sextam.


Lectio libri Esaiae Prophetae (Cap. 33).

R\. Deo gratias.

Domine miserere nostri: te enim expectavimus: esto brachium nostrum in mane, et salus nostra in tempore tribulationis. A voce Angeli fugerunt populi, et ab expectatione tua dispersae sunt gentes. Et congregabuntur spolia vestra sicut colligitur bruchus, velut cum fossae plenae fuerint de eo. Magnificatus est Dominus, quoniam habitavit in excelso: implevit Sion judicio et justitia. Et erit fides in temporibus suis: divitiae salutis sapientiae et scientiae: [Col. 0313B] timor Domini ipse thesaurus est. Ecce videntes clamabunt foris, et Angeli pacis amare flebunt. Dissipatae sunt viae, cessavit transiens per semitam, irritum factum est pactum, projecit civitates, non reputavit homines. Luxit, et elanguit terra: confusus est Libanus, et obsorduit, et factus est Saron sicut desertum: et concussa est Basan, et Carmelus. Nunc exurgam dicit Dominus: nunc exaltabor, nunc sublevabor. R\. Amen.

Antiphona 1. Qui diligitis Dominum, odite malum: custodit Dominus animas servorum suorum, de manu peccatoris liberavit eos. Psalmus XCVI.

Oratio. Deus, cujus in regno credentium terra exultat; cujus justitiam coeli annuntiant; cujus dominationem Angelorum legiones adorant: custodi [Col. 0313C] servorum tuorum animas; ac ne peccati auctorem sequentes intereamus, tu libera; tu protege; tu conserva: ut, cum faciem tuam ignis comburens praeierit, non nos meritorum poena exurendos accipiat; sed clementia creatoris, ut vivamus, eripiat. R\. Amen.

Per misericordiam.

Antiphona 2. Beati omnes, qui timent Dominum, et qui ambulant in viis ejus. Psalmus CXXVII.

Oratio. Deus, qui timentes te, beatos prophetali voce pronuntias; da in nobis tui amoris obsequia beneplacita; ut ex hoc in viis tuis ambulare nos facias. Sitque, te gubernante, labor noster tuis oculis placitus; cujus fructus tempore remunerationis efficiatur suavissimus: ac sic labor ipse de [Col. 0313D] charitate studeatur, ut apud te fruges ei in beatitudine recondantur. R\. Amen.

Per misericordiam.

Antiphona 3. Speret Israel in Domino, ex hoc nunc et usque in saeculum. Psalmus CXXX.

R\. Deprecemur Dominum, et placabilis erit nobis. P. Et exaudiet nos, et miserebitur nobis. V\. Venite, exultemus Domino: jubilemus Deo salutari nostro. P. Et exaudi. V\. Gloria, et honor. Reiteretur R\.

Preces. Dicamus omnes: Parce, Domine, et miserere. P. Quia pius es. V\. Ad te levamus oculos nostros, qui habitas in coelis. P. Quia pius es. V\. Salvum fac, Domine, populum tuum, et benedic hereditatem tuam. P. Quia. V\. Avertatur furor tuus [Col. 0314A] a civitate ista et populo tuo. P. Quia pius es. V\. Averte faciem tuam a peccatis nostris: et omnes iniquitates nostras dele. P. Quia.

Hymnus O Nazarene. fol. 144.

Oratio. Exalta cornu nostrum, Domine, fidei catholicae merito; et ne maculetur mens superbiae morbo, gressus nostros super mundi hujus latitudine tribue ambulare: ne noxii incedamus in compedes; sed humiliter sentiendo ad plenitudinem spei nobis condones properare.

Pater noster, qui es in coelis: sanctificetur nomen tuum: adveniat regnum tuum: fiat voluntas tua.



Ad Vesperos.

Lauda. Sol agnovit occasum. Posuisti tenebras, et facta est nox.

[Col. 0314B] Dominus sit. R\. Et cum.

Antiphona. Reple, Deus, gaudio os nostrum: et lingua nostra in exultatione. Psalmus CXXV.

Dominus sit. R\. Et Cum.

Lauda. Quam dulcia faucibus meis P. Eloquia tua, 173 super mel et favum ori meo. V\. Ab omni via mala prohibe pedes meos: ut custodiam verba tua. P. Eloquia. V\. Gloria, et honor Patri. P. Eloquia.


Hymnus.


   Christe, precamur, annue;
Mistasque voces fletibus
Semper benignus et pius
Venturam in noctem suscipe.

   Te corda nostra somnient:
[Col. 0314C] Te per soporem sentiant:
Tuamque semper gloriam
Vicina luce concinant.

   Vitam salubrem tribue:
Nostrum calorem refice:
Tetram noctis caliginem
Claritas tua inluminet.

   Hymnis vota persolvimus,
Vesperque sacrum poscimus,
Nostrum delens chirographum,
Tuumque praestans editum.

   Deo Patri sit gloria,
Ejusque soli Filio,
Sancto simul Paraclito
In sempiterna saecula.
   [Col. 0314D] Amen.

Supplicatio. Oremus. Quaere fol. 138.

Capitula. Nonarum horarum spatiis hujus diei jam peractis, tibi, Omnipotens Deus, sacrificium reddimus laudis, ut hoc jejunium festum tuorum sit gaudium servulorum: ut, qui tibi submittentes colla servimus, a cunctis diabolicis fraudibus eruamur. Dona itaque servis tuis praesidium indefessum, ut tuis inhaerendo mandatis, non conturbemur ab insidiatore, sed te mereamur habere in omnibus protectorem.

Pater noster. A malo nos libera. fol. 10.

Benedictio. Dominus Jesus Christus, qui per eleemosynam et jejunium extingui dixit peccata, super vos benedictionis suae concedat gratiam. R\. Amen [Col. 0315A] Ut per jejunii castigationem diaboli calcetis superbiam, et humilitatis Christi apprehendatis itinera. R\. Amen. Ac praestet Dominus, ut per distributionis eleemosynam praesentis vitae remedia et dona consequamini aeterna. R\. Amen.

Per misericordiam.

Lauda. Miserere nobis. Oratio. Sicut servorum in manibus. fol. 170.



SABBATO.



Ad Matutinum.

Antiphona. Tu autem Domine. Oratio. Quamvis, Domine. fol. 141.

Antiphona 1. Timebunt gentes nomen tuum, Domine. Psalmus CI.

Oratio. Exurge Deus, et miserere Sion; quia tempus [Col. 0315B] miserendi nobis advenit: respice ad nostrae paupertatis orationem, tuorumque humilium amplectere precem. R\. Amen.

Per misericordiam.

Antiphona 2. Propitius esto iniquitatibus nostris: et sana, Domine, languores nostros. Psalmus CII.

Oratio. Benedicat te, Domine, anima nostra; et omnia interiora ejus in tuis laudibus conclament: ut ad sanandos languores nostros audita oratione concurras; et vitam nostram de interitu redimas; in bonis desiderium nostrum saties; et votum perfectione corones. R\. Amen.

Per misericordiam.

Antiphona 3. Misericordia Domini a saeculo, et usque in saeculum super timentes eum. Psalmus CII.

[Col. 0315C] Oratio. Miserator Domine, et misericors, ne irascaris nobis in finem: sed quantum distat oriens ab occasu, iniquitatem a nobis omnem elonga; et juxta altitudinem coeli a terra tuam in nobis misericordiam dilata. R\. Amen.

Per misericordiam.

R\. Deprecemur Dominum, dicentes: Peccavimus tibi, Deus: P. Patientiam habe in nobis, et propitiare in malis, quae quotidie adcrescunt super nos. V\. Defecimus in ira tua, et in furore tuo conturbati sumus. P. Patientiam. R\. Gloria, et honor.


In Laudibus.

Antiphona. Cor contritum et humiliatum, Deus, ne despicias. Psalmus L.

Oratio. Hunc psalmum, medicaminibus poenitentiae [Col. 0315D] plenum, vocibus tibi Domine lingua nostra persolvimus: postulamusque, ut sicuti David post Uriae Cethaei sanguinem fusum, per cor contritum et humiliatum diluisti commissa; ita quoque nostra Domine simili satisfactione dignare amputare peccata. R\. Amen.

Per misericordiam

Antiphona. Ne extermines plebem tuam, Domine, et hereditatem tuam, quam liberasti.

Canticum. Domine, Domine rex deorum. Require fol. 103.

174 Oratio. Universae carnis spiritui fortissime ac misericors Deus, propitiare, quaesumus; universitati Ecclesiae tuae dimitte peccata omnium; aufer, [Col. 0316A] quaesumus, a nobis iniquitates et scelera nostra; tuaeque nos benedictionis et pacis infusione locupleta. R\. Amen.

Per misericordiam.

Ad Benedictus. Antiphona. Emitte lucem tuam, Domine, et veritatem tuam: P. Ipsa me deduxerunt, et perduxerunt in montem sanctum tuum, et in tabernaculum tuum.

Canticum. Benedictus. fol. 6. Lauda. In sanctis ejus laudate Dominum.


Lectio libri Genesis (Cap. XXXII).

R\. Deo gratias.

In illis diebus: Misit Jacob nuncios ante se ad Esau fratrem suum in terra Seir, in regione Edom: praecepitque eis, dicens: Sic loquimini domino meo [Col. 0316B] Esau: Haec dicit frater tuus Jacob: Apud Laban peregrinatus sum, et fui usque in praesentem diem. Habeo boves, et asinos, et oves, et servos, et ancillas: mittoque nunc legationem ad dominum meum, ut inveniam gratiam in conspectu tuo. Reversique sunt nuncii ad Jacob, dicentes: Venimus ad Esau fratrem tuum, et ecce properat in occursum tuum cum quadringentis viris. Timuit Jacob valde: et perterritus divisit populum qui secum erat, greges quoque et oves et boves, et camelos, in duas turmas, dicens: Si venerit Esau ad unam turmam, et percusserit eam, alia turma, quae reliqua est, salvabitur. Dixitque Jacob: Deus patris mei Abraham, et Deus patris mei Isaac: Domine qui dixisti mihi: Revertere in terram tuam, et in locum nativitatis [Col. 0316C] tuae, et benefaciam tibi: minor sum cunctis miserationibus tuis, et veritate tua quam explesti servo tuo. In baculo meo transivi Jordanem istum: et nunc cum duabus turmis regredior. Erue me de manu fratris mei Esau, quia valde eum timeo: ne forte veniens percutiat matrem cum filiis. Tu locutus es quod benefaceres mihi, et dilatares semen meum sicut arenam maris, quae prae multitudine numerari non potest. Cumque dormisset ibi nocte illa, separavit de his quae habebat, munera Esau fratri suo, capras ducentas, hircos viginti, oves ducentas, et arietes viginti, camelos foetas cum pullis suis triginta, vaccas quadraginta, et tauros viginti, asinas viginti, et pullos earum decem. Et misit per manus servorum suorum singulos seorsum greges, [Col. 0316D] dixitque pueris suis: Antecedite me: et sit spatium inter gregem et gregem. Et praecepit priori, dicens: Si obvium habueris fratrem meum Esau: et interrogaverit te, Cujus es? aut, Quo vadis? aut, Cujus sunt ista quae sequeris? respondebis: Servi tui Jacob, munera misit domino suo Esau: ipse quoque post nos venit. Similiter dedit mandata secundo, et tertio, et cunctis qui sequebantur greges, dicens: Iisdem verbis loquimini ad Esau, cum inveneritis eum. Et addetis: Ipse quoque servus tuus Jacob iter nostrum insequitur: dixit enim: Placabo illum muneribus quae praecedunt, et postea videbo illum, forsitan propitiabitur mihi. Praecesserunt itaque munera ante eum, ipse vero mansit nocte illa in castris. [Col. 0317A] Cumque mature surrexisset, tulit duas uxores suas, et totidem famulas, cum undecim filiis, et transivit vadum Jaboch. Traductisque omnibus quae ad se pertinebant, mansit solus: et ecce vir luctabatur cum eo usque mane. Qui cum videret quod eum superare non posset, tetigit nervum femoris ejus, et statim emarcuit. Dixitque ad eum: Dimitte me, jam enim ascendit aurora. Respondit: Non dimittam te, nisi benedixeris mihi. Ait ergo: Quod est nomen tibi? Respondit: Jacob. At ille, Nequaquam, inquit, Jacob appellabitur nomen tuum, sed Israel: quoniam si contra Deum fortis fuisti, quanto magis contra homines praevalebis? Interrogavit eum Jacob: Dic mihi, quo appellaris nomine? Respondit: Cur quaeris nomen meum, quod est mirabile? Et benedixit [Col. 0317B] ei in eodem loco. Vocavitque Jacob nomen loci illius Phanuel, dicens: Vidi Dominum facie ad faciem, et salva facta est anima mea. Ortusque est ei statim sol, postquam trangressus est Phanuel: ipse vero claudicabat pede. Quam ob causam non comedunt nervum filii Israel, qui emarcuit in femore Jacob, usque in praesentem diem: eo quod tetigerit nervum femoris ejus, et obstupuerit. (Cap. XXXIII) Levans autem Jacob oculos, vidit venientem Esau, et cum eo quadringentos viros: divisitque filios Liae et Rachel, ambarumque famularum: et posuit utramque ancillam, et liberos earum in principio: Liam vero, et filios ejus, in secundo loco: Rachel autem et Joseph novissimos. Et ipse progrediens, 175 adoravit pronus in terram septies, donec appropinquaret [Col. 0317C] frater ejus. Currens itaque Esau obviam fratri suo, amplexatus est eum: stringensque collum ejus, et osculans, flevit. Levatisque oculis, vidit mulieres et parvulos earum, et ait: Quid sibi volunt isti? et si ad te pertineant? Respondit: Parvuli sunt, quos donavit mihi Deus servo tuo. Et appropinquantes ancillae et filii earum, incurvati sunt. Accessit quoque Lia cum pueris suis: et cum similiter adorassent, extremi Joseph et Rachel adoraverunt. Dixitque Esau: Quaenam sunt istae turmae quas obviam habui? Respondit: Ut invenirem gratiam coram domino meo. At ille illi ait: Habeo plurima frater mi, sint tua tibi. Dixitque Jacob: Noli ita, obsecro: sed si inveni gratiam in oculis tuis, accipe [Col. 0317D] munusculum de manibus meis: sic enim vidi faciem tuam, quasi viderim vultum Dei: esto mihi propitius, et suscipe benedictionem quam attuli tibi, et quam donavit mihi Deus tribuens omnia. Vix fratre compellente suscipiens, ait: Gradiamur simul, eroque socius itineris tui. Dixitque Jacob: Nosti domine mi, quod parvulos habeam teneros, et oves, et boves foetas, mecum: quas si plus in ambulando fecero laborare, morientur una die cuncti greges. Praecedat dominus meus ante servum suum: et ego sequar paulatim vestigia ejus, sicut videro parvulos meos posse, donec veniam ad dominum meum in Seir. Respondit Esau: Oro te, ut de populo qui mecum est, saltem socii remaneant vitae tuae. Non est, inquit, necesse: hoc unum tantum indigeo, ut inveniam [Col. 0318A] gratiam in conspectu tuo, domine mi. Reversus est itaque illo die Esau itinere, quo venerat in Seir. Et Jacob venit in Socoth: ubi aedificata domo et fixis tentoriis, appellavitque nomen loci illius, Socoth, id est, tabernacula. Transivitque in Salem urbem Sichimorum, quae est in terra Chanaan, postquam reversus est de Mesopotamia Syriae: et habitavit juxta oppidum. Emitque partem agri in qua fixerat tabernacula a filiis Hemor patris Sichem, centum agnis. Et erecto ibi altari, invocavit super illud fortissimum Deum Israel. R\. Amen.


Hymnus.


   Deus creator omnium,
Lucis auctor et diei,
[Col. 0318B] Perlustra corda omnium,
Jesu bone, fidelium.

   Lucescat habitaculum
Tuum, Christe, hospitium,
Nostraeque tectum animae
Figmentum tuae dexterae.

   Tuo cruore proprio,
Quo ipse commercatus es,
Lucratus Deo animas
Tua morte ultronea.

   Laetetur caro fragilis,
Simulque et homo interior,
Vicisse noctis tenebras
Perennis lucis lumine.

   Diei hujus gratia
[Col. 0318C] Concede, sine crimine
Custodia perpetua
Fruamur tua, Domine.

   Deo Patri sit gloria,
Ejusque soli Filio,
Sancto simul Paraclito,
In sempiterna saecula.
   Amen.

Supplicatio. Oremus.

Capitula. Emitte lucem tuam et veritatem tuam, Domine Deus noster: ut splendor divinitatis tuae caliginem mentis nostrae enubilet; et vera humanitatis assumptio, humani generis sit manifesta redemptio, ut, dum verus Deus verusque homo in nobis ac pro nobis ostenderis, opus tuum omnipotentia eripiat ab hoste [Col. 0318D] captivos; et enutriat misericordia jam redemptos.

Pater noster.

Lauda. Miserere nobis, Domine. P. Miserere nobis. V\. Ad te levamus oculos nostros, qui habitas in coelis. P. Miserere. V\. Gloria, et honor. P. Miserere.

Oratio. Ad te Domine, oculos nostros erigimus, quem in coelestibus terrae machinam virtute continere fatemur. Miserere igitur nostri Domine, miserere, et peccatis nostris, pro quibus te metuimus, parce: ut contemptum nostrum pietate clementi respicias; et a delicti obprobrio dextera nos tuae virtutis eripias. R\. Amen.

Per misericordiam



Ad Tertiam.
[Col. 0319A]

Proverbiorum (Cap. XV).

R\. Deo gratias.

Fili, Cor sapientis quaerit doctrinam: et os stultorum pascitur imperitia. Omnes dies pauperis, mali: secura mens quasi juge convivium. Melius est parum cum timore Domini, quam thesauri magni insatiabiles. Melius est vocari ad olera cum charitate, quam ad vitulum saginatum cum odio. Vir iracundus provocat rixas: qui patiens est, 176 mitigat extentas. Iter pigrorum quasi sepes spinarum: via justorum absque offendiculo. Filius sapiens laetificat patrem: et stultus homo despicit matrem suam. Stultitia gaudium stulto: et vir prudens diriget gressus suos. Dissipantur cogitationes ubi non est consilium: ubi [Col. 0319B] vero plures sunt consiliarii, confirmantur. Laetatur homo in sententia oris sui: et sermo opportunus est optimus. Semita vitae super eruditum, ut declinet de inferno novissimo. Domum superborum demolietur Dominus: et firmos faciet terminos viduae. Abominatio Domini cogitationes malae: et purus sermo pulcherrimus firmabitur ab eo. Conturbat domum suam qui sequitur avaritiam: qui autem odit munera, vivet. Per misericordiam et fidem purgantur peccata: per timorem autem Domini declinat omnis a malo. Meus justi meditabitur obedientiam: os impiorum redundat a malis. Longe est Dominus ab impiis: et orationes justorum exaudiet. R\. Amen.


Lectio libri Genesis (Cap. 37).

Deo gratias.

[Col. 0319C] In illis diebus: Joseph cum sedecim esset annorum, pascebat gregem cum fratribus suis adhuc puer: et erat cum filiis Balae et Zelphae uxorum Patris sui: accusavitque fratres suos apud patrem crimine pessimo. Israel autem diligebat Joseph super omnes filios suos, eo quod in senectute genuisset eum: fecit ei tunicam polymitam. Videntes autem fratres ejus quod a patre plus cunctis filiis amaretur, oderant eum, nec poterant ei quidquam pacifice loqui. Accidit quoque ut visum somnium referret fratribus suis: quae causa majoris odii seminarium fuit. Dixitque ad eos: Audite somnium quod vidi: Putabam ligare nos manipulos in agro: et quasi consurgere manipulum meum, et stare, vestrosque manipulos circumstantes adorare manipulum [Col. 0319D] meum. Responderunt fratres ejus: Nunquid Rex noster eris? aut subjiciemur ditioni tuae? Haec ergo causa somniorum atque sermonum, invidiae et odii fomitem ministravit. Aliud quoque vidit somnium, quod narrans fratribus, ait: Vidi per somnium, quasi solem, et lunam, et stellas undecim, adorare me. Quod cum patri suo et fratribus retulisset, increpavit eum pater suus, et dixit: Quid sibi vult hoc somnium quod vidisti? num ego et mater tua et fratres tui adorabimus te super terram? Invidebant ei igitur fratres sui: pater vero rem tacitus considerabat. Cumque fratres illius in pascendis gregibus patris morarentur in Sichem, dixit ad eum Israel: Fratres tui pascunt oves in Sichimis: [Col. 0320A] veni, mittam te ad eos. Quo respondente, Praestosum, ait: Vade, et vide si cuncta prospera sint erga fratres tuos, et pecora: et renuntia mihi quid agatur. Missus de Valle Hebron, venit in Sichem: invenitque eum vir errantem in agro, et interrogavit quid quaereret. At ille respondit: Fratres meos quaero: indica mihi ubi pascant greges. Dixitque ei vir: Recesserunt de loco isto: audivi autem eos dicentes: Eamus in Dothaim. Perrexit itaque Joseph post fratres suos, et invenit eos in Dothaim. Qui cum vidissent eum procul, antequam accederet ad eos, cogitaverunt illum occidere: et mutuo loquebantur: Ecce somniator venit: venite, occidamus eum, et mittamus in cisternam veterem: dicemusque, Fera pessima devoravit eum: et tunc apparebit quid illi [Col. 0320B] prosint somnia sua. Audiens autem haec Ruben, nitebatur liberare eum de manibus eorum, et dicebat: Non interficiamus animam ejus, nec effundamus sanguinem: sed projicite eum in cisternam veterem, quae est in solitudine, manusque vestras servate innoxias: hoc autem dicebat, volens eripere eum de manibus eorum, et reddere patri suo. Confestim igitur ut pervenit ad fratres suos, nudaverunt eum tunica talari et polymita: miseruntque eum in cisternam veterem, quae non habebat aquam. Et sedentes ut comederent panem, viderunt Ismaelitas viatores venire de Galaad, et camelos eorum, portantes aromata, et resinam, et sacten, in Aegyptum. Dixit ergo Judas fratribus suis: Quid nobis prodest si occiderimus fratrem nostrum, et celaverimus sanguinem [Col. 0320C] ipsius? Melius est ut venundetur Ismaelitis, et manus nostrae non polluantur: frater enim et caro nostra est. Acquieverunt fratres sermonibus illius. Et praetereuntibus Madianitis negotiatoribus, extrahentes eum de cisterna, vendiderunt eum Ismaelitis viginti argenteis: qui duxerunt eum in Aegyptum. Reversusque Ruben ad cisternam, non invenit puerum: et scissis vestibus pergens ad fratres suos, ait: Puer non comparet, et ego quo ibo? Tulerunt autem tunicam ejus, et in sanguinem hoedi, quem occiderant, tinxerunt: mittentes qui ferrent ad patrem, et dicerent: Hanc invenimus: vide utrum tunica filii tui sit, an non. Quam cum cognovisset 177 pater, ait: Tunica filii mei est, fera pessima comedit eum, bestia devoravit Joseph. Scissisque vestibus, [Col. 0320D] indutus est cilicio, lugens filium suum multo tempore. Congregatis autem cunctis liberis ejus ut lenirent dolorem patris, noluit consolationem accipere, sed ait: Descendam ad filium meum lugens in infernum. Et illo perseverante in fletu, Madianitae vendiderunt Joseph in Aegypto Putiphari eunucho Pharaonis magistro militum. R\. Amen.

Antiphona 1. Laudamini in nomine sancto ejus laetetur cor quaerentium Dominum. Psalmus CIV.

Oratio. Narrantes mirabilia tua, Domine, sancto tuo laetemur in nomine: da nobis te quaerendi solertiam; et inveniendi tribue efficaciam: ut te mereamur aspicere, et vultus tui semper ostensione gaudere. R\. Amen.

[Col. 0321A] Per misericordiam.

Antiphona 2. Memento nostri Domine in beneplacito populi tui. Psalmus CV.

Oratio. Memento nostri, Domine, in beneplacito populi tui, et in tuo nos visita salutari: ut qui nostris cum patribus coram te inique gessimus; a damnationis origine et actualis peccati contagione, tua reduce gratia liberemur. R\. Amen.

Per misericordiam.

Antiphona 3. Visita nos, Domine, in salutari tuo. Psalmus CV.

R\. Deus misereatur nobis, et parcat peccatis nostris: P. Et avertat iram suam a nobis. V\. Inluminet vultum suum super nos, et misereatur nobis. P. Et avertat. V\. Gloria, et honor. Reiteretur R\.

[Col. 0321B] Preces. Dicamus omnes: Misericors P. Domine, miserere. V\. Qui es unius potentiae, ejusdemque cum Genitore substantiae. P. Domine. V\. Qui princeps sacerdotum es, regum rector, populorum Dominus. P. Domine. V\. Qui captivis reddis patriam, infirmis opem, consolationem moerentibus. P. Domine. V\. Indulgentiam postulamus, concede: poenitentibus salutem tribue. P. Domine.

Hymnus. O Nazarene, lux. fol. 144.

Capitula. Salva nos, Domine, qui auctor es nostrae salutis: et congrega nos de nationibus, qui redemptis libertas, et redemptio factus es libertatis. Concede itaque nobis, ut qui nunc malorum permixtione gemimus, te protegente ac secernente, in tranquillitate, qua Sanctos suscipis, gaudeamus.

[Col. 0321C] Pater noster. A malo nos libera. fol. 10.



Ad Sextam.


Lectio libri Esaiae Prophetae (Cap. LXV).

R\. Deo gratias.

Haec dicit Dominus: Populus qui ad iracundiam provocat me ante faciem meam semper: qui immolant in hortis, et sacrificant super lateres: qui habitabant in sepulcris, et in delubris idolorum dormiunt: qui comedunt carnem suillam, et jus profanum in vasis eorum. Qui dicunt, Recede a me, non appropinques mihi, quia immundus es: isti fumus erunt in furore meo, ignis ardens tota die. Ecce scriptum est coram me: non tacebo, sed reddam et retribuam in sinu eorum iniquitates vestras, et iniquitates patrum vestrorum simul dicit Dominus, qui sacrificaverunt [Col. 0321D] super montes, et super colles exprobraverunt mihi, et remetiar opus eorum primum in sinu. Haec dicit Dominus: Quomodo si inveniatur granum in botro, et dicatur: Ne dissipes illud, quoniam benedictio est: sic faciam propter servos meos, ut non disperdam totum. Et educam de Jacob semen, et de Juda possidentem montes meos: hereditabunt eam electi mei, et servi mei habitabunt ibi. R\. Amen.

Antiphona 1. De necessitatibus nostris libera nos, Domine. Psalmus CVI.

Oratio. De necessitatibus nostris libera nos Domine: et animarum nostrarum inediam verbi tui adipe pasce; sedentesque in tenebris et umbra mortis, lucis tuae lustra serenitate. R\. Amen.

[Col. 0322A] Per misericordiam.

Antiphona 2. Misericors Dominus, et justus, et Deus noster miseretur. Psalmus CXIV.

Oratio. Misericors Domine et juste, libera animas nostras de morte; oculos nostros a lacrymis; pedes nostros a lapsu, atque utriusque rei in nos serva clementiam: et, si justitia tua corripimur, misericordia tua protegamur. R\. Amen.

Per misericordiam.

Antiphona 3. Laqueus contritus est, et nos liberati sumus. Psalmus CXXIII.

R\. Propitius esto peccatis nostris, P. Domine. V\. Non secundum peccata nostra facias nobis, neque secundum iniquitates nostras retribuas nobis. A. Domine. V\. Gloria, et honor. Reiteretur R\.

[Col. 0322B] Preces. Verbum Patris altissimi, Redemptor, P. Peccantibus miserere. V\. Ad te levamus 178 oculos, exaudi propitius. V\. Bonitatem tuam poscimus, indulge propitius. P. Redemptor, peccantibus miserere. V\. Curvatos diro crimine misericors erige. P. Redemptor, peccantibus V\. Dominator sanctissime placabilis aspice. P. Redemptor, peccantibus miserere. V\. Extende tuam dexteram, et nos omnes libera. P. Redemptor, peccantibus. V\. Fac nobiscum misericordiam, et de peccatis veniam. P. Redemptor. V\. Gloriose potentissime quod poscimus, tribue. P. Redemptor, peccantibus. V\. Hanc plebem protege placiturus, et pacem misericors. P. Redemptor, peccantibus. V\. Agnosce nostra facinora, et da indulgentiam. P. Redemptor, peccantibus.

[Col. 0322C] Hymnus. O Nazarene, lux. fol. 144.

Capitula. Esto in nobis, Domine Deus Israel: et malorum infestationem, ne deglutiamur, a nobis repelle; nocivamque iracundiam, ne obsorbeamur, comprime: sicque in nobis torrens tuae voluptatis redundet, ut vitiorum torrentem anima nostra se sine discrimine pertransisse exultet: neque inimicorum dentibus laniemur; sed ereptos nos de venantium laqueis gratulemur: et tu adjutor noster heredita nos in possessione aeterna; qui, cooperante Verbo tuo Sanctoque Spiritu fecisti coelum et terram.

Pater noster. A malo nos libera. fol. 10.



IN SECUNDO DOMINICO QUADRAGESIMAE.



Ad Vesperum.

[Col. 0322D] In nomine Domini nostri Jesu Christi lumen cum pace. R\. Deo gratias.

Dominus sit. R\. Et.

Lauda. Fecit lunam in tempore: P. Sol cognovit occasum suum. V\. Exiet homo ad opus suum: et ad operationem suam usque ad vesperum. P. Sol.

Dominus sit. R\. Et.

Antiphona. Deus deorum, et Dominus dominorum rex magnus et fortis, et terribilis est, qui personam non accipit, nec munera; facit judicium pupillo et viduae, amat peregrinos, P. Et dat illis victum, atque vestitum: vos autem amate peregrinos. V\. Deus stetit in synagoga deorum: in medio autem deos discernit. P. Et dat. V\. Gloria, etc.

[Col. 0323A] Dominus sit. R\. Et.

Lauda. Appropinquet oratio mea in conspectu tuo Domine. P. Intret postulatio mea coram te: secundum verbum tuum vivifica me. V\. Eructabunt labia mea hymnum, cum docueris me justificationes tuas. P. Intret. V\. Gloria, etc. P. Intret.


Hymnus.


   Auctor luminis, Filius Virginis,
Paterque Matris, Filiusque Patris,
Qui coeco sedenti stipem petenti
      Lumen dedisti.

   Sedensque caecus tenebris oppressus,
Quem voluerat sic nasceretur coecus,
In quem virtus sua omnibus credentibus
      [Col. 0323B] Comprobaretur.

   Gaudetque coecus, lumine recepto,
Quem visitabat Medicus excelsus,
A Patre dilectus, ut ablueretur
      Mundi delictum.

   Plebs Hebraeorum simulque dixerunt:
Parentes ejus veniant, per quos quaesierunt:
Qui coecus est natus, a cujus virtute est
      Inluminatus.

   Parentes autem Hebraeorum fatentur:
Ex utero matris coecus fuit natus:
Aetatem habet, ipsum interrogate;
      Dicat veritatem

   Confitetur coecus, qui fuerat sanatus:
[Col. 0323C] Ad me accessit Propheta magnus,
Cujus virtute, oculo, et corde sum
      Illuminatus.

   Fecit qui lutum de sancto sputo,
Tegmen oculorum linuit ac luto,
Jussit lavari Siloe, piscina me
      Clarificavit.

   Gloria Patri, Trino sempiterna
Gloria, Christo, Spirituique sancto:
Praedicet Trinum pia voce nomen
      Omne per aevum.
   Amen.

Supplicatio. Oremus Redemptorem

Capitula. Christe Deus, luminis perenne principium, qui septimum diei curriculum sanctificatione [Col. 0323D] potius, quam operatione voluisti esse confitentium, quaerimus ecce faciem tuam, sed impedimur conscientiae nostrae tenebra consueta: conamur adsurgere, sed relabimur in moerorem; non ergo abjicias te quaerentes, qui non quaerentibus apparere dignatus es. Ecce dierum nostrorum decimas sancto tuo nomini annuis recursibus persolventes, septimum nunc ex ipsis decimis peregimus diem; da ergo nobis adjutorium in hujus laboriosi itineris via quo inlibata tibi nostra dedicentur obsequia: ut labores nostros amoris tui desiderio releves, et socordiam sensus nostri fervida dilectionis tuae ubertate exuscites; ut in te vita nostra non 179 habeat casum sed fides inveniat praemium.

[Col. 0324A] Pater noster.

Humiliate vos benedictioni.

Dominus sit semper vobiscum. R\. Et cum.

Benedictio. Omnipotens Deus per observantiam horum dierum purificet corda vestra ab omni contagione peccaminum. R\. Amen. Sic nos in servitute sua timoris sui lege constringat, ut amoris praemio foveat. R\. Amen. Quo desiderio aeternitatis labores vestros copiose reficiens, regni sui nos efficiat coheredes. R\. Amen.

Per misericordiam.

Lauda. Utinam, Domine, dirigantur viae nostrae, P. Ad custodiendas justificationes tuas. V\. Tunc non confundar, dum respicio in omnia mandata tua. P. Ad custodiendas. V\. Gloria, et honor, etc. P. Ad [Col. 0324B] custodiendas.

Oratio. Dirigantur viae nostrae, Domine, ad custodiendas justificationes tuas: et qui legis tuae nitimur perscrutari secreta, tua quoque perducamur ad praemia. R\. Amen.

Lauda. In toto corde meo Deus exquisivi te: P. Ne repellas me a mandatis tuis. V\. In corde meo abscondi eloquia tua: ut non peccem tibi. P. Ne repellas. V\. Gloria, et honor, etc. P. Ne repellas.

Oratio. In via testimoniorum tuorum, Domine, quasi in omnibus divitiis delectamur; neque enim quicquam nobis deesse credimus, cum te propitium adesse cognoscimus. R\. Amen.

Per misericordiam.

[Col. 0324C] Psalmus L. Totus cum Gloria, et honor, etc.

Kyrie, eleison. Christe, eleison. Kyrie, eleison. Sub silentio; Postea Preces.

Preces. Domine misericordiarum, P. Obliviscere peccata nostra. R\. Qui pertingens a fine in finem fortiter, disponis omnia suaviter, P. Obliviscere. V\ Qui in finem temporis commemoratus nostri, ad redimendos nos descendisti, P. Obliviscere. V\. Qui ex Mariae Virginis utero per mysterium nobis es genitus, P. Obliviscere.

Oratio. Exaudi orationem nostram. fol. 138.

Hymnus. Aeterne rerum Conditor. fol. 3.

Oratio. Domine Deus Pater omnipotens inspirator precum, teque invocantium velox auditor; voci [Col. 0324D] nostrae, oramus, clementiae tuae aurem appone; et nostrorum vincula peccaminum potenti miseratione dissolve: ac sicut nos gallorum canoribus ad matutinam gratiam provocas consurgere, et prophetali vaticinio in lucem gentium unicae Redemptionis te praenuntias; ita nunc, initiantibus nobis, intuitu superno adsiste: sic quaesumus famulatus nostri vota suscipias, ut ad lucem lucis abundanti nos misericordia sublevando perducas. R\. Amen.

Per misericordiam.

Antiphona 1. Domine quid multiplicati sunt qui tribulant me? Tu autem Domine susceptor meus. Psalmus III.

Antiphona 2. Lava me ab injustitia mea: et a peccato meo munda me, Domine. Psalmus L.

[Col. 0325A] Antiphona 3. In te confidit anima mea: libera me, Domine. Psalmus LVI.

Oratio. Domine Jesu Christe, qui credentes in te redimendo suscipis, et exaltando glorificas, plebem tuam ab injustitia, et a peccatorum vinculo libera: veritatis et sapientiae tuae munere corda eorum locupleta, mentesque sanctifica, ut sicut in coelo cum Sanctis regnat gloria, sic et in omnibus maneat salus, et benedictio tua. R\. Amen.

Per misericordiam.

Antiphona 1. Judicate pupillo, et egeno: P. Justificate viduam, et humilem. Eripite pauperem, et egenum. V\. Deus stetit in synagoga deorum: in medio autem deos discernit. P. Justificate. V\. Gloria, et honor Patri, etc.

[Col. 0325B] Oratio. Christe Deus fac nos semper in egenum et pauperem promptiores existere, et legem tuam custodire: ut misericordiae operibus affluentes, aeternorum civium mereamur esse consortes. R\. Amen.

Per misericordiam tuam.

Antiphona 2. Quaerite Dominum, et confortamini: P. Quaerite faciem ejus semper. Mementote mirabilium ejus quae fecit. V\. Semen Abraham, servi ejus: filii Jacob, electi ejus. P. Quaerite. V\. Gloria, et honor, etc.

Oratio. Quaerentibus te, Domine, tribue fortitudinem; et quaerendi te jugiter infunde amorem: ut qui tuam desiderant cernere faciem, perniciosam mundi non appetant voluptatem: eosque saeculi blandimenta non detineant usquequaque captivos; [Col. 0325C] ut lux vultus tui clarificet jam beatos. R\. Amen.

Antiphona 3. Miserator, et misericors Dominus: et longanimis, et multum misericors. 180 Non in finem irascetur: P. Neque in aeternum indignabitur. V\. Non secundum peccata nostra fecit nobis: neque secundum iniquitates nostras retribuit nobis. P. Neque. V\. Gloria, et honor, etc.

Oratio. Miserator Domine, et misericors non irascaris nobis in finem; sed quantum distat Oriens ab Occasu, iniquitatem omnem a nobis elonga, et juxta altitudinem coeli a terra tuam in nobis misericordiam dilata. R\. Amen.

Per misericordiam.

R\. Haec dicit Dominus: Afflixi populum meum [Col. 0325D] nimis: a viis suis non sunt reversi: multiplicatae sunt mihi viduae ejus super arena maris. P. Propter hoc si egerint poenitentiam a malo suo, habitabunt in terram absque pavore in sempiternum. V\. Omnes vias meas intelligere noluerunt, ut pervenire facerent ad me clamorem egeni, et audire vocem pauperis. P. Propter. V\. Gloria, et honor, etc.

Oratio. Protector noster Domine, converte nos a viis nostris pravis, et habitare nos fac absque pavore in terra hereditatis nostrae: ac sic nos liberatos fidei moderamine contine, ut nec prosperitate saeculi extollamur, nec invidi hostis adversitate turbemur, vel facinorum nubilo obumbremur; sed sperantes in te, quaesumus, ut nos in tua justitia liberes, nec condigna pro admissis juste repenses: inlumina [Col. 0326A] itaque faciem tuam super hereditatem tuam, et salva nos propter misericordiam tuam. R\. Amen.

Per misericordiam.

Antiphona. In tribulatione nostra memores simus tui, Deus: in tribulatione modica, eruditio tua facta est nobis.

Canticum. De nocte vigilat. fol. 64. Reiteretur Antiphona. In tribulatione.

Oratio. De nocte vigilantem ad te spiritum nostrum luce Deus decora praeceptorum tuorum: et in tempestate requirentium te vigila; ut lux adesto meridiana: nullae nos tenebrae te sequentes impediant; ne injustitiae amor nostra a te vestigia retrahat: sed valeamus justitia dicere, te auctorem justitiae proficienti postulemus aviditate: ac dum te perpetim [Col. 0326B] amplectere concupiscimus, tuae quoque sapientiae amplexibus haereamus. R\. Amen.

Ad Benedictus. Antiphona. A vigilia matutina usque ad noctem: a custodia matutina speret Israel in Domino. V\. Quia apud Dominum est misericordia: et copiosa apud eum redemptio.

Canticum. Benedictus es Domine. fol. 6.

Lauda. Laudate Dominum de coelis: P. Laudate eum in excelsis. Psalmus CXLVIII.


Lectio libri Genesis (Cap. XXXIX).

R\. Deo gratias.

In illis diebus: Joseph ductus est in Aegyptum, emitque eum Putiphar eunuchus Pharaonis, princeps exercitus sui, vir Aegyptius, de manu Ismaelitarum, a quibus perductus erat. Fuitque Dominus cum eo, [Col. 0326C] et erat vir in cunctis prospere agens: habitavitque in domo Domini sui, qui optime noverat Dominum esse cum eo, et omnia quae gereret, ab eo dirigi in manu illius. Invenitque Joseph gratiam coram Domino suo, et ministrabat ei, a quo praepositus omnibus, gubernabat creditam sibi domum, et universa quae ei tradita fuerant: benedixitque Dominus domui Aegyptii propter Joseph, et multiplicavit tam in aedibus quam in agris cunctam ejus substantiam: nec quicquam aliud noverat, nisi panem quo vescebatur. Erat autem Joseph pulcher facie, et decorus aspectu. Post multos itaque dies injecit domina sua oculos suos in Joseph, et ait: Dormi mecum. Qui nequaquam acquiescens operi nefario, dixit ad eam: [Col. 0326D] Ecce dominus meus, omnibus mihi traditis, ignorat quid habeat in domo sua: nec quicquam est quod non in mea sit potestate, vel non tradiderit mihi, praeter te, quae uxor ejus es: quomodo ergo possum hoc malum facere, et peccare in Dominum meum? Hujuscemodi verbis per singulos dies loquebantur, et mulier molesta erat adolescenti, et ille recusabat stuprum. Accidit autem quadam die, ut intraret Joseph domum, et operis quippiam absque arbitris faceret: et illa apprehensa lacinia vestimenti ejus, diceret: Dormi mecum. Qui relicto in manu ejus pallio, fugit, et egressus est foras. Cumque vidisset mulier vestem in manibus suis, et se esse contemptam, vocavit ad se homines domus suae, et ait ad eos: En introduxit virum Hebraeum, ut illuderet [Col. 0327A] nobis: ingressus est ad me, ut coiret mecum: dumque ego succlamassem, et audisset vocem meam, reliquit pallium quod tenebam, et fugit foras. In argumentum ergo fidei retentum pallium ostendit marito revertenti domum, et ait: Ingressus est ad me servus Hebraeus quem adduxisti ut illuderet mihi: 181 cumque audisset me clamare, reliquit pallium quod tenebam, et fugit foras. His auditis dominus, et nimium credulus verbis conjugis, iratus est valde: tradiditque Joseph in carcerem, ubi vincti regis custodiebantur, et erat ibi clausus. Fuit autem Dominus cum Joseph, et misertus est illius, et dedit ei gratiam in conspectu principis carceris. Qui tradidit in manu illius universos vinctos qui in custodia tenebantur: et quicquid fiebat, sub ipso erat. Nec noverat [Col. 0327B] aliquid, cunctis ei creditis: Dominus enim erat cum illo, et omnia opera ejus dirigebat. (Cap. XL.) His itaque gestis, accidit ut peccarent duo eunuchi, pincerna regis Aegypti, et pistor, domino suo. Iratusque contra eos Pharao (nam alter pincernis praeerat, alter pistoribus) misit eos in carcerem principis militum, in quo erat vinctus et Joseph. At custos carceris tradidit eos Joseph, qui et ministrabat eis. Aliquantulum temporis fluxerat, et illi in custodia tenebantur. Videruntque ambo somnium nocte una juxta interpretationem congruam sibi: ad quos cum introisset Joseph mane, et vidisset eos tristes, sciscitatus est eos dicens: Cur tristior est hodie solito facies vestra? Qui responderunt: Somnium [Col. 0327C] vidimus, et non est qui interpretetur nobis. Dixitque ad eos Joseph: Nunquid non Dei est interpretatio? referte mihi quid videritis. Narravit prior, praepositus pincernarum, somnium: Videbam coram me vitem, in qua erant tres propagines, crescere paulatim in gemmas, et post flores uvas maturescere: calicemque Pharaonis in manu mea: tuli ergo uvas, et expressi in calicem quem tenebam, et tradidi poculum Pharaoni. Respondit Joseph: Haec est interpretatio somnii: Tres propagines, tres adhuc dies sunt: post quos recordabitur Pharao ministerii tui, et restituet te in gradum pristinum: dabisque ei calicem juxta officium tuum, sicut ante facere consueveras. Tantum memento mei, cum bene tibi fuerit, et facies mecum misericordiam: ut suggeras Pharaoni, [Col. 0327D] et educat me de isto carcere: quia furtim sublatus sum de terra Hebraeorum, et hic innocens in lacum missus sum. Videns pistorum magister quod prudenter somnium dissolvisset, ait: Et ego vidi somnium, quod haberem tria canistra farinae super caput meum: et in uno canistro quod excelsius, portare me putabam omnes cibos qui fiunt arte pistoria, avesque comedere ex eo. Respondit Joseph: Haec est interpretatio somnii: Tria canistra, tres adhuc dies sunt: post quos auferet Pharao caput tuum, ac suspendet te in cruce, et lacerabunt volucres carnes tuas. Et exinde tertius natalitius Pharaonis erat: qui faciens grande convivium pueris suis, recordatus est inter epulas magistri pincernarum, et pistorum principis. Restituitque alterum in [Col. 0328A] locum suum ut porrigeret regi poculum: alterum suspendit in patibulum, ut conjectoris veritas probaretur. R\. Amen.

Hymnus. Auctor luminis. fol. 178.

Supplicatio. Oremus.

Capitula. Expectatio salutis nostrae Domine, verba, supplicum precibus ad te directa sacris auribus percipe: et occultum cordis clamorem occultorum scrutator intellige: ut ea, quae non timemus admittere, et erubescimus pandere, tu rex noster miseratus dimittas, et placatus indulgeas: ut oratio confitentium mane ad te perveniat, et tuae clementia pietatis a te donata succurrat.

Pater noster.

Lauda 1. Laus ejus in Ecclesia sanctorum. P. [Col. 0328B] Laetetur Israel in eo qui fecit ipsum. V\. Cantate Domino canticum novum: laus ejus in Ecclesia sanctorum. P. Laetetur. V\. Gloria, et honor etc.

Oratio. Laus tua, Domine, in Ecclesiis sanctorum personet: et fidelium pectora in te semper exultent: merito sanctorum laetentur in gaudio fideles populi: quique vero laudem in tuo honore depromimus, cum sanctis tuis omnibus promissa gaudia impetremus. R\. Amen.

Per misericordiam.

Lauda 2. Laudent nomen Domini in choro: in tympano. P. In Psalterio psallant ei. V\. Quia beneplacitum est Domino in populo suo. et exultabit mansuetos in salutem. V\. Gloria, et honor, etc.

Oratio. Deus, qui ineffabilibus Angelorum studiis [Col. 0328C] celebrandus humanis etiam cultibus delectaris: non quod nostri in aliquo indigeas: sed ut locum in nobis exercendae bonitatis invenias: qui usum tuae laudis fructum vis esse laudationis; exaudi preces nostras; et praesta, ut sit tuba tua fidei nostrae clara confessio; sint cymbala tua, labia nostra, et consona interioris atque exterioris officia: sint citharae tuae animae nostrae: ac misericordiae tuae laudem largata modulatione 182 permulceant. R\. Amen.

Per misericordiam.


In secundis Vesperis.

Lauda. Usque ad vesperum quam magnificata sunt opera tua, Domine.

Dominus sit. R\. Et cum.

[Col. 0328D] Antiphona. Domine Deus patris nostri Abraham, et Deus Isaac, qui dixisti, P. Ut benefaceres nobis: erue nos de manu iniquitatis nostrae. V\. Converte nos Deus salutaris noster: et averte iram tuam a nobis. P. Ut benefaceres. V\. Gloria, et honor, etc.

Dominus sit. R\. Et cum.

Lauda. Portio mea Domine, dixi custodire legem tuam. P. Deprecatus sum faciem tuam de toto corde meo. V\. Cogitavi vias meas: et converti pedes meos in testimonia tua. P. Et deprecatus. V\. Gloria, etc.


Hymnus.


   Deus, qui certis legibus
Noctem discernis, ac diem;
Ut fessa cures corpora,
[Col. 0329A] Somnus relaxet etium.

   Te noctis inter horridae
Tempus precamur, ut sopor
Mentem dum fessam detinet.
Fidei lux inluminet.

   Hostis ne fallax incitet
Lascivis curam gaudiis
Secretam noctis advocans
Blandus in aestus corporis.

   Subropat nullus sensui
Horror timoris anxii,
Inludat nulla mentem
Fallax imago visus.

   Sed cum profunda vexerit
Somnus, curarum nescius,
[Col. 0329B] Fides nequaquam dormiat,
Vigilque sensus somniet.

   Deo Patri sit gloria,
Ejusque soli Filio,
Sancto simul Paraclito,
In sempiterna saecula.
      Amen

Supplicatio. Oremus.

Capitula. Jesu praeceptor occurre nobis ambulantibus viam, cupientibus pervenire ad patriam; ut praecedente luce tua, ambulemus in viam rectam, nec oberremus in tenebram istius noctis horrendam, te in nobis lucente, qui es via, veritas et vita; da igitur nobis ut sicut caecus ille confessione verae credulitatis obtinuit donum indultae salutis: ita nos [Col. 0329C] adipiscamur in istis verbis effectum piae petitionis cum ea quae nos docuisti, proclamaverimus e terris:

Pater noster.

Humiliate vos benedictioni.

Dominus sit semper. R\. Et cum.

Benedictio. Omnipotens Jesus Christus, qui virtute potentiae suae caecis oculis praestitit medicinam, ipse oculos vestros ab omni vanitate avertat. R\. Amen. Et qui illi praestitit se in veritate cognoscere, ipse corda vestra in sui nimis dilectione confirmet. R\. Amen. Quique se per hoc miraculum ostendit admirabilem populis, ita nos dono impleat sanctae virtutis, qualiter ad aeternam vitam sine macula pervenire possitis. R\. Amen.

[Col. 0329D] Per misericordiam.

Lauda. Ab omni via mala prohibe pedes meos, Domine: P. Ut custodiam verbum tuum, Deus meus. V\. Quomodo dilexi legem tuam Domine? tota die meditatio mea est. P. Ut. V\ Gloria, et honor Patri, etc.

Oratio. Ab omni via mala prohibe pedes meos, Domine: verbumque tuum tota servemus attentione; atque a malo recedere, et tibi nos perpetim facias complacere. R\. Amen.

Per misericordiam.

Lauda 2. Ne auferas de ore meo verbum veritatis, Domine: P. Quia in judiciis tuis speravi. V\. Et veniat super nos misericordia tua Domine: [Col. 0330A] salutare tuum, et eloquium tuum. P. Quia. V\. Gloria, et honor, etc.

Oratio. Tua super nos misericordia, Domine, dum rogamus, adveniat: tuumque salutare cor nostrum eloquatur, et eruditio mentes nostras enutriat: ut qui in tuis speramus sermonibus, tuis per omnia consolemur virtutibus: ac dum spes nostra in te dirigitur, spei ipsius a te nobis petitio concedatur. R\. Amen.

Per misericordiam.

Lauda 3. Veniat super nos, Domine, misericordia tua: P. Salutare tuum, et eloquium tuum. V\. Et respondebo exprobrantibus mihi verbum: quia speravi in sermonibus tuis. V\. Gloria, et honor, etc.

Oratio. Veniat super nos, Domine, salutare tuum: [Col. 0330B] ut ex ore nostro veritatis numquam decidat verbum; nec confundamur eloquii testimonio tui; sed libere fateamur tuae legis insignia. R\. Amen.

Per misericordiam.

Lauda 4. Averte oculos meos, ne videant 183 vanitatem: P. Et in via tua vivifica me, Domine. V\. Legem pone mihi Domine viam justificationum tuarum: et exquiram eam semper. P. Et in via. V\. Gloria, et honor, etc.

Oratio. Averte oculos nostros, Domine, ne videant vanitatem; et in via tua vivifica nos: fac nos odire saeculum, et diligere Christum. R\. Amen.

Per misericordiam.

Psalmus L totus cum Gloria Patri, etc.

Kyrie, eleison. Christe, eleison. Kyrie, eleison. [Col. 0330C] Pater noster.

Preces. Averte, Domine. P. Iram tuam a nobis. V\. Adsit nobis potentia tua, Domine. P. Iram. V\. Benedic, Domine hereditatem tuam. P. Iram. V\. Concede pacem Ecclesiae tuae, Domine. P. Averte.

Oratio. Averte, Domine, faciem tuam a peccatis nostris; et omnem iram ac furorem tuum a nobis remove: Ecclesiae tuae pacem concede; et omnes iniquitates nostras clemens dele: remove ab oculis tuis nostrarum facinus voluptatum, nostraeque confessioni tuum clementer appone auditum; et veniae da remedium. R\. Amen.

Per misericordiam tuam.



FERIA SECUNDA.



Ad Matutinum.
[Col. 0330D]

Tu autem Domine. Psalmus 3. Oratio. Quamvis, Domine. fol. 141.

Antiphona 1. Lignum vitae planta, Domine, in cordibus nostris; ut det fructum in tempore suo. Psalmus I.

Oratio. Concede nobis, Domine, ob amorem beatitudinis consilia declinare iniquitatis; cathedram itaque pestilentiae procul a nobis sepone: ut pestiferae doctrinae tabes non adhaereat conniventiae nostrae; sed voluntatem nostram a malitiae assensione tu remove; et meditatione legis tuae jugi nos tibi amore conjunge. R\. Amen.

Per misericordiam.

[Col. 0331A] Antiphona 2. Servite Domino in timore. Psalmus 2.

Oratio. Servientes tibi Domine in timore ob metum judicii, exultantes cum tremore ob fiduciam spei, doce nos apprehendere disciplinam, qua judicantes terram corporis nostri veteris hominis figulum confringamus, et exterioris terrae purgamenta calcemus; ac secundum coelestis imaginem hominis reformati, in hereditatem tuam servitute humili, et in possessionem tuam cultu perpetim transferamur. R\. Amen.

Per misericordiam.

Antiphona 3. Tibi derelictus est pauper: pupillo tu eris adjutor. Psalmus IX.

Oratio. Deus, cui humanae fragilitatis cura relicta [Col. 0331B] est; tu pauperum in tribulatione praestas: tu egenis adesto suffragium pius; ut brachia malignantium, qui nos evertere nituntur, fortitudine tua prosternantur: ne dum voluntatis suae proterviam implent, magnificare se de hereditate tua jactanter aggrediantur: sic clemens clientes erudi et protege, qualiter praesentis vitae solatium foveas, et post ad aeterna praemia introducas. R\. Amen.

Per misericordiam.

R\. Audite me rectores filiorum Israel, dicit Dominus: nolite timere, neque conturbemini, quia ego multiplicabo vos; et non eritis pauci numero: P. Sed absque pavore habitabitis in terram vestram. V\. Convertimini, et agite poenitentiam ab omnibus iniquitatibus vestris; et non erit vobis rapina iniquitatis. [Col. 0331C] P. Sed absque. V\. Gloria, et honor, etc.


In Laudibus.

Antiphona. Miserere. Psalmus L. Oratio. Miserere, Domine, miseris. Quaere fol. 141.

Ad Canticum. Antiphona. Ego occidam, et vivere faciam: percutiam, et ego sanabo.

Canticum. Attende coelum. Quaere fol. 4.

Oratio. Montes, cantate nobis, et terra. Quaere fol. 139.

Ad Benedictus. Antiphona. Deus Deus meus ad te de luce vigilo. V\. Sitivit in te anima mea, quam multipliciter et caro mea in terra deserta, invia, et inaquosa.

Canticum. Benedictus es Domine. Quaere fol. 6.

Lauda. In potentatibus ejus laudate Dominum: [Col. 0331D] secundum multitudinem magnitudinis ejus laudate eum. Psalmus CXLIX.


Lectio libri Genesis (Cap. XLI).

R\. Deo gratias.

In diebus illis: Triginta annorum erat Joseph quando stetit in conspectu regis Pharaonis, et circumivit omnes regiones Aegypti. Venitque fertilitas septem annorum: et in manipulos redactae segetes congregatae sunt in horrea Aegypti. Omnis etiam frugum abundantia in singulis urbibus condita est: 184 tantaque fuit abundantia tritici, ut arenae maris coaequaretur, et copia mensuram excederet. Natique sunt Joseph filii duo antequam veniret fames: quos peperit ei Aseneth filia Putipharis sacerdotis Heliopoleos. Vocavitque nomen primogeniti. [Col. 0332A] Manasses, dicens: Oblivisci me fecit Deus omnium laborum meorum, et domus patris mei. Nomen quoque secundi appellavit Ephraim, dicens: Crescere me fecit Deus in terra paupertatis meae. Igitur transactis septem annis ubertatis, qui fuerunt in Aegypto: coeperunt venire septem anni inopiae, quos praedixerat Joseph: et in universo orbe fames praevaluit, in cuncta etiam terra Aegypti fames erat: qua esuriente, clamavit populus ad Pharaonem, alimenta petens. Quibus ille respondit: Ite ad Joseph: et quicquid ipse vobis dixerit, facite. Crescebat autem quotidie fames in omni terra: aperuitque Joseph universa horrea, et vendebat Aegyptiis: nam et illos oppresserat fames. Omnesque provinciae veniebant in Aegyptum, ut emerent escas, et malum inopiae [Col. 0332B] temperarent. (Cap. XLII.) Audiens autem Jacob quod alimenta venderentur in Aegypto, dixit filiis suis: Quare neglexistis? audivi quod triticum venundetur in Aegypto: descendite, et emite nobis necessaria, ut possimus vivere, et non consumamur inopia. Descendentes igitur fratres Joseph decem, ut emerent frumenta in Aegypto, Benjamin domi retento a Jacob, qui dixerat fratribus ejus: Ne forte in itinere quicquam patiatur mali: ingressi sunt terram Aegypti cum aliis qui pergebant ad emendum. Erat autem fames in terra Chanaan. Et Joseph erat princeps in terra Aegypti, atque ad ejus nutum frumenta populis vendebantur. Cumque adorassent eum fratres sui, et agnovisset eos, quasi ad alienos durius loquebatur, interrogans eos: Unde venistis? [Col. 0332C] Qui responderunt: De terra Chanaan, ut emamus victui necessaria. Et tamen fratres ipse cognoscens, non est cognitus ab eis. Recordatusque somniorum, quae aliquando viderat, ait ad eos: Exploratores estis: ut videatis infirmiora terrae, venistis. Qui dixerunt: Non est ita, domine, sed servi tui venerunt ut emerent cibos. Omnes filii unius viri sumus: pacifici venimus, nec quicquam famuli tui machinantur mali. Quibus ille respondit: Aliter est: immunita terrae hujus considerare venistis. Et illi: Duodecim, inquiunt, fratres servi tui sumus, filii viri unius in terra Chanaan: minimus cum patre versatur, alius non est super. Hoc est, ait, quod locutus sum: Exploratores estis. Jam nunc experimentum vestri capiam: per salutem Pharaonis non [Col. 0332D] egrediemini hinc, donec veniat frater vester minimus. Mittite ex vobis unum, et adducat eum: vos autem eritis in vinculis, donec probentur quae dixistis utrum vera an falsa sint: alioquin per salutem Pharaonis exploratores estis. Tradidit ergo illos custodiae tribus diebus. Die autem tertio eductis de carcere, ait: Facite quae dixi, et vivetis. Deum enim timeo. Si pacifici estis, frater vester unus ligetur in carcere: vos autem abite, et ferte frumenta quae emistis in domos vestras, et fratrem vestrum minimum ad me adducite, ut possim vestros probare sermones, et non moriamini. Fecerunt ut dixerat, et locuti sunt ad invicem: Merito haec patimur, quia peccavimus in fratrem nostrum, videntes angustias [Col. 0333A] animae illius, dum deprecaretur nos, et non audivimus: idcirco venit super nos ista tribulatio. E quibus unus Ruben, ait: Nunquid non dixi vobis: Nolite peccare in puerum: et non audistis me? en sanguis ejus exquiritur. Nesciebant enim quod intelligeret Joseph: eo quod per interpretem loqueretur ad eos. Avertitque se parumper, et flevit: et reversus locutus est ad eos. Tollensque Simeon, et ligans illis praesentibus, jussit ministris ut implerent eorum saccos tritico, et reponerent pecunias singulorum in sacculis suis, datis supra cibariis in viam: qui fecerunt ita. At illi portantes frumenta in asinis, profecti sunt. Apertoque unus sacco, ut daret jumento pabulum in diversorio, contemplatus pecuniam in ore sacculi, dixit fratribus suis: Reddita est mihi [Col. 0333B] pecunia, en habetur in sacco. Et obstupefacti turbatique, mutuo dixerunt: Quidnam est hoc quod fecit nobis Deus? Veneruntque ad Jacob patrem suum in terram Chanaan, et narraverunt ei omnia quae accidissent sibi, dicentes: Locutus est nobis Dominus terrae dure, et putavit nos exploratores esse provinciae. Cui respondimus: Pacifici sumus, nec ullas molimur insidias. Duodecim fratres uno patre geniti sumus: unus non est super, minimus cum patre nostro est in terra Chanaan. Qui ait nobis: Sic probabo quod pacifici sitis: Fratrem vestrum unum dimittite apud me, et cibaria domibus vestris necessaria sumite, et abite, fratremque vestrum minimum adducite ad me, 185 ut sciam quod non sitis exploratores: et istum, qui tenetur in vinculis, recipere [Col. 0333C] possitis: ac deinceps quae vultis, emendi habeatis licentiam. His dictis, cum frumenta effunderent, singuli repererunt in ore saccorum ligatas pecunias: exterritisque simul omnibus, dixit pater Jacob: Absque liberis me esse fecistis, Joseph non est super, Simeon tenetur in vinculis, Benjamin auferetis: in me haec omnia mala reciderunt. Cui respondit Ruben: Duos filios meos interfice, si non reduxero illum tibi: trade illum in manu mea, et ego eum tibi restituam. At ille: Non descendet, inquit, filius meus vobiscum: frater ejus mortuus est, et ipse solus remansit: si quid ei adversitatis acciderit in terra ad quam pergitis, deducetis canos meos cum dolore ad inferos. (Cap. XLIII.) Interim fames omnem terram vehementer premebat. Consumptisque [Col. 0333D] cibis quos ex Aegypto detulerant, dixit Jacob filiis suis: Revertimini, et emite nobis pauxillum escarum. Respondit Judas: Denuntiavit nobis vir ille sub attestatione jurisjurandi, dicens: Non videbitis faciem meam, nisi fratrem vestrum minimum adduxeritis vobiscum. Si ergo vis eum mittere nobiscum, pergemus pariter, et ememus tibi necessaria: Sin autem non vis, non ibimus: vir enim, ut saepe diximus, denuntiavit nobis, dicens: Non videbitis faciem meam absque fratre vestro minimo. Dixit eis Israel: In meam hoc fecistis miseriam, ut indicaretis ei, et alium habere vos fratrem. At illi responderunt: Interrogavit nos homo per ordinem nostram progeniem: si pater viveret: si haberemus fratrem: [Col. 0334A] et nos respondimus ei consequenter juxta illud quod fuerat sciscitatus: numquid scire poteramus quod dicturus esset: Adducite fratrem vestrum vobiscum? Judas quoque dixit patri suo: Mitte puerum mecum, ut proficiscamur, et possimus vivere: ne moriamur nos, et parvuli nostri. Ego suscipio puerum: de manu mea require illum: nisi reduxero, et reddidero eum tibi, ero peccati reus in te omni tempore. Si non intercessisset dilatio, jam vice altera venissemus. Igitur Israel pater eorum dixit eis: Si sic necesse est, facite quod vultis: sumite de optimis terrae fructibus in vasis vestris, et deferte viro munera, modicum resinae, et mellis, et storacis, stactes, et terebinthi, et amygdalarum. Pecuniamque duplicem ferte vobiscum: et illam, quam [Col. 0334B] invenistis in sacculis, reportate, ne forte errore factum sit: sed fratrem vestrum tollite, et ite ad virum. Deus autem omnipotens faciat eum vobis placabilem. R\. Amen.

Hymnus. Fulgentis auctor. fol. 96.

Capitula. In Matutinis meditamur te Domine; quia te inluminante, susceptor es nostrum: quod pro nobis natus es, confitemur; et in velamento alarum tuarum cruce tua protecti laudamus: dona igitur nobis, ut qui munera tua in sacro mysterio praedicamus. te in summo munere perfruamur.

Pater noster.

Lauda. Confirma super nos, Deus, misericordiam tuam. V\. Laudate Dominum omnes gentes: et conlaudate eum omnes populi. Gloria, et honor Patri, et [Col. 0334C] Filio, etc.

Oratio. Confirma super nos misericordiam tuam Domine: ut cum omnibus gentibus te praesenti laudemus in saeculo; tuaque veritate salvati, tecum semper maneamus in regnum aeternum. R\. Amen.

Per misericordiam.



Ad Tertiam.


Proverbiorum Salomonis (Cap XXIII).

R\. Deo gratias.

Fili, audi, et esto sapiens: et dirige in via animum tuum. Noli esse in conviviis potatorum, nec in comessationibus eorum, qui carnes ad vescendum conferunt: quia vacantes potibus, et dantes symbola consumentur, et vestietur pannis dormitatio. Audi patrem tuum, qui genuit te: et ne contemnas cum [Col. 0334D] senuerit mater tua. Veritatem eme, et noli vendere sapientiam, et doctrinam, et intelligentiam. Exultat gaudio pater justi: qui sapientem genuit, laetabitur in eo. Gaudeat pater, et mater tua, et exultet, qui genuit te. R\. Amen.


Lectio libri Genesis (Cap. XLIII).

R\. Deo gratias.

In diebus illis: Descenderunt filii Israel in Aegyptum, et steterunt coram Joseph. Quos cum ille vidisset, et Benjamin simul, praecepit dispensatori domus suae, dicens: Introduc viros domum, et occide victimas, et instrue convivium: quoniam hodie mecum sunt comesturi meridie. Fecit ille sicut fuerat imperatum, et introduxit viros in domum. Ibique exter [Col. 0335A] riti, dixerunt mutuo: Propter pecuniam, quam retulimus prius in saccis nostris, introducti sumus: ut devolvat in nos calumniam, et violenter subjiciat servituti, 186 et nos, et asinos nostros. Quamobrem in ipsis foribus accedentes ad dispensatorem locuti sunt: Oramus, Domine, ut audias nos. Jam ante descendimus ut emeremus escas: quibus emptis, cum venissemus ad diversorium, aperuimus saccos nostros, et invenimus pecuniam in ore saccorum: quam nunc eodem pondere reportavimus. Sed et aliud attulimus argentum, ut emamus quae nobis necessaria sunt: non est in nostra conscientia quis posuerit eam in marsupiis nostris. At ille respondit: Pax vobiscum, nolite timere: Deus vester, et Deus patris vestri, dedit vobis thesauros in saccis vestris: nam pecuniam, [Col. 0335B] quam dedistis mihi, probatam ego habeo. Eduxitque ad eos Simeon, et introductis domum, attulit aquam, et laverunt pedes suos, deditque pabulum asinis eorum. Illi vero parabant munera, donec ingrederetur Joseph meridie: audierant enim quod ibi comesturi essent panem. Igitur ingressus est Joseph domum suam, obtuleruntque ei munera, tenentes in manibus suis: et adoraverunt proni in terram. At ille, clementer resalutatis eis, interrogavit eos, dicens: Sanusne est pater vester senex, de quo dixeratis mihi? Adhuc vivit? Qui responderunt: Sospes est servus tuus pater noster, adhuc vivit. Et incurvati, adoraverunt eum. Attollens autem Joseph oculos, vidit Benjamin fratrem suum uterinum, et ait: Iste est frater vester parvulus, de quo dixeratis [Col. 0335C] mihi? Et rursum: Deus, inquit, misereatur tui, fili mi. Festinavitque in domum, quia commota fuerant viscera ejus super fratre suo, et erumpebant lachrymae: et introiens cubiculum, flevit. Rursumque lota facie egressus, continuit se, et ait: Ponite panes. Quibus appositis, seorsum Joseph, et seorsum fratribus, Aegyptiis quoque qui vescebantur simul, seorsum (illicitum est enim Aegyptiis comedere cum Hebraeis, et profanum putant hujuscemodi convivium) sederunt coram eo, primogenitus juxta primogenita sua, et minimus juxta aetatem suam. Et mirabantur nimis, sumptis partibus quas ab eo acceperant: majorque pars venit Benjamin, ita ut quinque partibus excederet. Biberuntque et inebriati sunt cum eo. [Col. 0335D] (Cap. XLIV.) Praecepit autem Joseph dispensatori domus suae, dicens: Imple saccos eorum frumento, quantum possunt capere: et pone pecuniam singulorum in summitate sacci. Scyphum autem meum argenteum, et pretium quod dedit tritici, pone in ore sacci junioris. Fa tumque est ita. Et orto mane, dimissi sunt cum asinis suis. Jamque urbem exierant, et processerant paululum: tunc Joseph, accersito dispensatore domus, ait: Surge, inquit, et persequere viros: et apprehensis dicito: Quare reddidistis malum pro bono? Scyphus, quem furati estis, ipse est in quo bibit dominus meus, et in quo augurari solet: pessimam rem fecistis. Fecit ille ut jusserat. Et apprehensis per ordinem locutus est. Qui responderunt: Quare sic loquitur dominus noster, ut servi sui tantum [Col. 0336A] flagitii commiserint? Pecuniam, quam invenimus in summitate saccorum, reportavimus ad te de terra Chanaan: et quomodo consequens est ut furati simus de domo domini tui aurum vel argentum? Apud quemcumque fuerit inventum servorum tuorum quod quaeris, moriatur, et nos erimus servi domini nostri. Qui dixit eis: Fiat juxta vestram sententiam: apud quemcumque fuerit inventum, ipse sit servus meus, vos autem eritis innoxii. Itaque festinato deponentes in terram saccos, aperuerunt singuli. Quos scrutatus, incipiens a majore usque ad minimum, invenit scyphum in sacco Benjamin. At illi, scissis vestibus, oneratisque rursum asinis, reversi sunt in oppidum. Primusque Judas cum fratribus ingressus est ad Joseph (necdum enim de loco abierat) omnesque ante [Col. 0336B] eum pariter in terram corruerunt. Quibus ille ait: Cur sic agere voluistis? an ignoratis quod non sit similis mei in augurandi scientia? Cui Judas: Quid respondebimus, inquit, domino meo? vel quid loquemur, aut juste poterimus obtendere? Deus invenit iniquitatem servorum tuorum: en omnes servi sumus domini mei, et nos, et apud quem inventus est scyphus. Respondit Joseph: Absit a me ut sic agam: qui furatus est scyphum, ipse sit servus meus: vos autem abite liberi ad patrem vestrum. Accedens autem propius Judas, confidenter ait: Oro Domine, audi me: ut loquatur servus tuus verbum in auribus tuis, et ne irascaris famulo tuo: tu es enim post Pharaonem dominus meus. Interrogasti prius servos tuos: Habetis patrem, aut fratrem? et nos respondimus [Col. 0336C] tibi domino meo: Est nobis pater senex, et puer parvulus, qui in senectute illius datus est; cujus uterinus frater est mortuus: et ipsum solum habet mater sua, pater vero tenere diligit eum. Dixistique servis tuis: Adducite eum ad me, et ponam oculos meos 187 super illum. Suggessimus tibi domino meo: Non potest puer relinquere patrem suum: si enim illum dimiserit, morietur. Et dixisti servis tuis: Nisi venerit frater vester minimus vobiscum, non videbitis amplius faciem meam. Cum ergo ascendissemus ad famulum tuum patrem nostrum, narravimus ei omnia quae locutus est dominus meus. Et dixit pater noster: Revertimini, et emite nobis parum tritici. Cui diximus: Non possumus ire: si frater noster [Col. 0336D] minimus descenderit nobiscum, proficiscemur simul: alioquin illo absente, non audemus videre faciem viri. At ille respondit: Vos scitis quod duos genuerit mihi uxor mea. Egressus est unus, et dixistis: Bestia devoravit eum: et hucusque non comparet. Si tuleritis et istum, et aliquid ei in via contigerit, deducetis canos meos cum moerore ad inferos. Igitur si intravero ad servum tuum patrem nostrum, et puer defuerit (cum anima illius ex hujus anima dependeat) videritque eum non esse nobiscum, morietur, et deducent famuli tui canos ejus cum dolore ad inferos. Ego proprie servus tuus sum, qui in meam hunc recepi fidem, et spopondi dicens: Nisi reduxero eum, peccati reus ero in patrem omni tempore. Manebo itaque servus tuus pro puero in ministerio domini [Col. 0337A] mei, et puer ascendat cum fratribus suis. Non enim possum redire ad patrem, absente puero: ne calamitatis, quae oppressura est patrem meum, testis assistam. (Cap. XLV.) Non se poterat ultra cohibere Joseph multis coram astantibus: unde praecepit ut egrederentur cuncti foras, et nullus interesset alienus agnitioni mutuae. Elevavitque vocem cum fletu: quam audierunt Aegyptii, omnisque domus Pharaonis. Et dixit fratribus suis: Ego sum Joseph: adhuc pater meus vivit? Non poterant respondere fratres nimio terrore perterriti. Ad quos ille clementer: Accedite, inquit, ad me. Et cum accessissent prope, Ego sum, ait, Joseph, frater vester, quem vendidistis in Aegyptum. Nolite pavere, neque vobis durum esse videatur quod vendidistis me in his regionibus: pro [Col. 0337B] salute enim vestra misit me Deus ante vos in Aegyptum. Biennium est enim quod coepit fames in terra esse: et adhuc quinque anni restant, quibus nec arari poterit, nec meti. Praemisitque me Deus ut reservemini super terram, et escas ad vivendum habere possitis. Non vestro consilio, sed Dei voluntate huc missus sum: qui fecit me quasi patrem Pharaonis, et dominum universae domus ejus, ac principem in omni terra Aegypti. Festinate, et ascendite ad patrem meum, et dicetis ei, Haec mandat filius tuus Joseph: Deus fecit me dominum universae terrae Aegypti: descende ad me, ne moreris, et habitabis in terra Gessen: erisque juxta me tu, et filii tui, et filii filiorum tuorum, oves tuae, et armenta tua, et universa quae [Col. 0337C] possides. Ibique te pascam (adhuc enim quinque anni residui sunt famis) ne et tu pereas, et domus tua, et omnia quae possides. En oculi nostri, et oculi fratris mei Benjamin, vident quod os meum loquatur ad vos. Nunciate patri meo universam gloriam meam, et cuncta quae vidistis in Aegypto: festinate, et adducite eum ad me. Cumque amplexatus recidisset in collum Benjamin fratris sui, flevit: illo quoque similiter flente super collum ejus. Osculatus est Joseph omnes fratres suos, et ploravit super singulos: post quae ausi sunt loqui ad eum. Auditumque est, et celebri sermone vulgatum in aula regis: Venerunt fratres Joseph: et gavisus est Pharao, atque omnis familia ejus. R\. Amen.

Antiphona 1. Desiderium pauperum nunc exaudiet, [Col. 0337D] dicit Dominus. Psalmus IX.

Oratio. Desiderium tuorum Domine pauperum sic intende propitius, ut et donorum coelestium nobis copiam tribuas; et tumorem praetereuntium rerum a nobis avertas: Auris quoque tua nostram ita orationem intendat, ut dum pupillo humilique judicium feceris, paterna nobis indulgentia blandiaris; et pro humiliatione praesentium gaudia retribuas aeternorum. R\. Amen.

Antiphona 2. Justus Dominus et justitiam dilexit: aequitatem vidit vultus ejus. Psalmus X.

Oratio. Justus es Domine, et justitiam diligis, atque aspicis aequitatem: da nobis ante oculos tibi placita et placitura perficere; et semper digna tuae justitiae atque aequitatis opera consummare. R\. Amen.

[Col. 0338A] Per misericordiam tuam.

Antiphona 3. Tu autem Domine serva nos: et custodies nos a generatione. P. Salvum me fac, Domine. Psalmus XI.

R\. Convertamur ad Dominum. Quaere f. 144.

Preces. Christe Redemptor pius animarum exaudi gemitus flentium, P. Et miserere V\. Ne derelinquas plebem supplicantem, exaudi 188 precem, et respice: quae postulamus attribue. P. Et miserere. V\. Parce, rogamus: parce tandem fessis: moerores nostros laetifica; diffusam vitam jam revoca. P. Et miserere. V\. Salvator noster intuere terram, coelestem largire pluviam, et victum nobis parturiat gratia tua. P. Et miserere. V\. Indulge nostrum facinus horrendum, quo te offenso defecimus, dimitte nobis [Col. 0338B] hoc debitum. P. Et miserere.

Hymnus. O Nazarene, lux. fol. 144.

Capitula. Custodi nos, Domine. fol. 147.



Ad Sextam.


Lectio libri Esaiae Prophetae (Cap. LXV).

R\. Deo gratias.

Haec dicit Dominus: Quaesierunt me qui ante non interrogabant, invenerunt qui non quaesierunt me: dixi: Ecce ego, ecce ego ad gentem, quae nesciebat me, et quae non invocabat nomen meum. Expandi manus meas tota die ad populum incredulum, qui graditur in via non bona post cogitationes suas. Populus qui ad iracundiam provocat me ante faciem meam semper: qui immolant in hortis, et sacrificant super lateres: qui habitant in sepulcris, et in delubris [Col. 0338C] idolorum dormiunt: qui comedunt carnem suillam, et jus profanum in vasis eorum. Qui dicunt, Recede a me, non appropinques mihi, quia immundus es: isti fumus erunt in furore meo, ignis ardens tota die. Ecce scriptum est coram me: non tacebo, sed reddam et retribuam in sinu eorum iniquitates vestras, et iniquitates patrum vestrorum simul, dicit Dominus, qui sacrificaverunt super montes, et super colles exprobraverunt mihi, et remetiar opus eorum primum in sinu eorum. Haec dicit Dominus: Quomodo si inveniatur granum in botro, et dicatur: Ne dissipes illud, quoniam benedictio est: sic faciam propter servos meos, ut non disperdam totum. Et educam de Jacob semen, et de Juda possidentem montes [Col. 0338D] meos - et hereditabunt eam electi mei, et servi mei habitabunt ibi. R\. Amen.

Antiphona 1. Oculi nostri ad Dominum Deum nostrum, donec misereatur nobis. Psalmus CXXII.

Oratio. Ad te, Domine, oculos nostros erigimus; quem in coelestibus habitare, et terrae machinam virtute continere fatemur. Miserere igitur nostri Domine, miserere; et peccatis nostris, pro quibus te metuimus, parce: ut contemptum nostrum pietate clementi respicias; et a delicti obprobrio dextera nos tuae virtutis eripias. R\. Amen.

Per misericordiam tuam.

Antiphona 2. Laqueus contritus est, et nos liberati sumus. Psalmus CXXIII.

Oratio. Adjutorium nostrum in nomine tuo est, [Col. 0339A] Domine: da nobis odire mundi inlecebram; et venantium voluptatum praecavere muscipulam: ut ipse insidiantem perimas; ipse confidentem munias atque defendas. R\. Amen.

Per misericordiam.

Antiphona 3. Benefac Domine bonis, et rectis corde. Psalmus CXXIV.

R\. Placabilis esto, Domine, et ostende te nobis P. In tempore tribulationis, et angustiae nostrae V\. Deus in nomine tuo salvos nos fac: et in virtute tua libera nos. P. In tempore. V\. Gloria, et honor Patri etc. Reiteretur R\.

Preces. Dicamus omnes, Domine: Miserere nobis, P. Et esto propitius. V\. Pie, precantes supplices exaudi, Christe. P. Et esto propitius. V\. Nostra relaxa [Col. 0339B] crimina, dele peccata. P. Et esto. V\. In omnes gentes, Domine, pacem concede. P. Et esto V\. Remissionem omnium concede, Deus. P. Et esto. V\. O Deus potentissime clemens succurre. P. Et esto.

Hymnus. O Nazarene, lux. Require fol. 144.

Oratio. Benefac, Domine, bonis et rectis corde: regimen salutaris impende; atque in tuae plebis custodia semper vigila; et malignantium rabiem tua dextera frena.

Pater noster.



Ad Nonam.


Proverbiorum Salomonis (Cap. XXIII).

R\. Deo gratias.

Fili, Ingrediatur ad doctrinam cor tuum, et aures tuae ad verba scientiae. Noli subtrahere a puero disciplinam: [Col. 0339C] si enim percusseris eum virga, non morietur. Tu virga percuties eum: et animam ejus de inferno liberabis. Fili mi, si sapiens fuerit animus tuus, gaudebit tecum cor meum: et exultabunt renes mei, cum locuta fuerint recta labia mea. Non aemuletur cor tuum peccatores: sed in timore Domini esto tota die: quia habebis spem in novissimo, et praestolatio tua non auferetur. R\. Amen.


189 Lectio libri Genesis (Cap. XLV).

R\. Deo gratias.

In illis diebus: Auditumque est, et celebri sermone vulgatum in aula regis: Venerunt fratres Joseph: et gavisus est Pharao, atque omnis familia ejus. Dixitque ad Joseph ut imperaret fratribus suis, dicens: Onerantes jumenta, ite in terram Chanaan, [Col. 0339D] et tollite inde patrem vestrum et cognationem, et venite ad me: et ego dabo vobis omnia bona Aegypti, ut comedatis medullam terrae. Praecipe etiam ut tollant plaustra de terra Aegypti, ad subvectionem parvulorum suorum ac conjugum: et dicito: Tollite patrem vestrum, et properate quantocius venientes. Nec dimittatis quicquam de supellectili vestra: quia omnes opes Aegypti vestrae erunt. Feceruntque filii Israel ut eis mandatum fuerat. Quibus dedit Joseph plaustra, secundum Pharaonis imperium: et cibaria in itinere. Singulisque proferri jussit binas stolas: Benjamin vero dedit trecentos argenteos cum quinque stolis optimis: tantundem pecuniarum, et vestium mittens patri suo, addens eis asinos decem, [Col. 0340A] qui subveherent ex omnibus divitiis Aegypti: et totidem asinas, triticum in itinere panesque portantes. Dimisit ergo fratres suos, et proficiscentibus ait: Ne irascamini in via. Qui ascendentes ex Aegypto venerunt in terram Chanaan ad patrem suum Jacob. Nuntiaverunt ei, dicentes: Joseph filius tuus vivit: et ipse dominatur in omni terra Aegypti. Quo audito, quasi de gravi somno evigilans, tamen non credebat eis. Illi e contra referebant omnem ordinem rei. Cumque vidisset plaustra et universa quae miserat, revixit spiritus ejus, et ait: Sufficit mihi si adhuc Joseph filius meus vivit, vadam, et videbo eum antequam moriar. (Cap. XLVI.) Profectusque Israel cum omnibus, quae habebat, venit ad Puteum juramenti: et mactatis ibi victimis Deo patris sui Isaac, audivit [Col. 0340B] eum per visionem nocte vocantem se, et dicentem sibi: Jacob, qui respondit: Ecce adsum. Ait illi Deus: Ego sum fortissimus Deus patris tui: noli timere, descende in Aegyptum, quia in gentem magnam faciam te ibi. Ego descendam tecum illuc, et ego inde adducam te revertentem: Joseph quoque ponet manum suam super oculos tuos. Surrexit Jacob a Puteo juramenti: tuleruntque eum filii cum parvulis, et uxoribus in plaustris quae miserat Pharao ad portandum senem, et omnia quae possederat in terra Chanaan: venitque in Aegyptum cum omni semine suo, filii ejus, et nepotes, filiae, et cuncta simul progenies. R\. Amen.

Antiphona 1. Deus Deus noster respice: non nos derelinquas sperantes in te. Psalmus XXI.

[Col. 0340C] Oratio. Respice in nos Domine Deus noster; ne avertendo faciem tuam a nobis, nos aliquatenus derelinquas: vere enim salvi erimus, si vultus tui in nos aspectum converteris, et hilariter nostris te animabus conjunxeris: ut quia in te speraverunt patres nostri, et salvi facti sunt, nos hereditariae fac eorum spei succedere; et parilitatem horum, aeterna cum eis exultatione gaudere. R\. Amen.

Per misericordiam tuam.

Antiphona 2. Ad defensionem nostram, Deus noster, respice. Psalmus XXI.

Oratio. Ad defensionem nostram. Quaere fol. 149.

Antiphona 3. Salva plebem tuam Domine, et benedic hereditatem tuam: et rege eos et extolle eos usque in aeternum. Psalmus XXVII.

[Col. 0340D] Hymnus. O Nazarene, lux. fol. 144.

Oratio. Adjutor et Redemptor noster Domine adjuva nos; et refloreat caro nostra vel virore pudicitiae, vel sanctimoniae novitate: et quia tu fortitudo plebis tuae es, populum tuum salva, et hereditatem tuam copia tuae benedictionis exalta

Pater noster.



Ad Vesperos.

Lauda. Tu illuminas lucernam meam, Domine.

Dominus sit semper vobiscum. R\. Et cum.

Antiphona. Confitebimur tibi Deus: confitebimur tibi, et invocabimus nomen tuum, Domine. Psalmus LXXIV.

Dominus sit semper vobiscum. R\. Et cum.

[Col. 0341A] Lauda. Adhaesi testimoniis tuis: P. Domine, noli me confundere. V\. Viam mandatorum tuorum cucurri, cum dilatares cor nostrum. P. Domine. V\. Gloria, et honor Patri, etc.

Hymnus. Christe Salvator omnium. Quaere fol. 97.

Capitula. Servis tuis haec est gloria, Domine, sub spe vitae beatae in hoc saeculo laborare, et per illuminationem gratiae tuae jugiter ad te jejuniis, et orationibus vigilare: consecra ergo quaesumus jejunium nostrum, et repelle 190 ab animis nostris nostrorum sarcinam delictorum. Quatenus hic superato Diabolo, mereamur cum omnibus sanctis tuis congaudere in regno perpetuo.

Pater noster.

Humiliate vos benedictioni.

[Col. 0341B] Dominus sit. R\. Et cum spiritu tuo.

Benedictio. Omnipotentis Domini vos gratia protegat, famemque vestram spirituali cibo reficiat. R\. Amen. Sitim quoque vestram justitiae fluminibus inriget, atque novum dulcedinis suae animis nostris infundat saporem. R\. Amen. Ut tam carne contriti, quam spiritu vivificati ab eo mereamini coelesti dono beatificari.

R\. Per misericordiam.

Lauda. Confirma super nos. Quaere retro in fine Laudibus de secunda Feria secundae hebdomadae Quadragesimae.



FERIA TERTIA.



Ad Matutinum.

Antiphona. Voce mea ad Dominum clamavi, et [Col. 0341C] exaudivit me de monte sancto suo. Psalmus III.

Oratio. Multiplicati sunt, Domine, qui tribulant nos: sed tu multus es in misericordia, qui eruas nos: in nullo formidabimus ab imminenti pressura, si tantum tua muniamur, Omnipotens, gratia. R\. Amen.

Per misericordiam.

Antiphona 1. Anima nostra patiens est, Domine: quoniam adjutor et protector noster es. Psalmus XXXII.

Oratio. Tibi Domino. fol. 152.

Antiphona 2. Fiat, Domine, misericordia tua super nos: sicut speravimus in te. Psalmus XXXII.

Oratio. Fiat misericordia tua Domine super nos: ut qui singillatim corda hominum fingis; speciatim [Col. 0341D] ea sanctifices: et quia oculi tui super eos sunt, qui te metuunt; timoris tui da nobis plenitudinem: ut et agnitionis tuae nobis conferas largitatem. R\. Amen.

Per misericordiam tuam.

Antiphona 3. Redimet Dominus animas servorum suorum: et non derelinquet omnes qui sperant in eum. Psalmus XXXIII.

Oratio. Benedicat te Domine in omni tempore anima nostra: quia et in flagellis nostris semper adest misericordia tua: dum nos et disciplina corrigis, et indulgentia foves: dum percutiendo sanas, et sanando corroboras: dona igitur nobis, ut qui tuam in fide gustavimus suavitatem, plenissimam percipiamus in retributione dulcedinem. R\. Amen.

[Col. 0342A] Per misericordiam.

R\. Convertimini ad me, dicit Dominus: et convertar ad vos. P. Ecce venient dies nostri, quando quaeritis me. V\. Despexistis omne consilium meum, et increpationes meas neglexistis: vocavi enim vos, et renuistis. P. Ecce venient. V\. Gloria, et honor, etc.


In Laudibus.

Antiphona. Secundum magnam misericordiam tuam, et secundum multitudinem miserationum tuarum dele iniquitates nostras. Psalmus L.

Oratio. Secundum multitudinem. fol. 150.

Antiphona. Deus patris nostri erit adjutor noster, et omnipotens benedicet nobis.

Canticum. Vocavit Jacob. fol. 49.

[Col. 0342B] Reiteretur Antiphona Deus patris.

Oratio. Appareat, quaesumus, Domine mentibus nostris agnitio tuae divinitatis; quae benedictionis habere gratiam praebeat nobis: ut proficiamus et crescamus jugiter in bonis multiplicibus incrementis. R\. Amen.

Per misericordiam.

Ad Benedictus. Antiphona. Illuminans tu mirabilis a montibus aeternis. V\. Notus in Judaea Deus: in Israel magnum nomen ejus.

Canticum. Benedictus. fol. 6.

Lauda. In psalterio, et cithara hymnum dicamus: in choro laus resonet Domino in chordis, et organo. P. Laudate.


Lectio libri Genesis (Cap. XLVI).

[Col. 0342C] R\. Deo gratias.

In illis diebus: Misit Jacob Judam ante se ad Joseph in Aegyptum, ut nuntiaret ei, et ille occurreret in Gessen. Quo cum pervenisset, juncto Joseph curru suo, ascendit obviam patri suo ad eumdem locum: vidensque eum, inruit super collum ejus, et inter amplexus flevit. Dixitque pater ad Joseph: Jam laetus moriar, quia vidi faciem tuam, et superstitem te relinquo. Et ille locutus est ad fratres suos, et ad omnem domum patris sui: Ascendam et nuntiabo Pharaoni, dicamque ei: Fratres mei, et domus patris mei qui erant in terra Chanaan, venerunt ad me: et sunt viri pastores ovium, curamque habent alendorum gregum: pecora sua, et armenta, et omnia quae habere [Col. 0342D] 191 potuerunt, adduxerunt secum. Cumque vocaverit vos, et dixerit: Quod est opus vestrum? Respondebitis: Viri pastores sumus servi tui, ab infantia nostra usque in praesens, et nos et patres nostri. Haec autem dicetis, ut habitare possitis in terra Gessen: quia detestantur Aegyptii omnes pastores ovium. (Cap. XLVII.) Ingressus ergo Joseph nuntiavit Pharaoni, dicens: Pater meus et fratres mei, oves eorum et armenta, et cuncta quae possident, venerunt de terra Chanaan: et ecce consistunt in terra Gessen. Extremos quoque fratrum suorum quinque viros statuit coram rege: quos ille interrogavit: Quid habetis operis: Responderunt: Pastores ovium sumus servi tui, et nos et patres nostri. Ad peregrinandum in terra tua venimus: quoniam non est [Col. 0343A] herba gregibus servorum tuorum, ingravescente fame in terra Chanaan, petimusque ut esse nos jubeas servos tuos in terra Gessen. Dixit itaque rex ad Joseph: Pater tuus et fratres venerunt ad te. Terra Aegypti in conspectu tuo est: in optimo loco fac habitare eos, et trade eis terram Gessen. Quod si nosti in eis esse viros industrios, constitue eos magistros pecorum meorum. Post haec introduxit Joseph patrem suum ad Regem, et statuit eum coram eo: qui benedicens illi, et interrogatus ab eo: Quot sunt dies annorum vitae tuae? Respondit: Dies peregrinationis vitae meae centum triginta annorum sunt, parvi et mali, et non pervenerunt usque ad dies patrum meorum quibus peregrinati sunt. Et benedicto rege, egressus est foras. Joseph vero patri et fratribus [Col. 0343B] suis dedit possessionem in Aegypto optimo loco terrae, Ramesses, ut praeceperat Pharao. Et alebat eos, omnemque domum patris sui, praebens cibaria singulis. R\. Amen.

Hymnus. Deus aeterni luminis. fol. 98. Capitula. Domine apud quem. fol. 151.

Lauda. Ne auferas de ore meo verbum veritatis, Domine: P. Quia in judiciis tuis speravi. V\. Et veniat super me misericordia tua Domine: salutare tuum, et eloquium tuum: P. Quia in judiciis. V\. Gloria, et honor Patri, etc. P. Quia in.

Oratio. Tua super nos, Domine, misericordia, te dum rogamus, adveniat: tuumque salutare cor nostrum erudiat; eloquii eruditio mentem nostram enutriat: ut qui in tuis speramus sermonibus, tuis per [Col. 0343C] omnia consolemur virtutibus: ac dum spes nostra in te dirigitur, spei ipsius a te nobis petitio concedatur. R\. Amen.

Per misericordiam tuam.


Proverbiorum Salomonis (Cap. XI).

R\. Deo gratias.

Fili, desiderium justorum omne bonum est: praestolatio impiorum furor. Alii dividunt propria, et ditiores fiunt: alii rapiunt non sua, et semper in egestate sunt. Anima, quae benedicit, impinguabitur: et qui inebriat, ipse quoque inebriabitur. Qui abscondit frumenta, maledicetur in populo: benedictio autem super caput vendentium. Bene consurgit diluculo qui quaerit bona: qui autem investigator malorum [Col. 0343D] est, opprimetur ab eis. Qui confidit in divitiis suis, corruet: justi autem quasi virens folium germinabunt. Qui conturbat domum suam, possidet ventos: et qui stultus est, serviet sapienti. Fructus justorum lignum vitae: et qui suscipit animam, sapiens est. Si justus in terra recipit, quanto magis impius et peccator? (Cap. XII.) Qui diligit disciplinam, diligit scientiam: qui autem odit increpationes, insipiens est. Qui bonus est, hauriet sibi gratiam a Domino: qui autem confidit in cogitationibus suis, impie agit. Non roborabitur homo ex impietate: et radix justorum non commovebitur. R\. Amen.


Lectio libri Genesis (Cap. XLVII).

R\. Deo gratias.

[Col. 0344A] In illis diebus: Venit cuncta Aegyptus ad Joseph, dicens: Da nobis panes: quare morimur coram te, deficiente pecunia? Quibus ille respondit: Adducite pecora vestra, et dabo vobis pro eis cibos, si pretium non habetis. Quae cum adduxissent, dedit eis alimenta pro equis, et ovibus, et bobus, et asinis: sustentavitque eos illo anno pro commutatione pecorum. Veneruntque anno secundo, et dixerunt ei: Non celabimus domino nostro quod deficiente pecunia, pecora simul defecerunt: nec clam te est, absque pecoribus et terra nihil habeamus. Cur ergo morimur te vidente? et nos et terra nostra tui erimus: eme nos in servitutem regiam, et praebe semina, ne pereunte cultore redigatur terra in solitudinem. Emit igitur Joseph omnem terram Aegypti, [Col. 0344B] vendentibus singulis possessiones suas prae magnitudine famis. Subjecitque eam Pharaoni, et cunctos populos ejus, a novissimis terminis Aegypti usque ad extremos fines ejus, praeter terram sacerdotum, quibus statuta cibaria ex horreis publicis provehebantur, quae a rege tradita fuerant eis, 192 et idcirco non sunt compulsi vendere possessiones suas. Dixitque Joseph ad populum: En ut cernitis, et vos et terram vestram Pharao possidet: accipite semina, et serite agros, ut fruges habere possitis. Quintam partem regi dabitis: quatuor reliquas permitto vobis in sementem, et in cibum famulis et liberis vestris. Qui responderunt: Salus nostra in manu tua est: respiciat nos tantumdem dominus [Col. 0344C] noster et laeti serviemus regi. Ex eo tempore usque in praesentem diem, in universa terra Aegypti, regibus quinta pars solvitur, et factum est quasi in legem, absque terra sacerdotali, quae libera ab hac conditione fuit. R\. Amen.

Antiphona 1. Populi confitebuntur tibi in aeternum, et in saeculum saeculi. Psalmus XLIV.

Oratio. Fac nos Domine diligere justitiam et odire iniquitatem: ac per te, speciemque tuam et pulchritudinem currentes, deducat nos mirabiliter dextera tua: et mortificata in nobis incentiva fornicationis libidine, accinge lumbos nostros gladio castitatis R\. Amen.

Per.

Antiphona 2. Dominus virtutum nobiscum: susceptor [Col. 0344D] noster Deus Jacob. Psalmus XLV.

Oratio. Deus, virtus et refugium nostrum, osto nobis adjutor in tribulatione: ut nullo modo nostra metuat conscientia, cum te judicante conturbata fuerit terra: fluminis tui impetus, tamquam in sanctis tuis habitans, laetificat Civitatem: atque in ea sumat ex vultu tuo adjutorium; cum Sancti Spiritus, te largiente, perceperit donum. R\. Amen.

Per misericordiam.

Antiphona 3. Deus in nomine tuo salvos nos fac, et in virtute tua libera nos. Deus exaudi orationem nostram. Psalmus LIII.

R\. Domine, mirerere nobis: te enim expectavimus tota die: esto brachium nostrum in fortitudine, et salus nostra. P. In tempore tribulationis. V\. Domine, [Col. 0345A] exaudi orationem nostram, et clamor noster ad te perveniat. P. In tempore. V\. Gloria, et honor Patri, etc. Reiteretur R\.

Preces. Dicamus omnes: Miserere, Domine, et exaudi nos. P. Quia pius es. V\. Ex toto corde, et ex tota mente orantes ad te exaudi, Domine, P. Quia pius es. R\. Qui habitas in coelis, et humilia respicis: poenitentibus dona indulgentiam, P. Quia pius. R\. Civitatem hanc, et omnes habitantes in ea protege, Christe, dextera virtutis tuae, P. Quia. R\. Remissionem peccatorum, et emendationem morum concede, Domine. P. Dicamus. Totum.

Hymnus. O Nazarene. fol. 144.

Capitula. Salva nos Domine in tuo nomine; et libera in virtute: educ de tribulatione; et reple jocunditate: [Col. 0345B] ne a salute nostra praesidium retrahas; et quominus liberemur, virtutem impendas: ut dum nobis salus tuo praestatur ex munere, tibi gloria rependatur in laudem, et nobis libertas contingat in requiem.

Pater noster.



Ad Sextam.


Lectio libri Esaiae Prophetae (Cap. LXIII).

R\. Deo gratias.

Attende, Domine, de coelo, et vide de habitaculo sancto tuo, et gloriae tuae: ubi est zelus tuus, et fortitudo tua, multitudo viscerum tuorum, et miserationum tuarum? super me continuerunt se. Tu enim pater noster, et Abraham nescivit nos, et Israel ignoravit nos: tu Domine pater noster, et redemptor [Col. 0345C] noster, a saeculo nomen tuum. Quare errare nos fecisti Domine de viis tuis: indurasti cor nostrum ne timeremus te? convertere propter servos tuos, tribus hereditatis tuae. Quasi nihilum possederunt populum sanctum tuum: hostes nostri conculcaverunt sanctificationem tuam. Facti sumus quasi in principio, cum non dominareris nostri, neque invocaretur nomen tuum super nos. (Cap. LXIV.) Utinam disrumperes coelos, et descenderes: a facie tua montes defluerent. Sicut exustio ignis tabescerent, aquae arderent igni, ut notum fieret nomen tuum inimicis tuis: a facie tua gentes turbarentur. Cum feceris mirabilia, non sustinebimus: descendisti, et a facie tua montes defluxerunt. A saeculo non audierunt, neque auribus perceperunt: oculus non vidit. Deus absque te, [Col. 0345D] quae praeparasti expectantibus te. Occurristi laetanti, et facienti justitiam: in viis tuis recordabuntur tui: ecce tu iratus es, et nos peccavimus: in ipsis fuimus semper, et salvabimur. Et facti sumus ut immundi omnes nos, et quasi pannus menstruatae universae terrae: et cecidimus quasi folium universi, et iniquitates nostrae quasi ventus abstulerunt nos. Non est qui invocet nomen tuum: qui consurgat, et te neat te: abscondisti faciem tuam a nobis, et allisisti nos in manu iniquitatis nostrae. 193 Et nunc Domine, pater noster es tu, nos vero lutum: et fictor noster tu, et opera manuum tuarum omnes nos. Ne irascaris Domine satis, et ne ultra memineris iniquitatis nostrae. R\. Amen.

[Col. 0346A] Antiphona 1. Recte judicate filii hominum. Psalmus LVII.

Oratio. Deus, cujus sunt eloquia casta, et judicia recta; tribue nobis, casto ore verba tua depromere; et corde purissimo judiciorum tuorum mandata servare: extende itaque arcum tuum ob defensionem nostram; et ad infirmanda inimicorum consilia, spiritualia dirige tela; molasque confringe leonum, quae tuum demoliri nituntur sceptrum: ut in te laetetur copia redemptorum, qui es corona justorum; tibique decantemus psalmum laetitiae; cujus munere pervenitur ad fructum justitiae. R\. Amen.

Per misericordiam tuam, etc.

Antiphona 2. Converte Domine captivitatem nostram, sicut torrens in austro. Psalmus CXXV.

[Col. 0346B] Oratio. Convertere Domine, captivitatem nostram ab inlecebrosis inimici seductionibus redimendo: et reple consolatione indulgentiae, quos desolatos prospicis ob admissionem nequitiae: da nobis, quaesumus, contriti cordis humilitatem quaerere, et inquinamenta, quae nos polluunt, fluentis lachrymarum abluere; sic etiam confessionis remedia seramus in lachrymis, ut indulgentiae fructus metamus in gaudiis. R\. Amen.

Per.

Antiphona 3. Adjutorium nostrum in nomine Domini, qui fecit coelum et terram. Psalmus CXXIII.

R\. Qui sedes super thronum, et judicas aequitatem. P. Esto refugium pauperum in tribulatione, quia tu solus laborem, et dolorem consideras. V\. [Col. 0346C] Qui regis Israel, intende: qui deducis velut ovem Joseph. Qui sedes super Cherubim. P. Esto, V\. Gloria, etc. Reiteretur R\.

Preces. Dicamus omnes: Propitiare populo tuo, Christe. P. Et miserere. V\. Intende nostris tandem precibus: intende jam propitius. P. Et miserere. V\. Nos peccavimus, nos inique egimus. P. Et miserere. V\. Averte iram tuam, et dona indulgentiam. P. Et miserere. V\. A peccatis ac delictis nostris purifica nos, Domine. P. Et miserere.

Hymnus. O Nazarene, lux. fol. 144.

Capitula. Adjutorium nostrum in nomine tuo est, Domine: da nobis odire mundi inlecebras; et venantium voluptatum praecavere muscipulam: ut ipse [Col. 0346D] insidiantem perimas, ipse confidentem munias atque defendas.

Pater noster.



Ad Nonam.


Proverbiorum Salomonis (Cap. XXIII).

R\. Deo gratias.

Fili, Audi patrem tuum, qui genuit te: et ne contemnas cum senuerit mater tua. Veritatem eme, et noli vendere sapientiam, et doctrinam, et intelligentiam. Exultet gaudio pater justi: qui sapientiam genuit, laetabitur in eo. Gaudeat pater tuus, et mater tua, et exultet qui genuit te. R\. Amen.


Lectio libri Genesis. (Cap. XLVII.)

R\. Deo gratias.

In illis diebus: Habitavit Israel in Aegypto, id est [Col. 0347A] in terra Gessen, et possedit eam: auctusque est, et multiplicatus nimis. Et vixit in eadem decem et septem annis: factique sunt omnes dies vitae illius, centum quadraginta septem annorum. Cumque appropinquare cerneret diem mortis, vocavit filium suum Joseph, et dixit ad eum: Si inveni gratiam in conspectu tuo, pone manum tuam sub femore meo: et facies mihi misericordiam et veritatem, ut non sepelias me in Aegypto: sed dormiam cum patribus meis, et auferas me de hac terra, condasque in sepulchro majorum meorum. Cui respondit Joseph: Ego faciam quod jussisti. Et ille: Jura ergo, inquit, mihi. Quo jurante, adoravit Israel Dominum, conversus ad lectuli caput. (Cap. XLVIII.) His itaque transactis, nuntiatum est Joseph quod aegrotaret pater [Col. 0347B] ejus: qui, assumptis duobus filiis suis Manasse et Ephraim, perrexit. Dictumque est seni: Ecce filius tuus Joseph venit ad te. Qui confortatus sedit in lectulo. Et ingresso ad se ait: Deus omnipotens apparuit mihi in Luza, quae est in terra Chanaan: benedixitque mihi, et ait: Ego te augebo et multiplicabo, et faciam te in turbas populorum: daboque tibi terram hanc, et semini tuo post te, in possessionem sempiternam. Duo ergo filii tui, qui nati sunt tibi in terra Aegypti antequam huc venirem ad te, mei erunt: Ephraim, et Manasses, sicut Ruben et Simeon reputabuntur mihi. Reliquos autem quos genueris post eos, tui erunt, et ex nomine 194 fratrum suorum vocabuntur in possessionibus suis. Mihi enim, quando veniebam de Mesopotamia, mortua [Col. 0347C] est Rachel in terra Chanaan in ipso itinere, eratque vernum tempus: et ingrediebar Ephratam, et sepelivi eam juxta viam Ephratae, quae alio nomine appellatur Bethlehem. Videns autem filios ejus, dixit ad eum: Qui sunt isti? Respondit: Filii mei sunt, quos dedit mihi Deus in hoc loco. Adduc, inquit, eos ad me, ut benedicam illis. Oculi autem Israel caligaverant prae nimia senectute, et clare videre non poterat. Applicatisque ad se, deosculatus est, et circumplexus, dixit ad filium: Non sum fraudatus aspectu tuo: insuper ostendit mihi Dominus semen tuum. Cumque tulisset eos Joseph de gremio patris, adoravit pronus in terram: et posuit Ephraim ad dexteram suam, id est, ad sinistram Israel: Manassen vero in sinistra sua, ad dexteram scilicet [Col. 0347D] patris, applicavitque ambos ad eum. Qui extendens manum dexteram, posuit super caput Ephraim junioris fratris: sinistram autem super caput Manasse qui major natu erat, commutans manus. Benedixitque Jacob filios Joseph, et ait: Deus, in cujus conspectu ambulaverunt patres mei Abraham et Isaac, Deus qui pascit me ab adolescentia mea usque in praesentem diem: Angelus, qui eruit me de cunctis malis benedicat pueris istis: et invocetur super hos nomen meum, nomina quoque patrum meorum Abraham et Isaac, et crescant in multitudinem super terram. Videns autem Joseph quod posuisset pater suus dexteram manum super caput Ephraim, graviter accepit: et apprehensam manum patris levare [Col. 0348A] conatus est de capite Ephraim, et transferre super caput Manasse. Dixitque ad patrem: Non ita convenit, pater: quia hic est primogenitus, pone dexteram super caput ejus. Qui renuens, ait: Scio fili mi, scio: et iste erit quidem in populos, et multiplicabitur: sed frater ejus junior, major illo erit: et semen illius crescet in gentes. Benedixitque eis in ipso tempore dicens: In te benedicetur Israel, atque dicetur: Faciat tibi Deus sicut Ephraim, et sicut Manasse. Constituitque Ephraim ante Manassen. Et ait ad Joseph filium suum: En ego morior, et erit Deus vobiscum, reducetque vos ad terram patrum vestrorum. Do tibi partem unam extra fratres tuos, quam tuli de manu Amorrhaei in gladio et arcu meo. R\. Amen.

[Col. 0348B] Antiphona 1. Da nobis auxilium, Deus, in tribulatione. Psalmus LIX.

Oratio. Da nobis Domine auxilium in tribulatione; quia vana est salus ab homine: in te enim faciemus virtutem, qui et confortas famulos, et ad nihilum redigis inimicos. R\. Amen.

Per.

Antiphona 2. Omnis terra adoret te Domine; et tibi psallat vitae participio incorruptae: ut sicut sunt omnia tuo formata opificio, ita cuncta tuo pariter subdantur imperio. R\. Amen.

Per.

Antiphona 3. In adjutorium nostrum intende Domine: ad adjuvandum nos festina. Psalmus LXIX.

Hymnus. O Nazarene. fol. 144.

[Col. 0348C] Capitula. In adjutorium nostrum intende Domine; nosque ad adjuvandum festina: nihil enim in bonis operibus conatus nostri te desistente proficiunt; a quo gressus omnes diriguntur: tu es enim, per quem nostra roboratur fragilitas.

Pater noster.



Ad Vesperum.

Illuminatio mea, et salus mea Dominus.

Dominus sit semper vobiscum. R\. Et cum.

Antiphona. Benedictio Domini super vos: benedicimus in nomine Domini. Psalm. CXXVIII.

Lauda. Averte oculos meos ne videant vanitatem: P. Et in via tua vivifica me, Domine. V\. Statue servo tuo eloquium tuum, in timore tuo. P. Et in. V\. Gloria, etc. P. Et in.

[Col. 0348D] Hymnus. Christe lucem perpetuum. fol. 155. Capitula. Servis tuis fol. 189. Lauda. Ne auferas de ore. fol. 191.



QUARTA FERIA.



Ad Matutinum.

Antiphona. Gloria mea. fol. 156. Psalm. III. Oratio. Gloria nostra Deus noster. fol. 156.

Antiphona 1. Cantemus Domino de canticis Sion; ut recordetur nostri, et liberet nos. Psalmus CXXXVI.

Oratio. Peregrinantis Ecclesiae tuae, Domine, memor esto: ac dum super flumina Babylonis deflentes sedimus, praetereuntis saeculi impetu non trahamur: sed a praesentis vitae liberati contagio, ad Hierusalem supernam nostra erigatur intentio. R\. Amen.

[Col. 0349A] Per misericordiam.

195 Antiphona 2. Nobis adhaerere Deo bonum est: ponere in Domino spem nostram. Psalmus LXXII.

Oratio. Nobis adhaerere Deo bonum est, tibi Domino bonum est: sed tu desiderium boni sic in nobis accumula; ut spes, quae nos tibi associat, nulla fidei titubatione vacillet; sed charitatis stabilitate perduret. R\. Amen.

Per misericordiam tuam.

Antiphona 3. Memento. Oratio. Memento nostri, Domine. fol. 177. Psalmus CV.

R\. Facti sumus, Domine, tamquam alieni a te. Vae nobis quia peccavimus: inimici tui polluerunt sancta tua. P. Utinam disrumperes coelos, et descenderes: [Col. 0349B] et innotesceres nomen tuum: et in ira tua gentes conturbarentur. V\. Facti sumus quasi in principio, cum non dominareris nostri, neque invocaretur nomen tuum super nos. P. Utinam. V\. Gloria, et honor Patri, etc. P. Utinam.



In Laudibus.

Antiphona. Secundum multitudinem miserationum tuarum lava me ab injustitia mea: mala mea dimitte, et omnes iniquitates meas dele. Psalmus L.

Oratio. Miserator Domine, secundum magnam misericordiam tuam nobis propitius miserere: ut quorum te non latent occulta, his de te confidentibus donetur misericordia manifesta: quique pro admissis interno rugitu gemimus, et pro remissione peccatorum nostrorum criminum suspiramus; non nos a [Col. 0349C] facie tua projicias: sed tibi soli debita pietate ad indulgentiae portum adducas. R\. Amen.

Per misericordiam tuam.

Antiphona. Quasi inundantes aquae, sic rugitus noster ante te Domine Deus noster.


Canticum Job (Cap. III).

Pereat dies in qua natus sum, * et nox in qua dictum est: Conceptus est homo.

Dies illa vertatur in tenebras, * non requiret eam Deus desuper, et non illustretur lumine.

Obscurent eam tenebrae, et umbrae mortis, * occupet eam caligo, involvatur amaritudine.

Noctem illam tenebrosus turbo possideat, * non computetur in diebus anni, nec numeretur in mensibus.

[Col. 0349D] Sit nox illa solitaria, nec laude digna: * Maledicant ei qui maledicunt diei, qui parati sunt suscitare Leviathan:

Obtenebrentur stellae caligine ejus: * spectet lucem et non videat, nec ortum surgentis aurorae:

Quia non conclusit ostia ventris, qui portavit me, nec abstulit mala ab oculis meis.

Quare non in vulva mortuus sum, egressus ex utero non statim perii?

Quare exceptus genibus? * cur lactatus uberibus?

Nunc enim dormiens silerem, * et somno meo requiescerem:

Cum regibus et consulibus terrae, qui aedificant sibi solitudines:

[Col. 0350A] Aut cum principibus, qui possident aurum, * et replent domos suas argento:

Aut sicut abortivum absconditum non subsisterem, * vel qui concepti non viderunt lucem.

Ibi impii cessaverunt a tumultu, * et ibi requieverunt fessi robore.

Et quondam vincti pariter sine molestia, * non exaudierunt vocem exactoris.

Parvus et magnus ibi sunt, * et servus et liber a domino suo.

Quare data est misero lux, * vita his, qui in amaritudine animae sunt?

Qui expectant mortem, et non venit, quasi effodientes thesauros: * gaudent vehementer cum invenerunt sepulchrum:

[Col. 0350B] Viro cujus abscondita est via, * et circumdedit eum Deus tenebris?

Antequam comedam suspiro: * et quasi inundantes aquae, sic rugitus meus:

Quia timor, quem timebam, evenit mihi: et quod verebar accidit.

Nonne dissimulavi? nonne silui? nonne quievi? * et venit super me indignatio.

Reiteretur Antiphona. Quasi inundantes.

Oratio. Quamdiu sumus Domine in hujus vitae exilio, nec aut malitiae nequitia vigeat, nec nostrae virtutis robur enervet, aut praecipitatae irae turbulenta commotio tranquillitatem nostrae mentis obscuret, aut candorem munditiae carnalium voluptatum delectatio coenosa commaculet; sed futuri judicii praestolatio [Col. 0350C] ab omnibus inquinamentis ac sordibus nos emundet. R\. Amen.

Per misericordiam.




Matutinarium.

Ad Benedictus. Antiphona. Illumina, Domine, vultum tuum super nos, et miserere nobis. Ut cognoscamus in terra viam tuam. V\. Deus misereatur 196 nobis, et benedicat nos: illuminet Dominus vultum suum super nos.

Canticum. Benedictus es Domine Deus.

Lauda. Laudate nomen Domini montes et omnes colles: ligna fructifera, et omnes cedri. Psalmus CXLVIII.


Lectio libri Genesis (Cap. XLIX).

[Col. 0350D] R\. Deo gratias.

In illis diebus: Benedixit Jacob filiis suis, benedictionibus propriis. Et praecepit eis, dicens: Ego congregor ad populum meum: sepelite me cum patribus meis in spelunca duplici quae est in agro Ephron Hethaei, contra Mambre in terra Chanaan, quam emit Abraham cum agro ab Ephron Hethaeo in possessionem sepulchri. Ibi sepelierunt eum, et Saram uxorem ejus: ibi sepultus est Isaac cum Rebecca conjuge sua: ibi et Lia condita jacet. Finitisque mandatis quibus filios instruebat, collegit pedes suos super lectulum, et abiit: appositusque est ad populum suum. (Cap. L.) Quod cernens Joseph, ruit super faciem patris flens et osculans eum. Praecepitque servis suis medicis ut aromatibus condirent [Col. 0351A] patrem. Quibus jussa explentibus, transierunt quadraginta dies: ipse quippe mos erat cadaverum conditorum: flevitque eum Aegyptus septuaginta diebus. Et expleto planctus tempore, locutus est Joseph ad familiam Pharaonis, dicens: Si inveni gratiam in conspectu vestro, loquimini in auribus Pharaonis: eo quod pater meus adjuraverit mihi, dicens: En morior, in sepulchro meo quod fodi mihi in terra Chanaan, sepelies me. Ascendam igitur, et sepeliam patrem meum, ac revertar. Dixitque ei Pharao: Ascende et sepeli patrem tuum sicut adjuratus es. Quo ascendente, ierunt cum eo omnes senes domus Pharaonis, cunctique majores natu omnis terrae Aegypti: domus Joseph cum fratribus suis, absque parvulis et gregibus, atque armentis, quae dereliquerunt in [Col. 0351B] terra Gessen. Habuit quoque in comitatu currus et equites: et facta est turba non modica. Veneruntque ad aream Atad, quae sita est trans Jordanem: ubi celebrantes exequias planctu magno atque vehementi, impleverunt septem dies. Quod cum vidissent habitatores terrae Chanaan, dixerunt: Planctus magnus est iste Aegyptiis. Et idcirco appellaverunt nomen loci illius, Planctus Aegypti. Fecerunt ergo filii Jacob sicut praeceperat eis: et portantes eum in terram Chanaan, sepelierunt in spelunca duplici, quam emerat Abraham cum agro in possessionem sepulchri ab Ephron Hethaeo contra faciem Mambre. Reversus est Joseph in Aegyptum cum fratribus suis, et omni comitatu, sepulto patre. Quo mortuo, timentes fratres et conloquentes: Ne forte memor sit [Col. 0351C] injuriae quam passus est, et reddat nobis malum omne quod fecimus, mandaverunt ei dicentes: Pater tuus praecepit nobis antequam moreretur, ut haec tibi verbis illius diceremus: Obsecro ut obliviscaris scelerum fratrum tuorum, et peccati atque malitiae quam exercuerunt in te: nos quoque oramus ut servis Dei patris tui dimittas iniquitatem hanc. Quibus auditis, flevit Joseph. Veneruntque ad eum fratres sui: et proni in terram dixerunt: Servi tui sumus. Quibus ille respondit: Nolite metuere: num Dei possumus renuere voluntatem? Vos cogitastis de me malum: et Deus vertit illud in bonum, ut exaltaret me sicut in praesentiarum cernitis, et salvos faceret populos multos. Nolite metuere: ego pascam vos et parvulos vestros: consolatusque est eos, et [Col. 0351D] blande ac leniter est locutus. Et habitavit in Aegypto cum omni domo patris sui: vixitque centum decem annis. Et vidit Ephraim filios usque ad tertiam generationem. Filii quoque Machir filii Manasse, nati sunt in genibus Joseph. Quibus transactis, locutus est fratribus suis: Post mortem meam Deus visitabit vos, et ascendere faciet de terra ista ad terram quam juravit Abraham, Isaac, et Jacob. Cumque adjurasset eos atque dixisset: Deus visitabit vos: asportate vobiscum ossa mea de loco isto: mortuus est, expletis centum decem vitae suae annis. Et conditus aromatibus, repositus est in loculo in Aegypto. R\. Amen.

[Col. 0352A] Hymnus. Deus Pater ingenite. fol. 101. Capitula. Illumina, Domine. fol. 26.

Lauda. Excipe servum tuum in bono: P. Ut non calumnientur mihi superbi. V\. Oculi mei defecerunt in salutare tuum: et in eloquium justitiae tuae. P. Ut non. V\. Gloria. P. Ut non.

Oratio. Judicium et justitiam doce nos facere, Domine; qualiter valeamus superborum calumnias conculcare: excipe servos tuos in bonum, qui sperant in salutare tuum: quorumque interiores oculi Christi tui expectant regnum, hos partem habere facito in consortio electorum. R\. Amen.

Per misericordiam.



197 Ad Tertiam.


Ecclesiastici Salomonis (Cap. X).

[Col. 0352B] R\. Deo gratias.

Fili, Secundum Judicem populi, sic et ministri ejus: et qualis est rector civitatis, tales et habitantes. Rex insipiens perdet populum suum: et civitates inhabitabuntur per sensum prudentium. In manu Dei potestas terrae: et utilem rectorem suscitabit in tempus super illam. In manu Dei potestas hominis, et super faciem scribae ponent honorem suum. Omnis injuriae proximi ne memineris, et nihil agas in operibus injuriae. Odibilis coram Deo est omnis superbia: et execrabilis omnis iniquitas gentium. Regnum a gente in gentem transferetur propter injustitiam, et injurias, et contumelias, et diversos dolos. Avaro autem nihil est scelestius. Quid superbis terra et cinis? Nihil iniquius habens quam [Col. 0352C] amare pecuniam: hic enim et animam suam venalem facit: quoniam in vita sua projecit intima sua. Timor Domini est, non despicere justum pauperem, et non magnificare virum peccatorem divitem. Sapientia humilis exaltabit caput suum, et in medio magnatorum consedere illum faciet in terra. R\. Amen.


Principium libri Exodi (Cap. I).

R\. Deo gratias.

Haec sunt nomina filiorum Israel qui ingressi sunt in Aegyptum cum Jacob: singuli cum domibus suis introierunt: Ruben, Simeon, Levi, Judas, Issachar, Zabulon et Benjamin, Dan, et Nephtalim, Gad, et Aser. Erant igitur omnes animae eorum qui ingressi sunt in Aegyptum de femore Jacob, septuaginta: Joseph [Col. 0352D] autem in Aegypto erat. Quo mortuo, et universis fratribus ejus, omnique cognatione illa, Filii Israel creverunt, et quasi germinantes multiplicati sunt: ac robusti nimis, impleveruntque terram. Surrexit interea rex novus super Aegyptum, qui ignorabat Joseph: et ait ad populum suum: Ecce, populus filiorum Israel multus, et fortior nobis est. Venite, sapienter opprimamus eum, ne forte multiplicentur: et si ingruerit contra nos bellum, addatur virtus inimicis nostris, expugnatisque nobis, egrediatur a terra. Praeposuit itaque eis magistros operum, qui affligerent eos oneribus: aedificaveruntque urbes tabernaculorum Pharaoni, Phitom et Ramesses. Quantoque opprimebant eos, tanto magis [Col. 0353A] multiplicabantur, et crescebant: oderantque filios Israel Aegyptii, et affligebant illudentes eis, et invidentes: atque ad amaritudinem perducebant vitam eorum operibus duris luti et lateris, omnique famulatu, quo in terrae operibus premebantur. Dixit autem rex Aegypti obstetricibus Hebraeorum: quarum una vocabatur Sephora, altera Phua, praecipiens eis: Quum obstetricaveritis Hebraeas, et partus tempus advenerit; si masculus fuerit, interficite illum; si femina, reservate. Timuerant autem obstetrices Deum, et non fecerunt juxta praeceptum regis Aegypti, sed conservabant mares. Quibus accersitis ad se, rex ait: Quidnam est hoc quod facere voluistis, ut pueros servaretis? Quae responderunt: Non sunt Hebraeae sicut Aegyptiae mulieres: ipsae enim obstetricandi [Col. 0353B] habent scientiam, et priusquam veniamus ad eas, pariunt. Bene ergo fecit Deus obstetricibus: et crevit populus, confortatusque est nimis. Et quia timuerunt obstetrices Deum, aedificavit eis domos. Praecepit autem Pharao omni populo suo, dicens: Quidquid masculini sexus natum fuerit, in flumine projicite: quidquid feminei, reservate. (Cap. II.) Egressus est post haec vir de domo Levi: accepta uxore stirpis suae: quae concepit, et peperit filium: et videns eum elegantem, abscondit tribus mensibus. Cumque jam celare non posset, sumpsit fiscellam scirpeam, et linuit eam bitumine, ac pice: posuitque intus infantulum, et posuit eum in carecto ripae fluminis, stante procul sorore ejus, et considerante eventum rei. Ecce autem descendebat filia Pharaonis [Col. 0353C] ut lavaretur in flumine: et puellae ejus gradiebantur per crepidinem alvei. Quae cum vidisset fiscellam in papyrione, misit unam e famulabus suis: et allatam aperiens, cernens in ea parvulum vagientem, miserta ejus, ait: De infantibus Hebraeorum est: Cui soror pueri ait: Vis, ut vadam, et vocem tibi Hebraeam mulierem, quae nutrire possit infantulum? Respondit: Vade. Perrexit puella et vocavit matrem ejus. Ad quam locuta filia Pharaonis: Accipe, ait, puerum istum, et nutri mihi: ego tibi dabo mercedem tuam. Suscepit mulier, et nutrivit puerum: adultumque tradidit filiae Pharaonis. Quem illa adoptavit in locum filii, vocavitque nomen ejus Moyses, dicens: Quia de aqua tuli eum. R\. Amen.

Antiphona 1. Qui confidunt in Domino, sicut mons [Col. 0353D] Sion: non commovebuntur in aeternum. Psalmus CXXIV.

198 Oratio. Benefac, Domine, bonis, et rectis corde: regimen salutaris impende; atque in tuae plebis semper custodia vigila; et malignantium rabiem tua dextera fraena. R\. Amen.

Per misericordiam,

Antiphona 2. Surge Deus, judica terram, qui dominaris in omnibus gentibus. Psalmus LXXXI.

Oratio. Exurge Domine, qui judicas terram: et qui fidem omnium gentium pius possessor inhabitas, ne patiaris nos in tenebris remanere; sed fac nos lumen tuae veritatis aspicere: ut fundamenta fidei nostrae non super arenam, quam turbo dejiciat, aedificemus, [Col. 0354A] sed supra petram, cujus tu es firmitas, collocemur. R\. Amen.

Per.

Antiphona 3. Deus, quis similis tibi? ne taceas, neque compescaris Deus. Psalmus LXXXII.

R\. Attendite, et auscultabitis, dicit Dominus: nemo quod bonum est loquitur, P. Nullus est, qui agat poenitentiam super peccato suo. V\. Quare adversus est populus iste in Hierusalem adversione contentiosa? Apprehenderunt mendacium, et noluerunt reverti. P. Nullus. V\. Gloria, et honor. Reiteretur R\.

Preces. Tu misericors Domine eripe nos a flagello irae tuae: propitiare. P. Et miserere nobis. V\. Ecclesiam, quam praeelegisti, defende: sacerdotum [Col. 0354B] vota suscipe libenter: exaudi precem. P. Et miserere. V\. Omnipotens, Aeterne rector coelorum, Summe Deus, cerne gemitum, ac fletum: praebe auditum. P. Et miserere. V\. Seniores, juvenes, atque lactentes dira morte perimuntur in dolore: Redemptor parce. P. Et miserere. V\. Peccavimus, iniquitates nostras commisimus: tu Redemptor ablue omne delictum: solve reatum. P. Et miserere.

Hymnus. O Nazarene, lux. fol. 144.

Capitula. Exurge, ne taceas, neque compescaris Deus; sed quia odientes te, extulerunt caput; imple facies eorum ignominia; ut nomen tuum cognita confusione perquirant: et populum tuum salva; ut testimonium tuae virtutis intelligant: esto propitius super hereditatem tuam; qui solus es altissimus super [Col. 0354C] omnem terram.

Pater noster.



Ad Sextam.


Lectio libri Ezechielis Prophetae (Cap. XVIII).

R\. Deo gratias.

Factus est sermo Domini ad me, dicens; quid est quod inter vos parabolam vertitis in proverbium istud in terra Israel, dicentes: Patres comederunt uvam acerbam, et dentes filiorum obstupescunt? Vivo ego, dicit Dominus Deus, si erit ultra vobis parabola haec in proverbium Israel. Ecce omnes animae, meae sunt: ut anima patris, ita et anima filii mea est: anima, quae peccaverit, ipsa morietur. Et vir si fuerit justus, et fecerit judicium et justitiam, [Col. 0354D] in montibus non comederit, et oculos suos non levaverit ad idola domus Israel: et uxorem proximi sui non violaverit, et ad mulierem menstruatam non accesserit: et hominem non contristaverit: pignus debitorum reddiderit, per vim nihil rapuerit: panem suum esurienti dederit, et nudum operuerit vestimento: ad usuram non commodaverit, et amplius non acceperit: ab iniquitate averterit manum suam, judicium verum fecerit inter virum et virum: in praeceptis meis ambulaverit, judicia mea custodierit ut faciat veritatem: hic justus est, vita vivet, et non morietur: ait Dominus omnipotens. R\. Amen.

Antiphona 1. Sumite psalmum, et date tympanum: [Col. 0355A] psalterium jocundum cum cithara. Psalmus LXXX.

Oratio. Exultemus tibi Domine, quem adjutorem nostrum cognoscimus et fatemur: propter quod etiam tibi jubila in desideriis sumimus, in doctrina psalmum, in mortificatione reddimus tympanum: te enim laudando festa peragimus, tuorumque recordatione mirabilium jocundamur: Concede itaque nobis Domine, ut quia tua recolimus beneficia, tua percipiamus et praemia. R\. Amen.

Per misericordiam tuam.

Antiphona 2. Apud Dominum est misericordia: et copiosa apud eum redemptio. Psalmus CXXIX.

Oratio. Pateant aures tuae. fol. 160.

Antiphona 3. Speret Israel in Domino, ex hoc [Col. 0355B] nunc et usque in saeculum. Psalmus CXXX.

R\. Circundederunt nos mala nostra, quorum non est numerus: comprehenderunt nos iniquitates nostrae, et peccata nostra adversantur nobis. P. Parce, Domine, quia dolor noster amarus est nimis. V\. Peccata nostra redundaverunt super caput nostrum: et iniquitates nostrae 199 pervenerunt usque ad Coelos. P. Parce Domine. Non dicatur Gloria. Reiteretur R\.

Preces. Dicamus omnes. P. Miserere Domine. V\. Iniquitates multae sunt, Miserere. Charitas refrigescit. P. Miserere Domine. V\. Tibi soli peccavimus. P. Miserere Domine. V\. Veniam postulamus. P. Miserere. V\. Christe Redemptor mundi. P. Miserere Domine.

[Col. 0355C] Hymnus. O Nazarene. fol. 144. Capitula. Exalta cornu nostrum. fol. 172.



Ad Vesperos.

Lauda. Vespere, et mane, et meridie te laudamus Domine.

Antiphona. Disrumpe, Deus, vincula peccatorum: ut sacrificemus tibi hostiam laudis. Psalmus CXV.

Lauda. Manus tuae fecerunt me, et plasmaverunt me, P. Da mihi intellectum, Domine. V\. Qui timent te, videbunt me, et laetabuntur: quia in verbo tuo speravi. P. Da. V\. Gloria. P. Da mihi.

Hymnus. Adesto nostris precibus. fol. 160.

Capitula. Sit festum jejunium. fol, 149. Lauda. Excipe servum. fol. 196.

[Col. 0355D] Oratio. Jud cium, et justitiam. fol. 196.



FERIA QUINTA.



Ad Matutinum.

Antiphona. Tu autem Domine. Psalmus III. Oratio. Quamvis Domine. fol. 141.

Antiphona 1. Bonum est confiteri Domino et psallere nomini tuo Altissime. Psalmus XCI.

Oratio. Bonum est nos tibi Domino confiteri tuoque altissimo nomini psallere: ut nos et confessio a periculis eruat; et psallendi industria coram te gratiores exhibeat. R\. Amen.

Per.

Antiphona 2. Non repellet Dominus plebem suam: et hereditatem suam non derelinquet. Psalmus XCXIII.

[Col. 0356A] Oratio. Non repellet. fol. 168. Antiphona 3. Praeoccupemus. Psalmus XCXIV.

Oratio. Praeoccupantes. fol. 168.

R\. Miserere Domine contritis corde: et restitue captivos in terram suam. P. Praebe Agnum placabilem, et diem redemptionis: et consolare omnes plangentes. V\. Convertere, Domine, aliquantulum: et delectare super servos tuos. P. Praebe.


In Laudibus.

Antiphona. Averte faciem tuam a peccatis nostris: munda nos, Domine. Psalmus L.

Oratio. Averte faciem tuam a peccatis nostris Domine; et omnes iniquitates nostras delens, remove ab oculis tuis malarum nostrarum facinus voluptatum: nostraeque confessioni clementer tuum appone [Col. 0356B] auditum: Miserere, quaesumus, rogantibus nobis, qui propitius respicis in adversis: et qui desperatis cor poenitens tribuis, a confessionibus nostris nullatenus avertatur gratia tua. Sed quia Publicanus a longe stans, et percutiens pectus suum, sola confessione purgatus est; similiter et nos peccatores exaudi: ut sicut illi merito petitionis suae fructum donasti; ita et nobis supplicantibus indignis servis tuis veniam digneris impendi peccatis. Ergo quia cordis contriti placaris sacrificio, tribue nobis hoc tibi offerri, quod praecipis: et promereri indulgentiam, quam promittis. R\. Amen.

Per misericordiam.

Ad Matutinarium. Non est Deus sicut homo, ut mentiatur: nec ut filius hominis, ut mutetur.

[Col. 0356C] Canticum. De Aram adduxit me Balac. Quaere fol. 53. Oratio. Tu es Domine stella veritatis. Quaere fol. 89.


Matutinarium.

Ad Benedictus. Antiphona. Psallam, et intelligam in matutinis, quando venies ad me. V\. Misericordiam, et judicium cantabo tibi Domine.

Canticum. Benedictus es Domine.

Lauda. In tympano, et choro laudate Dominum: in chordis, et organo laudate eum.


Lectio libri Exodi (Cap. III).

R\. Deo gratias.

In illis diebus: Dixit Dominus ad Moysem: Vade, congrega seniores Israel, et dices ad eos: Dominus Deus patrum vestrorum apparuit mihi, Deus Abraham, [Col. 0356D] et Deus Isaac, et Deus Jacob, dicens: Visitans visitavi vos: et omnia, quae acciderunt vobis in Aegypto, vidi: Et dixi ut educam vos de afflictione Aegypti, ad terram Chananaei, et Hethaei, et Amorrhaei, Pherezaei, et Hevaei, et Jebusaei, ad terram fluentem lacte et melle. Et audient vocem tuam: ingredierisque tu, et seniores Israel, ad regem Aegypti, et dices ad eum: Dominus Deus Hebraeorum vocavit nos: et ibimus viam trium dierum per solitudinem, ut immolemus Domino Deo nostro. Sed ego scio quod non dimittet vos rex Aegypti ut eatis, 200 nisi per manum validam. Extendamque manum meam et percutiam Aegyptum in cunctis mirabilibus, quae facturus sum in medio eorum: post haec dimittet vos. Daboque [Col. 0357A] gratiam populo huic coram Aegyptiis: et cum egrediemini, non exhibitis vacui: sed postulabit mulier a vicina sua, et ab hospita vasa aurea et argentea, ac vestes: ponetisque eas super filios et filias vestras, et spoliabitis Aegyptum. (Cap. IV.) Respondit Moyses, et ait: Non credent mihi, neque audient vocem meam, sed dicent: Non apparuit tibi Dominus. Dixit ergo ad eum: Quid est quod tenes in manu tua? Respondit: Virga. Dixitque Dominus: Projice eam in terra. Projecit, et versa est in colubrum, ita ut fugeret Moyses. Dixitque Deus: Extende manum tuam, et apprehende caudam ejus. Extendit et tenuit, versaque est in virgam. Ut credant, inquit, quod apparuerit tibi Dominus Deus patrum tuorum, Deus Abraham, et Deus Isaac, et Deus Jacob. Dixitque [Col. 0357B] Dominus rursum: Mitte manum tuam in sinum tuum. Quam cum misisset in sinum, protulit leprosam instar nivis. Retrahe, ait, manum in sinum tuum. Retraxit, et protulit iterum, et erat similis carni reliquae. Si non crediderint, inquit, tibi, neque audierint sermonem signi prioris, credent verbo signi sequentis. Quod si nec duobus quidem his signis crediderint, neque audierint vocem tuam: sume aquam fluminis, et effunde eam super aridam, et quicquid hauseris de fluvio, vertetur in sanguinem. Ait Moyses: Obsecro Domine, non sum eloquens ab heri et nudius tertius: ex quo locutus es ad servum tuum, impeditioris et tardioris linguae sum. Dixit Dominus ad eum: Quis fecit os hominis? aut quis fabricatus est mutum et surdum, et videntem et coecum? nonne ego? [Col. 0357C] Perge igitur, et ego ero in ore tuo: doceboque te quid loquaris. At ille: Obsecro, inquit, Domine, mitte quem missurus es. Iratus Dominus in Moysen, ait: Aaron frater tuus Levites, scio quod eloquens sit: ecce ipse egredietur in occursum tuum, vidensque te laetabitur corde. Loquere ad eum, et pone verba mea in ore ejus: ego ero in ore tuo, et in ore illius, et ostendam vobis quid agere debeatis: ipse loquetur pro te ad populum, et erit os tuum: tu autem eris in his quae ad Deum pertinent. Virgam quoque hanc sume in manu tua, in qua facturus es signa. Abiit Moyses, et reversus est ad Jethro cognatum suum, dixitque ei: Vadam, et revertar ad fratres meos in Aegyptum, ut videam si adhuc vivant. Cui ait Jethro: [Col. 0357D] Vade in pace. Dixit ergo Dominus ad Moysen in Madiam: Vade, et revertere in Aegyptum: Mortui sunt enim omnes qui quaerebant animam tuam. Tulit ergo Moyses uxorem suam, et filios suos, et imposuit eos super asinum, reversusque est in Aegyptum, portans virgam Dei in manu sua. Dixitque Dominus Moysi revertenti in Aegyptum: Vide ut omnia ostenta quae posui in manu tua, facias coram Pharaone: ego indurabo cor ejus, et non dimittet populum. Dicesque ad eum: Haec dicit Dominus: Filius meus primogenitus Israel. Dixi tibi: Dimitte filium meum ut serviat mihi; et noluisti dimittere eum: ecce ego interficiam filium tuum primogenitum. Dixit autem Dominus ad Aaron: Vade in occursum Moysi in desertum, Qui perrexit obviam ei in montem Dei, et osculatus [Col. 0358A] est eum. Narravitque Moyses Aaron omnia verba Domini pro quibus miserat eum, et signa quae mandaverat. Veneruntque simul, et congregaverunt omnes seniores filiorum Israel. Locutusque est Aaron omnia verba quae dixerat Dominus ad Moysen: et fecit signa coram populo, et credidit populus. Audieruntque quod visitasset Dominus filios Israel, et quod respexisset afflictionem eorum: et proni adoraverunt. (Cap. V.) Post haec ingressi sunt Moyses et Aaron, et dixerunt Pharaoni: Haec dicit Dominus Deus Israel: Dimitte populum meum ut sacrificet mihi in deserto. At ille respondit: Quis est Dominus, ut audiam vocem ejus, et dimittam Israel? nescio Dominum, et Israel non dimittam. Dixeruntque: Deus Hebraeorum vocavit nos, ut eamus viam trium dierum in solitudinem: [Col. 0358B] et sacrificemus Domino Deo nostro: ne forte accidat nobis pestis, aut gladius. Ait ad eos rex Aegypti: Quare Moyses et Aaron solicitatis populum ab operibus suis? ite ad onera vestra. Dixitque Pharao: Multus est populus terrae: videtis quod turba succreverit: quanto magis si dederitis eis requiem ab operibus? Praecepit ergo Pharao in die illo praefectis operum et exactoribus populi, dicens: Nequaquam ultra dabitis paleas populo ad conficiendos lateres, sicut prius: sed ipsi vadant, et colligant stipulas. Et mensuram laterum quam prius faciebant, imponetis super eos, nec minuetis quicquam: 201 vacant enim, et idcirco vociferantur, dicentes: Eamus, et sacrificemus Deo nostro. Opprimantur operibus, et expleant ea: ut non acquiescant verbis mendacibus. Igitur [Col. 0358C] egressi praefecti operum et exactores, ad populum dixerunt: Sic dicit Pharao; Non do vobis paleas: ite, et colligite sicubi invenire poteritis, nec minuetis quicquam de operibus vestris. Dispersus est populus in omnem terram Aegypti ad colligendas paleas. Praefecti quoque operum instabant, dicentes: Complete opus vestrum quotidie, ut prius facere solebatis quando dabantur vobis paleae. Flagellatique sunt qui praeerant operibus filiorum Israel, ab exactoribus Pharaonis, dicentibus: Quare non impletis mensuram laterum sicut prius, nec heri, nec hodie? Veneruntque praepositi filiorum Israel, et vociferati sunt ad Pharaonem, dicentes: Cur ita agis contra servos tuos? Paleae non dantur nobis, et lateres similiter [Col. 0358D] imperantur: en famuli tui flagellis caedimur, et injuste agitur contra populum tuum. Qui ait: Vacatis otio, et idcirco dicitis: Eamus, et sacrificemus Domino. Ite ergo, et operamini: paleae non dabuntur vobis, et reddetis consuetum numerum laterum. Videbantque praepositi filiorum Israel in malo, eo quod diceretur eis: Non minuetur quicquam de lateribus per singulos dies. Occurreruntque Moyses et Aaron, qui stabant ex adverso, egredientes a Pharaone: et dixerunt ad eos: Videat Dominus et judicet, quoniam foetere fecistis odorem nostrum coram Pharaone et servis ejus, et praebuistis ei gladium, ut occideret nos. Reversusque Moyses ad Dominum, ait: Domine, cur afflixisti populum tuum? quare misisti me? Ex eo enim quo ingressus sum ad Pharaonem ut loquerer [Col. 0359A] ex nomine tuo, afflixit populum tuum: et non liberasti eos. (Cap. VI.) Dixitque Dominus ad Moysen: Nunc videbis quid facturus sum Pharaoni: per manum enim fortem dimittet eos, et in manu robusta ejiciet illos de terra sua. R\. Amen.

Hymnus. In matutinis surgimus. Quaere folio 103.

Capitula. Misericordiam et judicium cantantes tibi Domine, oramus et psallimus; ut in via immaculata intelligibiliter ambulemus: quo et misericordiae instinctu intendamus recta; et in judicii metu corrigamus errata.

Pater noster. Et.

Lauda. Averte oculos meos, ne videant vanitatem: P. Et in via tua vivifica me Domine. V\. Legem pone mihi Domine viam justificationum tuarum: [Col. 0359B] et exquiram eam semper. P. Et in via. R\. Gloria, et honor Patri. P. Et in via.

Oratio. Averte oculos nostros, Domine, ne videant vanitatem; et in via tua vivifica nos: fac nos odire soeculum, et diligere Christum. R\. Amen.

Per.



Ad Tertiam.


Sapientia Salomonis (Cap. X).

R\. Deo gratias.

Fili, Sapientiam enim praetereuntes, non tantum in hoc lapsi sunt ut ignorarent bona, sed insipientiae suae relinquerunt hominibus memoriam, ut in his, quae peccaverunt, nec latere potuissent. Sapientia autem eos, qui se observant, a doloribus liberavit. Et populum justum, et semen sine querela liberavit [Col. 0359C] a nationibus, quae illum deprimebant. Intravit in animam servi Dei, et stetit contra reges horrendos in portentis et in signis. Et reddidit justis mercedem laborum suorum, et deduxit eos in via mirabili: et fuit illis velamento diei, et in luce stellarum nocte: transtulit illos mare rubrum, et transvexit illos per aquam nimiam. Inimicos autem illorum demersit in mare, et ab altitudine inferorum eduxit eos. Ideo justi tulerunt spolia impiorum, et decantaverunt Domine nomen sanctum tuum, et victricem manum tuam laudaverunt pariter. R\. Amen.


Lectio libri Exodi (Cap. VI).

R\. Deo gratias.

In illis diebus: Locutus est Dominus ad Moysen, dicens: Ego Dominus: loquere ad Pharaonem regem [Col. 0359D] Aegypti, omnia quae ego loquor tibi. Et ait Moyses coram Domino: En incircumcisus labiis sum, quomodo audiet me Pharao? (Cap. VII.) Dixitque Dominus ad eum: Ecce constitui te Deum Pharaonis: et Aaron frater tuus erit propheta tuus. Tu loqueris omnia quae mando tibi: et ille loquetur ad Pharaonem, ut dimittat filios Israel de terra sua. Sed ego indurabo cor ejus, et multiplicabo signa et ostenta mea in terra Aegypti, et non audiet vos: immittamque manum meam super Aegyptum, et educam exercitum et populum meum filios Israel de terra Aegypti per judicia maxima. Et scient Aegyptii quia ego sum Dominus cum extenderim manum meam super Aegyptum, 202 et eduxerim filios [Col. 0360A] Israel de medio eorum. Fecit itaque Moyses et Aaron sicut praeceperat Dominus: ita egerunt. Erat autem Moyses octoginta annorum, et Aaron octoginta trium, quando locuti sunt ad Pharaonem. Dixitque Dominus ad Moysen et Aaron: Cum dixerit vobis Pharao, Ostendite signa: dices ad Aaron: Tolle virgam tuam, et projice eam coram Pharaone, ac vertatur in colubrum. Ingressi itaque Moyses et Aaron ad Pharaonem, fecerunt sicut praeceperat Dominus: tulitque Aaron virgam coram Pharaone et servis ejus, quae versa est in colubrum. Vocavit autem Pharao sapientes et maleficos: et fecerunt etiam et ipsi per incantationes Aegyptiacas et arcana quaedam similiter. Projeceruntque singuli virgas suas, quae versae sunt in dracones: sed devoravit virga Aaron virgas [Col. 0360B] eorum. Induratumque est cor Pharaonis, et non audivit eos, sicut praeceperat Dominus. Dixit autem Dominus ad Moysen: Ingravatum est cor Pharaonis, et non vult dimittere populum meum. Vade ad eum mane, ecce egredietur ad aquas: et stabis in occursum ejus super ripam fluminis: et virgam, quae conversa est in draconem, tolles in manu tua. Et dices ad eum: Dominus Deus Hebraeorum misit me ad te, dicens: Dimitte populum meum ut sacrificet mihi in deserto: et usque ad praesens audire noluisti. Haec igitur dicit Dominus: In hoc scies quod sim Dominus: ecce percutiam virga, quae in manu mea est, aquam fluminis, et vertetur in sanguinem. Pisces quoque, qui sunt in fluvio, morientur, et computrescent aquae, et affligentur Aegyptii bibentes [Col. 0360C] aquas fluminis. Dixit quoque Dominus ad Moysen: Dic ad Aaron, Tolle virgam tuam, et extende manum tuam super aquam Aegypti, et super fluvios eorum, et rivos ac paludes, et omnes lacus aquarum, et vertantur in sanguinem: et sit cruor in universa terra Aegypti, tam in ligneis vasis quam in saxeis. Fecerunt itaque Moyses et Aaron sicut praeceperat Dominus: et elevans virgam, percussit aquam fluminis coram Pharaone et servis ejus: quae versa est in sanguinem. Et pisces, qui erant in flumine, mortui sunt: computruitque fluvius, et non poterant Aegyptii bibere aquam fluminis, et fuit sanguis in tota terra Aegypti. Feceruntque similiter malefici Aegyptiorum per incantationes suas; et induratum est cor Pharaonis, nec audivit eos, sicut praeceperat [Col. 0360D] Dominus. Avertitque se, et ingressus est domum suam, nec apposuit cor etiam hac vice. Foderunt autem Aegyptii per circuitum fluminis puteos, ut biberent aquas: non enim poterant bibere de aqua fluminis. Impleti sunt septem dies, postquam percussit Dominus fluvium. (Cap. VIII.) Dixitque Dominus ad Moysen; Ingredere ad Pharaonem, et dices ad eum: Haec dicit Dominus: Dimitte populum meum, ut sacrificet mihi: si autem nolueris dimittere, ecce ego percutiam omnes terminos tuos ranis. Et ebulliet fluvius ranas: quae ascendent, et ingredientur domum tuam, et in cubiculum lectuli tui, et super stratum tuum, et in domos servorum tuorum, et ad populum tuum, et in furnos tuos, et in reliquias ciborum [Col. 0361A] tuorum: et ad te, et ad populum tuum, et ad omnes servos tuos, intrabunt ranae. Dixitque Dominus ad Moysen: Dic ad Aaron: Extende manum tuam super fluvium et super rivos ac paludes, et educ ranas super terram Aegypti. Extendit Aaron manum super aquam Aegypti, et ascenderunt ranae, operueruntque terram Aegypti. Fecerunt autem et malefici per incantationes suas similiter, eduxeruntque ranas super terram Aegypti. Vocavitque Pharao Moysen et Aaron, et dixit eis: Orate ad Dominum ut auferat ranas a me et a populo meo: et dimittam populum ut sacrificet Domino. Dixitque Moyses Pharaoni: Constitue mihi quando deprecer pro te, et pro servis tuis, et pro populo tuo, ut abigantur a te ranae, et a domo tua, et a servis tuis, et a populo tuo: et tantum in [Col. 0361B] flumine remaneant. Qui respondit: Cras. Et Moyses: Juxta verbum, inquit, tuum, faciam: ut scias quoniam non est sicut Dominus Deus noster. Et recedent ranae a te, et a domo tua, et a servis tuis, et a populo tuo: tantum in flumine remanebunt. Egressique sunt Moyses et Aaron a Pharaone: et clamavit Moyses ad Dominum pro sponsione ranarum quam condixerat Pharaoni. Fecitque Dominus juxta verbum Moysi: et mortuae sunt ranae de domibus, et de villis, et de agris. Congregaveruntque eas in immensos aggeres, et computruit terra. Videns autem Pharao quod data esset requies, ingravavit cor suum, et non audivit eos, sicut praeceperat Dominus. Dixitque Dominus ad Moysen: Loquere ad Aaron: Extende virgam tuam, et percute pulverem terrae: et [Col. 0361C] sint cinifes in universa terra Aegypti. Feceruntque ita. Extendit Aaron manum, 203 virgam tenens: et percussit pulverem terrae, et facti sunt cinifes in hominibus, et jumentis: omnis pulvis terrae versus est in cinifes per totam terram Aegypti. Feceruntque similiter malefici per incantationes suas, ut educerent cinifes, et non potuerunt: erantque cinifes tam in hominibus quam in jumentis. Et dixerunt malefici ad Pharaonem: Digitus Dei est hic: induratumque est cor Pharaonis, et non audivit sicut praeceperat Dominus. Dixitque Dominus ad Moysen: Consurge diluculo, et sta coram Pharaone: egredietur enim ad aquas: et dices ad eum: Haec dicit Dominus: Dimitte populum meum ut sacrificet mihi. Quod si non dimiseris eum, ecce ego mittam in te, [Col. 0361D] et in servos tuos, et in populum tuum, et in domos tuas, omne genus muscarum: et implebuntur domus Aegyptiorum muscis diversi generis, et in universa terra in qua fuerint. Faciamque mirabilem in die illa terram Gessen, in qua populus meus est, ut non sint ibi muscae: et scies quia ego Dominus in medio terrae. Ponamque divisionem inter populum meum et populum tuum: cras erit signum istud. Fecitque Dominus ita. Et venit musca gravissima in domo Pharaonis et in domo servorum ejus, et in omnem terram Aegypti: corruptaque est terra ab hujuscemodi muscis. Vocavit Pharao Moysen et Aaron, et ait eis: Ite, sacrificate Domino vestro in terra. Et ait Moyses: Non potest ita fieri: abominationes enim [Col. 0362A] Aegyptiorum immolabimus Domino Deo nostro: quod si mactaverimus ea quae colunt Aegyptii coram eis, lapidibus nos obruent. Viam trium diorum pergemus in solitudinem: et sacrificabimus Domino Deo nostro, sicut praecepit nobis. Dixitque Pharao: Ego dimittam vos ut sacrificetis Domino Deo vestro in deserto: verumtamen longius ne abeatis, rogate pro me: Et ait Moyses: Egressus a te, rogabo Dominum: et recedet musca a Pharaone, et a servis suis, et a populo ejus cras: verumtamen noli ultra fallere, ut non dimittas populum sacrificare Domino. Egressusque Moyses a Pharaone, oravit Dominum. Qui fecit juxta verba illius. R\. Amen.

Antiphona 1. Clamor noster ad te perveniat: et ne avertas faciem tuam a nobis. Psalm. CI.

[Col. 0362B] Oratio. Exaudi Deus orationem nostram; et clamor noster ad te remoto impedimento perveniat: quacumque autem die te invocaverimus, velociter tibi nostra patescat oratio: nec avertas faciem tuam a gemitibus; nec gubernationem tuam a nostris coliibeas moribus: ut gratulemur adipisci postulata; dum ad te nostra pervenerunt desideria. R\. Amen.

Per misericordiam tuam.

Antiphona 2. Timebunt gentes nomen tuum Domine, et omnes reges terrae gloriam tuam. Psalmus CI. Et timebunt.

Oratio. Exurge Deus, et miserere Sion; quia tempus miserendi nobis advenit: respice ad nostrae paupertatis orationem, tuorumque humilium amplectere precem. R\. Amen.

[Col. 0362C] Per misericordiam tuam Deus noster.

Antiphona 3. Sicut pater miseretur filiis, ita misertus est Deus timentibus eum. Psalmus CII.

R\. Exclamemus omnes ad Dominum ex toto corde, et convertatur unusquisque a peccatis suis, P. Et Deus coeli revertetur ab ira furoris sui; quia misericors est. V\. Convertimini, et recedite ab omnibus iniquitatibus vestris: et ab universis contaminationibus vestris avertite facies vestras. P. Et Deus coeli revertetur. V\. Gloria, et honor Patri, etc. Reiteretur R\.

Preces. Fac nobiscum, Domine, misericordiam, da veniam, dona indulgentiam. P. Et miserere placatus. V\. Omnipotens Ingenite, Unigeniti Genitor sanctissime, precem nostram suscipe. P. Et miserere. V\. Parce, rogamus, omnibus, parce rogantibus, [Col. 0362D] assiste lugentibus, indulge poenitentibus. P. Et miserere. V\. Animas quiescentium, sancte Domine, ab inferno erue: paradiso restitue. P. Et miserere. V\. Christe, qui Coelos possides, Mundum redimens: tu Deus clementissime, peccata nostra ablue. P. Et miserere.

Hymnus. O Nazarene, lux. fol. 144.

Capitula. Benedicat te, Domine, anima nostra; et omnia interiora ejus in tuis laudibus clament: ut ad sanandos languores nostros audita oratione concurras; et vitam nostram de interitu redimas; in bonis desiderium nostrum saties; et votum perfectione corones.

Pater noster.



Ad Sextam.
[Col. 0363A]

Lectio libri Jeremiae Prophetae (Cap. III).

R\. Deo gratias.

Haec dicit Dominus: Convertimini filii revertentes, et sanabo adversiones vestras. 204 Ecce enim venimus ad te: tu enim es Dominus Deus noster. Vere mendaces erant colles, multitudo montium: vere in Domino Deo nostro est salus Israel. Confusio comedit labores patrum nostrorum ab adolescentia nostra, greges eorum, et armenta eorum, filios Israel, et filias eorum. Dormiemus in confusione nostra, et operiet nos ignominia nostra: quoniam Domino Deo nostro peccavimus nos, et patres nostri, ab adolescentia nostra usque ad hanc diem: et non audivimus vocem Dei nostri (Cap. IV). Si reverteris [Col. 0363B] ad me Israel, ait Dominus, ad me convertere: si abstuleris offendicula tua a facie mea, non commoveberis. Et juraveris: Vivit Dominus in veritate, et in judicio, et in justitia: et benedicent eum gentes, ipsumque laudabunt. R\. Amen.

Antiphona 1. Dominus memor fuit nostri: et benedixit nobis. Psalmus CXIII.

Oratio. Memor esto nobis, Domine, et benedic nos; qui ne obliviosa mente avertamur a te, tuam nos reduc in recordationem: ac sicut Israel ex Aegypto liberasti per aenigmata; ita nos a mundana digneris segregare contagione. R\. Amen.

Per misericordiam, etc.

Antiphona 2. Reple Deus gaudio os nostrum: et lingua nostra exultatione. Psalmus CXXV.

[Col. 0363C] Oratio. Reple, Domine, gaudio es nostrum; et linguam nostram exultatione locupleta: ut, qui in lachrymis seminamus verbum vitae, metamus in gaudio fructum justitiae. R\. Amen.

Per.

Antiphona 3. Beati omnes, qui timent Dominum, et qui ambulant in viis ejus. Psalmus CXXVIII.

R\. Pande manum tuam super servos tuos, Domine, et libera nos P. De tribulatione, V\. Deus in nomine tuo salvos nos fac, et in virtute tua libera nos P. De tribulatione. V\. Gloria, et honor Patri. Reiteretur R\.

Preces. Exaudi, Domine, preces nostras. P. Et miserere nobis. V\. Attende, Domine, de sanctuario tuo. P. Et miserere nobis. V\. Dona confitentibus [Col. 0363D] de commissis malis veniam. P. Et miserere nobis. V\. Ecclesiam Catholicam in bonis semper renova. P. Et miserere nobis. V\. Indulge lapsis, et parce nostris peccatis. P. Et miserere nobis.

Hymnus. O Nazarene, lux. Quaere fol. 144.

Oratio. Deus, qui timentes te, beatos prophetali voce pronuntias; da in nobis tui timoris obsequia beneplacita; ut ex hoc in viis tuis ambulare nos facias: Sitque, te gubernante, labor noster tuis oculis placitus; cujus fructus tempore remunerationis efficiatur suavissimus: ac sic noster labor ipse de charitate studeatur, ut apud te fruges ejus in beatitudine recondantur.

Pater noster.



Ad Nonam.
[Col. 0364A]

Sapientia Salomonis (Cap. XI).

R\. Deo gratias.

Fili, cum abundarent filii Israel, laetati sunt; per haec, cum illis deessent, bene cum illis actum est. Nam pro fonte quidem sempiterni fluminis, humanum sanguinem dedisti injustis. Qui cum minuerentur in traductione infantium occisorum, dedisti illis abundantem aquam insperate, ostendens per sitim, quae tunc fuit, quemadmodum tuos exaltares, et adversarios illorum necares. Cum enim tentati sunt, et quidem cum misericordia disciplinam accipientes, scierunt quemadmodum cum ira judicati impii tormenta paterentur. Hos quidem tanquam [Col. 0364B] pater monens probasti: illos autem tanquam durus rex interrogans condemnasti. Absentes enim et praesentes similiter torquebantur. Duplex enim illos acceperat taedium, et gemitus cum memoria praeteritorum. Cum autem audirent per sua tormenta bene cum illis agi, commemorati sunt Deum, admirantes in finem exitus. Quem enim in expositione probra projectum deriserunt, in finem eventus mirati sunt. Non similiter justis faciens. Quoniam sicut momentum staterae, sic ante te est orbis terrarum. Tu enim misereris omnium, et omnia potes, et dissimulas peccata hominum propter poenitentiam. R\. Amen.


Lectio libri Exodi (Cap. IX).

R\. Deo gratias.

In illis diebus: Dixit Dominus ad Moysen: Ingredere [Col. 0364C] ad Pharaonem, et loquere ad eum: Haec dicit Dominus Deus Hebraeorum: Dimitte populum meum ut sacrificet mihi. Quod si adhuc renuis, et retines eos: ecce manus mea erit super agros tuos: et super equos, et camelos, et oves, et boves, pestis valde gravis. Et faciet Dominus mirabile inter possessiones Israel, et possessiones Aegyptiorum, ut nihil omnino intereat ex his quae pertinent ad filios Israel. Constituitque Dominus tempus, dicens: Cras faciet Dominus verbum istud in terra Aegypti. 205 Fecit ergo Dominus verbum hoc in altera die: mortuaque sunt omnia animantia Aegyptiorum: de animalibus vero filiorum Israel nihil omnino periit. Et misit Pharao ad videndum: nec erat quidquam [Col. 0364D] mortuum de his quae possidebat Israel. Ingravatumque est cor Pharaonis, et non dimisit populum. Et dixit Dominus ad Moysen et Aaron: Tollite plenas manus cineris de camino, et spargat illum Moyses in coelum coram Pharaone. Sitque pulvis super omnem terram Aegypti: erunt enim in hominibus, et jumentis vulnera, et vesicae turgentes, in universa terra Aegypti. Tuleruntque cinerem de camino, et steterunt coram Pharaone, et sparsit illum Moyses in coelum: factaque sunt vulnera vesicarum turgentium in hominibus et jumentis: nec poterant malefici stare coram Moyse propter vulnera quae in illis erant, et in omni terra Aegypti. Induravitque Dominus cor Pharaonis, et non audivit eos, sicut praeceperat eis Dominus. Dixitque Dominus ad [Col. 0365A] Moysen: Mane consurge, et sta coram Pharaone, et dices ad eum: Haec dicit Dominus Deus Hebraeorum: Dimitte populum meum ut sacrificet mihi. Quia in hac vice mittam omnes plagas meas super cor tuum, et super servos tuos, et super populum tuum: scias quod non sit similis mei in omni terra. Nunc enim extendens manum, percutiam te et populum tuum peste, peribitisque de terra. Idcirco posui te, ut ostendam in te fortitudinem meam, et narretur nomen tuum in omni terra. Adhuc retines populum meum: et non vis eum dimittere? En pluam hac ipsa hora cras grandinem multam nimis, qualis non fuit in Aegypto, a die qua fundata est, usque in praesens tempus. Mitte ergo jam nunc, et congrega jumenta tua, et omnia [Col. 0365B] quae habes in agro: homines enim, et jumenta, et universa quae inventa fuerint foris, nec congregata de agris, cecideritque super ea grando, morientur. Qui timuit verbum Domini de servis Pharaonis, fecit confugere servos suos, et jumenta in domos: qui autem neglexit sermonem Domini, dimisit servos suos, et jumenta in agris. Et dixit Dominus ad Moysen: Extende manum tuam in coelum, ut fiat grando in universa terra Aegypti, super homines, et super jumenta, et super omnem herbam agri in terra Aegypti. Extendensque Moyses virgam in coelum, et Dominus dedit tonitrua, et grandinem, ac discurrentia fulgura super terram Aegypti: et grando et ignis mista pariter ferebantur: tantaeque fuit magnitudinis, quanta antea numquam apparuit in [Col. 0365C] universa terra Aegypti ex quo gens illa condita est. Et percussit grando in omni terra Aegypti cuncta quae fuerunt in agris, ab homine usque ad jumentum: cunctam herbam agri percussit grando, et omne lignum regionis confregit. Tantum in terra Gessen, ubi erant filii Israel, grando non accessit. Misit quoque Pharao, et vocavit Moysen et Aaron, dicens ad eos: Peccavi etiam nunc: Deus justus: ego et populus meus, impii. Orate Dominum, et desinant tonitrua Dei, et grando: et dimittam vos, et nequaquam ultra hic maneatis. Ait Moyses: Cum egressus fuero de urbe, extendam palmas meas ad Dominum, et cessabunt tonitrua, et grando non erit: ut scias quia Domini est terra. Novi autem, [Col. 0365D] quod et tu, et servi tui, nondum timeatis Dominum Deum. Linum enim et hordeum laesum est, eo quod hordeum esset virens, linum jam folliculos germinaret: triticum autem, et far non sunt laesa, quia serotina erant. Egressusque Moyses a Pharaone ex urbe, extendit manus suas ad Dominum, et cessaverunt tonitrua et grando. R\. Amen.

Antiphona 1. Laudate Dominum, quia benignus Dominus: psallite nomini ejus quoniam suave est. Psalmus CXXXIV.

Oratio. Laudemus te Domine, quia benignus ac suavis es: praesta itaque, ut dum in tua laudatione insistimus, a mundi illecebris advoces, vel perfectorum societati adglomeres R\. Amen.

Per misericordiam tuam, etc.

[Col. 0366A] Antiphona 2. Super flumina Babilonis, illic sedimus et flevimus: dum recordaremur tui Sion. Psalmus CXXXVI.

Oratio. Peregrinanti. Quaere fol. 194.

Antiphona 3. Prope esto Domine invocantibus, et exaudi orationem nostram. Psalmus CXLIV.

Hymnus. O Nazarene. fol. 144.

Capitula. Prope esto Domine invocantibus te; ac voluntatem timentium imple: erige, quique coruunt; et elisos sustenta: ut, qui praecipites in mortem cadimus; sospites, te erigente, surgimus.

Pater noster.



Ad Vesperos.

Lauda. Dominus illuminatio mea, et salus mea, 206 quem timebo?

[Col. 0366B] Dominus sit semper. R\. Et cum.

Antiphona. In adjutorium nostrum intende: Domine ad adjuvandum nos festina. Psalmus LXIX.

Lauda. Averte oculos meos ne videant vanitatem: P. Et in via tua vivifica me. V\. Statue servo tuo eloquium tuum, in timore tuo. P. Et in via. V\. Gloria, et honor. P. Et in.

Hymnus. Christe, qui regis. Et Capitula. Servis tuis. Quaere fol. 168. Lauda. Averte oculos meos. Et Oratio. Averte. Quaere fol. 201.



FERIA SEXTA.



Ad Matutinum.

Antiphona. Voce mea ad Dominum. Psalmus III.

Oratio. Multiplicati sunt, Domine, qui. fol. 190.

Antiphona 1. Miserator, et misericors Dominus: [Col. 0366C] non in finem irascetur: neque in aeternum indignabitur. Psalmus CII.

Oratio. Miserator Domine, et misericors, non irascaris nobis in finem: sed quantum distat oriens ab occasu, iniquitatem omnem a nobis elonga; et juxta altitudinem coeli a terra tuam in nobis misericordiam dilata. R\. Amen.

Per misericordiam tuam.

Antiphona 2. Quaerite Dominum, et confortamini: quaerite faciem ejus semper. Psalmus CIV.

Oratio. Quaerentibus te, Domine, tribue fortitudinem; et quaerendi te jugiter infunde sanctum amorem: ut qui tuam desiderant cernere faciem, perniciosam mundi non appetant voluptatem: eosque [Col. 0366D] saeculi blandimenta non detineant usquequaque captivos; ut lux vultus tui clarificet jam beatos. R\. Amen.

Per misericordiam.

Antiphona 3. Auge, Domine, populum tuum nimis: confirma eum super inimicos ejus. Psalmus CIV.

Oratio. Auge, Domine, populum tuum nimis; eumque vel meritis vel rebus exalta: ut qui invidorum dentibus mordemur, feliciores semper te propiciante constemus. R\. Amen.

Per misericordiam.

R\. Iniquitates nostrae, et peccata nostra multae sunt, Domine, et in ipsis tabescimus. P. Quomodo vivere poterimus? sed tu dixisti: Nolo mortem [Col. 0367A] morientis, donec revertatur, et vivat. V\. Peccavimus enim, inique egimus recedentes a te, et praecepta tua non observavimus, nec fecimus. P. Quomodo. Non dicatur Gloria; sed reiteretur R\.


In Laudibus.

Antiphona. Secundum multitudinem, Domine, miserationum tuarum, dele omnes iniquitates nostras: et munda nos ab injustitia nostra. Psalmus L.

Oratio. Secundum multitudinem miserationum tuarum. fol. 150.

Ad Canticum. Antiphona. Tu Domine in aeternum permanes, et sedes tua in saeculum saeculi.


Canticum Jeremiae (Cap. V Threnorum).

Memento Domine, quid factum sit nobis: * aspice, et vide opprobrium nostrum.

[Col. 0367B] Hereditas nostra conversa est alienis, * domus nostra peregrinis.

Pupilli facti sumus velut non habentes patrem, * matres nostrae quasi viduae.

Aquas nostras pecunia bibimus: * et ligna nostra pretio comparavimus.

Cervicibus minabamur, lapsis * non dabatur requies.

Aegypto dedimus manum, * et Assyriis ut satiemur pane.

Patres nostri peccaverunt, et non sunt: * nos autem iniquitates eorum exolvimus.

Servi dominati sunt nobis: * nec est qui redimat nos de manibus eorum.

In manibus nostris acquisivimus panem nostrum, [Col. 0367C] * a facie gladii, et solitudinis.

Pellis nostra, ut clibanus livida facta est * a facie plagarum et fame.

Mulieres in Sion humiliatae sunt, * et virgines in civitatibus Juda.

Principes in manibus suis suspensi sunt: * et facies senum non glorificaverunt.

Electi moles volvebant, * et juvenes in ligno confixi sunt.

Senes ad portam defecerunt, * et electi a psalmis cessaverunt.

Dissolutum est gaudium cordis nostri: * versus est in luctum chorus noster.

Cecidit corona capitis nostri: * vae nunc nobis, quoniam peccavimus.

[Col. 0367D] Propter hoc factum est in dolore cor nostrum, et obscurati sunt oculi nostri, * ne videant super montem Sion quoniam exterminatus est, vulpes transierunt per eum.

Tu autem Domine in aeternum permanes, * et sedes tua in saeculum saeculi.

207 Et quid in contentione oblivisceris nostri? * derelinquis nos in longitudinem dierum?

Converte nos Deus ad te, et convertamur: * renova dies nostros, sicut antea.

Quia repellens repulisti nos, * iratus es contra nos nimis valde.


Matutinarium.

Ad Benedictus. Antiphona. Vigilabant ante lucem, [Col. 0368A] et veniebant ad eum: et memorati sunt, quoniam Dominus adjutor eorum est. V\. Et pluit illis manna ad manducandum, et panem coeli dedit eis.

Canticum. Benedictus es Domine Deus patrum. fol. 6.

Lauda. Coeli coelorum, et aquae, quae supra coelos sunt, laudent nomen Domini. Psalmus CXLVIII.


Lectio libri Exodi (Cap. IX).

R\. Deo gratias.

In illis diebus: Videns Pharao quod cessasset pluvia, et grando, et tonitrua, auxit peccatum: et ingravatum est cor Pharaonis, et servorum illius, et induratum nimis: nec dimisit filios Israel, sicut praeceperat Dominus per manum Moysi. (Cap. X.) Et dixit Dominus ad Moysen: Ingredere ad Pharaonem: [Col. 0368B] ego enim induravi cor ejus, et servorum illius: ut faciam signa mea haec in eo, et narres in auribus filiorum tuorum, et nepotum tuorum, quotiens contriverim Aegyptios, et signa mea quae fecerim in eis: et sciatis quia ego Dominus. Introierunt ergo Moyses et Aaron ad Pharaonem, et dixerunt ei: Dimitte populum meum, ut sacrificet mihi. Sin autem non vis dimittere eum: ecce ego inducam cras locustam in fines tuos, et cooperient faciem terrae, ne quidquam ejus virens appareat, sed comedatur quod residuum fuerit grandini: corrodet enim omnia ligna quae germinant in agris. Et implebunt domos tuas, et servorum tuorum, et omnium Aegyptiorum: quantam non viderunt patres tui, a die, ex quo orti sunt super terram, usque in praesentem diem. Avertitque se, et [Col. 0368C] egressus est a Pharaone. Dixeruntque servi Pharaonis ad eum: Usquequo patiemur hoc scandalum: dimitte populum, ut sacrificent Domino Deo suo: nonne vides quod perierit Aegyptus? Revocaveruntque Moysen et Aaron ad Pharaonem: qui dixit eis: Ite, sacrificate Domino Deo vestro: quinam sunt qui ituri sunt? Ait Moyses: Cum parvulis nostris et senibus pergemus, cum filiis et filiabus, cum ovibus et armentis: est enim solemnitas Domini Dei nostri. Et respondit Pharao: Sic Dominus sit vobiscum, quomodo ego dimittam vos, et parvulos vestros: cui dubium est quod pessime cogitetis? Non fiet ita, sed ite tantum viri, et sacrificate Domino: hoc enim et ipsi petistis. Statimque ejecti sunt a conspectu Pharaonis. Dixit autem Dominus ad Moysen: Extende manum tuam [Col. 0368D] super terram Aegypti ad locustam, ut ascendat super eam, et devoret omnem herbam quae residua fuerit grandini. Extendit Moyses virgam suam super terram Aegypti: et Dominus induxit ventum arentem tota die illa ac nocte: et mane facto, ventus levavit locustas. Quae ascenderunt super omnem terram Aegypti: et sederunt in cunctis finibus Aegyptiorum innumerabiles, quales ante illud tempus non fuerunt, nec postea futurae erant. Operueruntque universa super faciem terrae, vastantes omnia. Devorata est igitur herba terrae, et quidquid pomorum in arboribus fuit, quae grando dimiserat: nihilque virens omnino relictum est in lignis, et in herbis terrae, in cuncta Aegypto. Quamobrem festinans Pharao, [Col. 0369A] vocavit Moysen et Aaron, et dixit eis: Peccavi in Dominum Deum vestrum, et in vos. Sed nunc dimittite peccatum mihi etiam hac vice, et orate ad Dominum Deum vestrum, ut auferat a me mortem istam. Egressus Moyses de conspectu Pharaonis, oravit ad Dominum. Qui flare fecit ventum ab occidente vehementissimum, et arreptam locustam projecit in mare Rubrum. R\. Amen.

Hymnus. Aeterne lucis Conditor. Quaere folio. 170.

Capitula. Deus, qui panem coeli filiis omnium hominum tribuis, terrenumque animal Angelorum adipe pascis; frumentationem verbi tui nobis in abundantia tribue: eoque nos spiritali refice cibo, quo patres nostros allevasti in eremo.

Pater noster.

[Col. 0369B] Lauda. In toto corde meo, Deus, exquisivi te: P. Ne repellas me a mandatis tuis. V\. In toto corde meo abscondi eloquia tua: ut non peccem tibi. P. Ne repellas me. V\. Gloria, et honor Patri, etc. P. Ne repellas me.

Oratio. In via testimoniorum tuorum, Domine, quasi in omnibus divitiis delectamur, 208 neque enim quidquam nobis deesse credimus, cum te propitium adesse cognoscimus. R\. Amen. Per misericordiam tuam, Deus noster, etc.



Ad Tertiam.


Sapientia Salomonis (Cap. III).

R\. Deo gratias.

Fili, sapientiam enim, et disciplinam qui abjicit, infelix est: et vacua est spes illorum, et labores sine [Col. 0369C] fructu, et inutilia opera eorum sunt. Mulieres eorum insensatae sunt, et nequissimi filii illorum. Maledicta creatura illorum, quoniam felix sterilis incoinquinata, quae nescit thorum in delicto, habebit fructum in respectione animarum sanctarum: et spado, qui non operatus est per manus suas malum, nec cogitavit adversus Dominum nequissima: dabitur enim illi fidei donum electum, et sors in templo Domini acceptissima. Bonorum enim laborum gloriosus est fructus, et quae non excidet radix sapientiae. Filii autem adulterorum in consummatione erunt, et ab iniquo thoro semen exterminabitur. Et siquidem longae vitae erunt, in nihilum computabuntur, et sine honore erit novissima senectus eorum. Et si celerius defuncti fuerint, non habebunt spem, nec in [Col. 0369D] die magnitudinis allocutionem. (Cap. IV.) Melior est enim generatio cum claritate: immortalis enim est memoria illius: quoniam et apud Deum nota est, et apud homines, et in perpetuum coronata triumphat. R\. Amen.


Lectio libri Exodi (Cap. X).

R\. Deo gratias.

In illis diebus: Dixit Dominus ad Moysen: Extende manum tuam in coelum: et sint tenebrae super terram Aegypti, tam densae ut palpari queant. Extendit Moyses manum in coelum: et factae sunt tenebrae terribiles in universa terra Aegypti tribus diebus. Nec frater vidit fratrem suum, nec movit se de loco in quo erat: ubicumque autem habitabant filii Israel, [Col. 0370A] lux erat. Vocavitque Pharao Moysen et Aaron, et dixit eis: Ite, sacrificate Domino: oves tantum vestrae et armenta remaneant, parvuli vestri eant vobiscum. Ait Moyses: Hostias quoque et holocausta dabis nobis, quae offeramus Domino Deo nostro. Cunctique greges pergent nobiscum: non remanebit ex eis ungula, quae necessaria sunt in cultum Domini nostri: praesertim cum ignoremus quid debeat immolari, donec ad ipsum locum perveniamus. Induravit autem Dominus cor Pharaonis, et noluit dimittere eos. Dixitque Pharao ad eum: Recede a me, cave ne ultra videas faciem meam: quocumque die apparueris mihi, morte morieris. Respondit Moyses: Ita fiet ut locutus es, non videbo ultra faciem tuam. (Cap. XI.) Et dixit Dominus ad Moysen: Adhuc una [Col. 0370B] plaga tantum feriam Pharaonem et Aegyptum, et post haec dimittet vos, et exire compellet. Dices ergo omni plebi, ut postulet vir ab amico suo, et mulier a vicina sua, vasa argentea et aurea. Dabit autem Dominus gratiam populo coram Aegyptiis. Fuitque Moyses vir magnus valde in terra Aegypti coram servis Pharaonis et omni populo. Et ait Moyses: Haec dicit Dominus: Media nocte ingrediar in Aegyptum: et morietur omne primogenitum in terra Aegyptiorum, a primogenito Pharaonis qui sedet in solio ejus, usque ad primogenitum ancillae, quae est ad molam, et omnia primogenita jumentorum. Eritque clamor magnus in universa terra Aegypti, qualis nec antea fuit, nec postea futurus est. Apud omnes autem filios Israel non mutiet canis ab homine usque [Col. 0370C] ad pecus: ut sciatis quanto miraculo dividat inter Aegyptios et Israel. Descendentque omnes servi tui ad me, et adorabunt me, dicentes: Egredere tu, et omnis populus qui subjectus est tibi: post haec egrediemur. Et exivit a Pharaone iratus nimis. Dixit autem Dominus ad Moysen: Non audiet vos Pharao, ut multa signa fiant in terra Aegypti. Moyses autem et Aaron fecerunt omnia ostenta quae scripta sunt coram Pharaone. Et induravit Dominus cor Pharaonis, nec dimisit filios Israel de terra sua (Cap. XII). Factum est autem in noctis medio, percussit Dominus omne primogenitum in terra Aegypti, a primogenito Pharaonis, qui sedebat in solio ejus, usque ac primogenitum jumentorum. Surrexitque Pharao nocte, et omnes servi ejus, cunctaque Aegyptus: et [Col. 0370D] ortus est clamor magnus in Aegypto: neque erat domus in qua non jaceret mortuus. Vocatisque Moyse et Aaron, ait: Surgite, egredimini a populo meo, vos et filii vestri: ite, immolate Domino sicut dicitis. Oves vestras, et armenta assumite ut petieratis, et abeuntes benedicito mihi. Urgebantque Aegyptii populum de terra exire velociter, dicentes: Omnes moriemur. Tulit igitur populus consparsam farinam antequam fermentaretur: et ligans 209 in palliis, potuit super humeros suos. Fecerunt filii Israel sicut praeceperat Dominus Moysi: et petierunt ab Aegyptiis vasa argentea et aurea, vestemque plurimam. Dedit autem Dominus gratiam populo coram Aegyptiis ut commodarent eis: et spoliaverunt Aegyptios. [Col. 0371A] Profectique sunt filii Israel de Ramesse in Socoth, sexcenta fere millia peditum virorum, absque parvulis. Sed et vulgus promiscuum innumerabile ascendit cum eis, oves et armenta et animantia diversi generis multa nimis. Coxeruntque farinam, quam dudum consparsam de Aegypto tulerunt: et fecerunt subcinericios panes azymos: neque enim poterant fermentari cogentibus exire Aegyptiis, et nullam facere sinentibus moram: nec pulmenti quicquam occurrerat praeparasse. Habitatio autem filiorum Israel qua manserunt in Aegypto, fuit quadringentorum triginta annorum. Quibus expletis, eadem die egressus est omnis exercitus Domini de terra Aegypti. R\. Amen.

Antiphona 1. Adjuva nos Deus salutaris noster: [Col. 0371B] propter gloriam nominis tui Domine. Psalmus LXXVIII.

Oratio. Propitius esto peccatis nostris Domine; et propter honorem nominis tui perfecta nos recrea libertate: nec, dum nostro peccatorum elogio adterimur, in opprobrium gentium redigamur: Ergo ut nos severitate non punias poenae; causam nobis scelerum ablue: atque in conspectu tuo gemitus compeditorum introeat; ut de occulto tuo in manifesto nostro gratia indulta procedat. R\. Amen.

Per misericordiam tuam.

Antiphona 2. Libera nos Domine propter nomen tuum: et notam fac nobis potentiam tuam. Psalmus CV

Oratio. Salva nos, Domine, qui auctor es nostrae salutis: et congrega nos de nationibus; qui redemptis [Col. 0371C] libertas, et redemptio factus es liberatis: Concede itaque nobis, ut qui nunc malorum permixtione gemimus, te protegente ac decernente, in tranquillitate, qua Sanctos suscipis, gaudeamus. R\. Amen.

Per.

Antiphona 3. Visita nos, Domine, in salute tua. Psalmus CV.

R\. Miserere, et parce nobis, Domine, qui pietatem plus diligis, quam judicium requiris; et ideo dissimulas peccata; P. Ut habeas quibus miserearis. V\. Confusio, et opprobrium facti sumus omnibus, qui colebant te: ne, quaesumus, tradas nos in perpetuum neque auferas misericordiam tuam. P. Ut habeas. Reiteretur R\.

[Col. 0371D] Preces. Dicamus omnes: Miserere nobis, Deus, P. Miserere nobis. V\. Mundi rector et redemptor Jesu Christe, rerum actor, P. Miserere nobis. V\. Qui exaudis obsecrantes, et gementes intueris. P. Miserere nobis. V\. Parce nostris jam delictis, favens vultum pietatis. P. Miserere nobis. V\. Hujus urbis, atque plebis conservator esto vigil. P. Miserere nobis. V\. Peccavimus tibi, Deus: indulgentiam postulamus. P. Miserere nobis.

Hymnus. O Nazarene, lux Bethlehem. Quaere fol. 144.

Capitula. Salvos noc fac, Domine Deus noster, et in salute tua visita: nec iniquitatis nostrae poena, sed timoris tui nos humiliet disciplina; ut tua gloriemur [Col. 0372A] in laude, et confiteamur in nomine: nos quoque ad videndum, electorum tuorum excitet bonitas; et ad laudandum, regni tui acciscat hereditas.

Pater noster.



Ad Sextam.

Prophetia. Quaere fol. 133.

Antiphona 1. Ad te levamus oculos nostros, qui habitas in coelis. Psalmus CXXII.

Oratio. Sicut servorum in manibus Dominorum suorum sunt oculi; ita nostri ad te, Domine: quousque et peccantibus noxam dimittas, et vapulantium plagas eminuas; impertias alimenta egenis; et medelam tribuas vulneratis. R\. Amen.

Per misericordiam.

Antiphona 2. Converte Domine captivitatem nostram, [Col. 0372B] sicut torrens in austro. Psalmus CXXV.

Oratio. Convertere Domine captivitatem nostram ab inlecebrosis inimici seductionibus redimendo: et reple consolatione indulgentiae, quos desolatos prospicis ob admissionem nequitiae: da nobis, quaesumus, contriti cordis humilitatem quaerere; et inquinamenta quae nos polluunt, fluentis lachrymarum abluere: sic etiam confessionis remedia seramus in lachrymis, ut indulgentiae fructus metamus in gaudiis. R\. Amen.

Per misericordiam.

Antiphona 3. Benedictio Domini super vos: benedicamus vos in nomine Domini. Psalmus CXXVIII.

210 V\. Peccata nostra dominantur nobis, et in tribulatione magna sumus. P. Placare jam, Domine, et libera nos. V\. Peccavimus cum patribus nostris: [Col. 0372C] injuste egimus, iniquitatem fecimus. P. Placare. Reiteretur R\.

Preces. Exaudi nos, Domine, exaudi: P. Et miseratus dona nobis veniam. V\. Altissime factor coeli et terrae, peccatum nostrum dimitte. P. Et miseratus. V\. Vide Domine plebis tuae lamenta: effunde pluviam largam. P. Et miseratus. V\. Dimitte, quae gementes fatemur, et presta, quae postulamus. P. Et miseratus. V\. Succurre jam poenitentibus, Christe, ac preces omnium audi. P. Et miseratus.

Hymnus. O Nazarene, lux. Quaere fol. 144. Capitula. Domine Jesu Christe, qui pro nostrae. fol. 160.



Ad Vesperum.

[Col. 0372D] Lauda. Sol agnovit occasum suum. Posuisti tenebras, et facta est nox.

Dominus sit semper vobiscum. R\. Et cum spiritu tuo.

Antiphona. Deus tu convertens vivificabis nos: et plebs tua laetabitur in te. Psalmus LXXXIV.

Lauda. Veniat super nos, Domine, misericordia tua: P. Salutare tuum, et eloquium tuum. V\. Et respondebo exprobrantibus mihi verbum: quia speravi in sermonibus tuis. P. Salutare tuum. V\. Gloria, et honor. P. Salutare.

Hymnus. Christe precamur. Et Capitula. Nonarum Horarum spatiis. folio 173. Lauda. In toto corde meo Deus. fol. 207.



SABBATO.
[Col. 0373A]


Ad Matutinum.

Antiphona. Tu autem Domine. Psalmus III. Oratio. Quamvis Domine. Quaere fol. 141.

Antiphona 1. Confiteamur Domino misericordias ejus: et mirabilia filiis hominum. Psalmus CVI.

Oratio. Confiteamur tibi, Domine, misericordias tuas; quibus nos de interitu redimis; et de regionibus congregatos errorum, compage charitatis, fidei assensione conjungis. R\. Amen.

Per misericordiam tuam.

Antiphona 2. De necessitatibus nostris libera nos, Domine. Psalmus CVI.

Oratio. De necessitatibus nostris libera nos Domine: et animarum nostrarum inediam verbi tui [Col. 0373B] adipe pasce; sedentesque in tenebris et umbra mortis, lucis tuae inlustra serenitate. R\. Amen.

Per misericordiam tuam, Deus noster, etc.

Antiphona 3. Mitte verbum tuum, et sana nos Domine. Psalmus CVI.

Oratio. Mitte verbum tuum Domine ad sanandum nos: et de interitu, quo nostro pondere procellimur, erue: ut quia nos, meminimus, Verbi tui formatos opificio; ejus rursum reformemur imperio. Tu nos, dum tribulamur, clamantes exaudi; ac de infestis necessitatibus tribue libertatem: ut ad te de confessione nostra laudatio procedat; et coram filiis hominum pronuntiata nos gratificent mirabilia tua. R\. Amen.

Per misericordiam tuam, Deus noster.

[Col. 0373C] R\. Quaerite me in angustia vestra, dicit Dominus. P. Exurgentes ante lucem convertimini: et dicite: Revertamur ad Deum nostrum. V\. Quaerite Dominum dum inveniri potest: invocate eum dum prope est. P. Exurgentes ante.


In Laudibus.

Antiphona. Cor contritum et humiliatum Deus ne despicias. Psalmus L.

Oratio. Cordis nostri secreta, quae quotidie curis carnalibus sordidantur, hyssopi verbi tui, omnipotens Deus, adsparsione mundentur: recedat a nobis callidus seminator: ut Christus in nobis maneat consolator. R\. Amen.

Per misericordiam tuam.

Antiphona. Tua est Domine magnificentia, et potentia, [Col. 0373D] et gloria: et tibi laus.


Canticum (Paralipomenon I, cap. XXIX).

Benedictus es Domine Deus Israel patris nostri * ab aeterno in aeternum.

Tua est enim Domine magnificentia, et potentia, et gloria, atque victoria: * et tibi laus:

Cuncta enim quae in coelo sunt, et quae in terra sunt: * tuum Domine regnum, et tu es super omnes principes.

Tuae sunt divitiae, et tua est gloria: * in manu tua virtus et potentia: in manu tua magnitudo, et imperium hominum.

Nunc igitur confitebimur tibi, * et laudabimus nomen tuum inclytum.

[Col. 0374A] Ego autem quis, * et populus meus quis, ut passimus haec tibi universa promittere?

Tua sunt omnia: * et quae de manu tua accepimus, dedimus tibi.

Peregrini enim sumus coram te, * et advenae, sicut omnes patres nostri.

211 Dies nostri quasi umbra super terram, * et nulla est mora.

Domine Deus meus, omnis haec copia, quam comparavi ut aedificetur domus nomini sancto tuo, * de manu tua est.

Scio Deus meus quod probas corda, * et simplicitatem diligis.

Unde et ego in simplicitate cordis mei laetus obtuli universa haec: * et populum tuum, qui hic repertus [Col. 0374B] est, vidi cum ingenti gaudio tibi offerre donaria.

Domine Deus Abraham, Isaac, et Israel, patrum nostrorum, * custodi in aeternum hanc voluntatem cordis eorum, et semper in veneratione tua mens ista permaneat.

Oratio. Te amplissimae largitatis Dominum deprecamur, ut donorum coelestium copiam de manu tua accipiamus, quam tibi ob constituendam domum tuam in nostris cordibus praeparemus: tibique votis simplicibus, quae tua sunt offeramus; ac nomen tuum inclytum multimoda confessione laudemus. R\. Amen.

Per misericordiam tuam, Deus, etc.

Ad Benedictus. Antiphona. Sit splendor Domini [Col. 0374C] Dei nostri super nos. P. Opera manuum nostrarum dirige super nos. V\. Respice in servos tuos, et in opera tua, et dirige filios eorum. P. Et opera manuum nostrarum.

Canticum. Benedictus es Domine. fol. 6. Lauda. In sanctis ejus laudate Dominum. P. Laudate.


Lectio libri Exodi (Cap. XVII).

R\. Deo gratias.

In illis diebus: Profecta omnis multitudo filiorum Israel de deserto Sin per mansiones suas, juxta sermonem Domini, castrametati sunt in Raphidim, ubi non erat aqua ad bibendum populo. Qui jurgati sunt contra Moysen, et dixerunt: Da nobis aquam, ut bibamus. Quibus respondit Moyses: Quid jurgamini contra me? cur tentatis Dominum? Sitivit ergo populus [Col. 0374D] Ibi pro aquae penuria, et murmuravit contra Moysen: Cur nos exire fecisti de Aegypto, ut occideres nos, et filios nostros, ac jumenta siti? Clamavit autem Moyses ad Dominum, dicens: Quid faciam populo huic? adhuc pusillum, et lapidabunt me. Ait Dominus ad Moysen: Antecede populum, et sume tecum de senioribus Israel: et virgam qua percussisti fluvium, tolle in manu tua, et vade. Ecce ego stabo coram te, supra petram Horeb: percutiesque petram, et exibit ex ea aqua, ut bibat populus. Fecit Moyses ita coram senioribus Israel: et vocavit nomen loci illius, Tentatio, propter jurgium filiorum Israel, et quia tentaverunt Deum, dicentes: Estne Deus in nobis, an non? Venit autem Amalec, et pugnabat [Col. 0375A] contra filios Israel in Raphidim. Dixitque Moyses ad Josue: Llige viros: et egressus, pugna contra Amalec cras: et ego stabo in verticem collis, habens virgam Dei in manu mea. Fecit Josue ut locutus fuerat Moyses, et pugnavit contra Amalec: Moyses autem et Aaron et Hur ascenderunt super verticem collis. Cumque elevasset Moyses manus, vincebat Israel: sin autem paululum remisisset, superabat Amalec. Manus autem Moysi erant graves: sumentes igitur lapidem, posuerunt subter eum, in quo sedit: Aaron autem et Hur sustentabant manus ejus ex utraque parte. Et factum est ut manus ejus non lassarentur usque ad occasum solis. Fugavitque Josue Amalec, et populum ejus in ore gladii. Dixit autem Dominus ad Moysen: Scribe hoc in monumentum [Col. 0375B] in libro, et trade auribus Josue: delebo enim memoriam Amalec sub coelo. Aedificavitque Moyses altare Domino: et vocavit nomen ejus, Dominus exaltatio mea.

Hymnus. Deus creator omnium. fol. 175.

Capitula. Sit splendor tuus, Domine, super nos: et nostrarum opera manuum tu dirige, tu concede: atque in servos tuos propitius respice: et luce tua bonorum in nos operum germina dirige.

Pater noster. Et ne.

Lauda. Retribue servo tuo, vivam: P. Et custodiam, Domine, sermones tuos. V\. Revela oculos meos: et considerabo mirabilia de lege tua. P. Et custodiam. V\. Gloria. P. Et.

Oratio. Concupiscat anima nostra, Domine, desiderare [Col. 0375C] judicia tua in omni tempore: et hoc nobis solum vigeat in amore, quod aeterno tuo praeparetur in munere. R\. Amen. Per misericordiam.



Ad Tertiam. Proverbiorum Salomonis (Cap. XXVII).

R\. Deo gratias.

Fili, sicut avis transmigrans de loco suo, sic vir qui derelinquit locum suum. Unguento et variis odoribus delectatur cor: et bonis amici consiliis anima dulcoratur. Amicum tuum et amicum patris tui ne dimiseris 212 in die afflictionis tuae: et domum fratris tui ne ingrediaris in die afflictionis tuae. Melior est vicinus juxta, quam frater procul. Stude sapientiam, fili mi, et laetifica cor meum, ut possis [Col. 0375D] exprobranti respondere sermonem. Astutus videns malum, absconditus est: parvuli transeuntes sustinebunt dispendia. Tolle vestimentum ejus, qui fidem facit pro extraneo: et pro alienis, aufer ei pignus. Qui benedixit proximo suo voce grandi, de nocte consurgens maledicenti similis erit. Ferrum ferro acuitur, et homo exacuit faciem amici sui. Infernus et perditio numquam replentur: similiter et oculi hominum numquam satiantur. Cor iniqui exquirit mala, cor autem rectum exquirit scientiam. R\. Amen.


Lectio libri Exodi (Cap. XVIII).

R\. Deo gratias.

In illis diebus: Cum audisset Jethro sacerdos Madian, cognatus Moysi omnia quae fecerat Deus Moysi, [Col. 0376A] et Israeli populo suo, eo quod eduxisset Dominus Israel de Aegypto: tulit Sephoram uxorem Moysi quam remiserat: et duos filios ejus, quorum unus vocabatur Gersam, dicente patre: Advena fui in terra aliena. Alter vero Eliezer: Dominus enim, ait, patris mei adjutor meus, et eruit me de manu Pharaonis. Venit ergo Jethro cognatus Moysi, et uxor ejus, et filii ejus ad Moysen in desertum, ubi erat castrametatus juxta montem Dei. Et mandavit Moysi, dicens: Ego cognatus tuus Jethro venio ad te, et uxor tua, et duo filii tui cum ea. Qui egressus in occursum cognati sui, adoravit, et osculatus est eum: salutaveruntque se mutuo verbis pacificis. Cumque intrassent tabernaculum; narravit Moyses cognato suo cuncta quae fecerat Dominus Pharaoni, [Col. 0376B] et Aegyptiis propter Israel; universumque laborem, qui accidisset eis in itinere, quo liberaverat eos Dominus. Laetatusque est Jethro super omnibus, quae fecerat Deus Israeli, eo quod eruisset eum de manu Aegyptiorum, et ait: Benedictus Dominus, qui liberavit nos de manu Aegyptiorum, et de manu Pharaonis, qui eruit populum suum de manu Aegypti. Nunc cognovi, quia magnus est Dominus super omnes deos: eo quod superbe egerint contra eos. Obtulit ergo Jethro cognatus Moysi holocausta et hostias Deo: veneruntque Aaron et omnes senes Israel, et comederunt panem cum eo coram Domino. Altera autem die sedit Moyses ut judicaret populum, qui assistebat Moysi de mane usque ad vesperum. Quod cum vidisset cognatus Moysi, omnia scilicet quae [Col. 0376C] agebat in populo, ait: Quid est hoc quod facis in plebe? cur solus sedes, et omnis populus praestolatur de mane usque in vesperum? Cui respondit Moyses: Venit ad me populus quaerens sententiam Dei. Cumque acciderit eis aliqua disceptatio, veniunt ad me ut judicem inter eos, et ostendam praecepta Dei, et legem ejus. Et ille: Non bonam, inquit, rem facis: stulto labore consumeris et tu, et populus iste qui tecum est: ultra vires tuas est negotium, solus illud non poteris sustinere. Sed audi verba mea atque consilium, et erit Dominus tecum. Esto tu populo in his quae ad Deum pertinent, ut referas quae dicuntur ad eum: ostendasque populo cerimonias et ritum colendi, viamque per quam ingredi debeant, et opus [Col. 0376D] quod facere debeant. Provide autem de omni plebe viros potentes, et timentes Deum, in quibus sit veritas, et qui oderunt avaritiam, et constitue ex eis tribunos, et centuriones, et quinquagenarios, et decanos, qui judicent populum omni tempore: quicquid autem majus fuerit, referant ad te, et ipsi minora tantummodo judicent: leviusque sit tibi, partito in alios honore. Si hoc feceris, implebis imperium Domini, et praecepta ejus poteris sustentare: et omnis hic populus revertetur cum pace ad loca sua. Quibus auditis, Moyses fecit omnia quae ille suggessit. Et electis viris strenuis de cuncto Israel, constituit eos principes super Israel, tribunos, et centuriones, et quinquagenarios, et decanos. Qui judicabant plebem Domini omni tempore: quicquid autem gravius erat, [Col. 0377A] referebant ad eum, faciliora tantummodo judicantes. Dimisitque cognatum suum: qui reversus abiit in domum suam. R\. Amen.

Antiphona 1. Misericors, et miserator, et justus Dominus. Benignus homo, qui miseretur. Psalmus CXI.

Oratio. Misericors Domine et juste, fac nos semper esse misericordes; et commoditati alternae tota adesse facilitate: nec obauditu malo nos, dum judicaveris, terreas; sed tuam ad dexteram glorificandos statuas. R\. Amen.

Per misericordiam tuam.

Antiphona 2. Ego cognovi, quam magnus est 213 Dominus, et Deus noster prae omnibus diis. Psalmus CXXXIV.

[Col. 0377B] Oratio. Domine, qui educens nubes ab extremo terrae, orbem universum sanctis replesti doctoribus; fulgura in pluviam converte misericors: ut praeceptis tuis, quibus famulos tuos, ut corrigas, terres: benedicendo reficias: tuaque repletos gratia uberius benedicas. R\. Amen.

Per misericordiam tuam Deus noster.

Antiphona 3. Confitemini Domino, quoniam bonus: quoniam in saeculum misericordia ejus. Psalmus CXXXVI.

R\. Peccavimus tibi Deus; fac misericordiam. P. Et antequam pereamus liberet nos manus tua. V\. Quare in perpetuum oblivisceris nostri, derelinquis nos in longitudinem dierum. P. Et antequam.

Preces. Indulgentiam postulamus, Christe, exaudi. P. Placare, et miserere. V\. Jesu unigenite Dei Patris [Col. 0377C] Filius; qui es immensae bonitatis, Domine. P. Placare. V\. Cuncti te gemitibus exorantes, poscimus; cunctique simul deprecantes, quaesumus. P. Placare. V\. Tua jam clementia mala nostra superet: tuo jam sereno vultu in nos respice. P. Placare. V\. Remissionem omnium peccatorum quaesumus; indulge, quaesumus, clemens, mala quae commisimus. P. Placare, et miserere.

Hymnus. O Nazarene, lux. Quaere fol. 144.

Capitula. Tibi, Domine, confitemur, qui coelos intellectu fecisti; et eruditos sublimas sapientia: qui fundasti terram super aquam; et supra saeculum labile erexisti Ecclesiam tuam; fac, ut nos fluida mundi delectamenta non obruant, sed virtutes acceptae ad superna sustollant.

[Col. 0377D] Pater noster. Et ne nos.



Ad Sextam.


Lectio libri Ezechielis Prophetae (Cap. XXXIII).

R\. Deo gratias.

Factus est sermo Domini ad me, dicens: Fili hominis dic ad domum Israel: sic locuti estis, dicentes: Iniquitates nostrae, et peccata nostra super nos sunt, et in ipsis tabescimus: quomodo ergo vivere poterimus? Dic ad eos: Vivo ego, dicit Dominus: nolo mortem impii, sed ut revertatur impius a via sua, et vivat. Convertimini a viis vestris pessimis: et quare moriemini domus Israel? Tu itaque fili hominis dic ad filios populi tui: Justitia justi non liberabit eum in quacumque die peccaverit: et impietas [Col. 0378A] impii non nocebit ei, in quacumque die conversus fuerit ab iniquitate sua: et justus non poterit vivere in justitia sua, in quacumque die peccaverit. Etiam si dixero justo quod vita vivat, et confisus in justitia sua fecerit iniquitatem: omnes justitiae ejus oblivioni tradentur, et in iniquitate sua, quam operatus est, in ipsa morietur. Si autem dixero impio: Morte morieris: et egerit poenitentiam a peccato suo, feceritque judicium et justitiam, pignus restituerit ille impius, rapinamque reddiderit, in mandatis vitae ambulaverit, nec fecerit quicquam injustum: vita vivet, et non morietur. Ait Dominus Deus omnipotens. R\. Amen.

Antiphona 1. Qui erigit elisos: Dominus solvet compeditos. Dominus illuminat coecos, Dominus diligit [Col. 0378B] justos. Psalmus CXLV.

Oratio. Domine, qui erigis elisos, et solvis compeditos, atque illuminas coecos: nos quoque erige cum lapsus inclinant; et solve, cum peccata circumligant; atque illumina, cum nos ignorantiae caligo circumdat: ut anima nostra te semper laudet; et vita nostra fideli devotione sit humilis: et quia tui muneris est quod sumus, tibi serviat omne quod vivimus. R\. Amen.

Per.

Antiphona 2. Qui sanat contritos corde, et alligat contritiones eorum. Magnus Dominus, et magna virtus ejus. Psalmus CXLVI.

Oratio. Deus, qui sanas contritos corde; plagae nostrae medelam impende: et qui stellarum numeras [Col. 0378C] multitudinem; nos ad vitam praedestinatis adjunge: ut beneplacitum tibi sit in nobis; et in salute nos aeterna jubeas exaltari. R\. Amen.

Per.

Antiphona 3. Oculi nostri ad Dominum Deum nostrum, donec misereatur nobis. Psalmus CXXII.

R\. Miserere, quia Deus es. P. Misericors miserere, quia peccavimus tibi. V\. Ad te levamus oculos nostros, qui habitas in coelis. P. Misericors miserere.

Preces. Subveniat nobis, Domine, misericordia tua. P. Velociter. V\. Inclyte Deus, patiens clamorem nostrum intellige. P. Velociter. V\. Nostris adesto precibus, et dona nobis, quae petimus. P. Velociter. V\. Tua nos, Pater, dextera a malis omnibus libera. P. Velociter. V\. Humilium preces, Domine, [Col. 0378D] 214 benignis auribus percipe. P. Velociter. V\. Absterge a nostris sensibus zelum peccati, et odii. P. Velociter. V\. Remitte omnia discrimina, nosque placatus justifica. P. Velociter. V\. Intende benignus, supplices gemitus omnium suscipe. P. Velociter. V\. Cum veneris judex omnium, redemptis esto suffragium. P. Velociter.

Hymnus. O Nazarene, lux. fol. 144.

Capitula. Sicut oculi servorum in manibus Dominorum suorum sunt; ita nostri ad te, Domine: quous que et peccantibus noxam dimittas, et vapulantium plagas eminuas; impertias alimenta egenis; et medelam tribuas vulneratis.

Pater noster.



IN TERTIO DOMINICO QUADRAGESIMAE.
[Col. 0379A]


Ad Vesperum.

Lauda. Sacrificate sacrificium vespertinum, P. Et sperate filii hominum in Domino. V\. Confitemini Domino, et invocate nomen ejus. P. Et sperate.

Dominus sit. R\ Et cum.

Antiphona. Perscrutemur vias Domini, et interrogemus corda nostra, si non sunt duplicia. P. Et sic stemus ante faciem Dei mundo corde, et non bilingues. V\. Quia non repellet Dominus plebem suam; et hereditatem suam non derelinquet. P. Et sic stemus.

Dominus sit. R\ Et cum.

Lauda. Bonum mihi est quod humiliasti me, Deus, ut discam justificationes tuas. P. Bonum mihi lex [Col. 0379B] oris tui, super millia auri et argenti. V\. Bonitatem fecisti cum servo tuo Domine: secundum verbum tuum. P. Bonum.


Hymnus.


   Christe immense, Dominator sancte,
Custodi plebem, quam tu redemisti
Sanguine sacro tuo pretioso;
      Ipse salvasti.

   Claritas fulget, Dominusque fecit,
In Bethania ad Lazarum venit,
Quem suscitavit, et gloriam suam
      Manifestavit.

   Maria autem domi retenta,
Quem expectabat; pietas immensa
Illi occurrit, et annuntiavit
      [Col. 0379C] Sororque Martha.

   Magister adest. Occurrunt sorores,
Et lachrymantes, Christum confitentes
Sic meruerunt, ut viderent fratrem
      Suum resurgentem.

   Ad monumentum exlamabat Jesus:
Lazare veni, Dominusque tecum.
Ille surrexit, et omnis caterva
      Ibi convertitur.

   In Samaria ut homo sitivit,
Et mulieri peccata dimisit,
Coecus enim natus lumen magnum
      Vidit in Siloe.

In Samaria fecit confitentes,
In Bethania Lazarum surgentem,
[Col. 0379D] Surdos audientes, et mutos loquentes,
      Quos visitavit.

   Gloria Patri, Trino Sempiterno
Gloria Christo, Spirituique Sancto:
Praedicet Trinum pia voce nomen
      Omne per aevum.

R\ Amen.

Supplicatio. Oremus Redemptorem mundi, etc.

Capitula. Quarti nunc et decimi diei de nostrorum dierum decimis curriculo jam peracto, ad te levamus oculos nostros, Domine, qui habitas in coelis; imponde jam et misericordiam miseris et medelam porrige vulneratis, Tu nobis adgressum iter placidum effice: tu cor nostrum in mandatorum tuorum semitis [Col. 0380A] dirige: per te lucis inveniamus viam: per te luminosa amoris tui capiamus incendia: tu laboribus requiem, tu laborantibus tribue mansionem; ut horum dierum observatione tibi placentes, gloriae tuae mereamur esse participes.

Pater noster.

Humiliate vos benedictioni.

Dominus sit. R\. Et cum spiritu tuo.

Benedictio. Christus Dei filius labores vestros propitiatus aspiciat, et cordis vestri tenebras illuminando submoveat. R\. Amen. In mandatis quoque illius ita viae vestrae feliciter dirigantur, ut justificationum ejus mereantur semper obtinere proventum. R\. Amen. Quo et cursum vestri laboris propitius adjuvet, et coecitatis vestrae tenebras miseratus illustret. [Col. 0380B] R\. Amen.

Per.

Dominus sit. R\ Et cum spiritu tuo.

Lauda. Defecit in salutari tuo anima mea: P. Et in verbo tuo speravi, Domine. V\. Defecerunt oculi mei in eloquium tuum, dicentes; Quando consolaberis me? P. Et in verbo. V\. Gloria, et honor Patri, etc. P. Et in verbo.

Oratio. Defecit in salutari tuo anima nostra, Domine: desiderio indefesso proficiat 215 exuberantis gratiae dono, perceptura consolationem in praemio. R\. Amen.

Per misericordiam tuam.

Lauda 2. Bonitatem fecisti cum servo tuo Domine; P. Secundum verbum tuum justifica me. V\. [Col. 0380C] Bonitatem fecisti cum servo tuo, Domine: quia mandatis tuis credidi. P. Secundum. V\. Gloria. P. Secundum.

Oratio. Bonitatem et disciplinam et scientiam doce nos Domine: ut nec malitia asperos; nec desidia remissos: nec stultitia reddat ignavos. R\. Amen.

Psalmus. Miserere mei Deus Totus cum Gloria. Et Kyrie, eleison. Christe, eleison. Kyrie, eleison.

Pater noster. Et ne nos.

Preces. Domine misericordiarum, P. Obliviscere peccata nostra. V\. Qui vitam mortuis, coecis lumen, auditum surdis dedisti. P. Obliviscere. V\. Qui mutis eloquium, claudis gressum, leprosis sanitatem dedisti. P. Obliviscere. V\. Qui injurias carnis nostrae in tuo corpore pertulisti. P. Obliviscere.

[Col. 0380D] Oratio. Exaudi orationem nostram. fol. 138.



Ad Matutinum

Hymnus. Aeterne rerum Conditor. fol. 3.

Oratio. Aeternum te Dominum, rerumque omnium conditorem, cunctorum vox canit fidelium, qui et certos limites figis, et metas, quibus nox secernatur et dies, aeterna lege constituis: abyssus etenim sapientiae tuae, ut mortalium allevaret fastidium, aliud labori concessit, aliud quieti servavit: Praesta, ergo, omnipotens Deus, ut mens aegra sopore, dum gallo canente, admonetur, alacriter currens, ad spem redeat lucis, et primitias diurni laboris in tuis semper impendat officiis. R\. Amen.

Per misericordiam.

Antiphona 1. Domine quid multiplicati sunt, qui [Col. 0381A] tribulant me? Tu autem Domine susceptor meus es. Psalmus III.

Antiphona 2. Dele Domine iniquitates meas. Psalmus L. Antiphona 3. In te confidit anima mea. Psalmus LVI.

Oratio. Domine Deus, apud quem confitentes medelam salutis inveniunt; dele piaculorum vulnera de cordibus hominum; et ostende super nos clementiae tuae clarissimum vultum; tuumque clamoribus supplicum inclina sanctum auditum: Effunde mentibus nostris tuae gratiae donum: et concede postulantibus remedium quaesitum: ac quia ad impendendum debitum nostrae servitutis consurgimus; effunde benedictionis et salutis abundantiam super populum tuum: ac dele misericors scelus contractum; [Col. 0381B] et fac nos esse liberos a reatu facinorum: audi gemitus petentium; largire indulgentiae fructum; et clamoribus pulsantum fidelium concede singulis suffragium postulatum. R\. Amen.

Per misericordiam.

Antiphona. 1. Converte nos Deus salutaris noster: P. Et averte iram tuam a nobis. Ne in aeternum irascaris nobis. V\. Deus tu convertens vivificabis nos: et plebs tua laetabitur in te. P. Et averte. V\. Gloria, et honor.

Oratio. Converte nos Deus salutaris noster ad te, ut avertas iram tuam a nobis; quia aderit respiramen, si suspenderis furorem: sit clementia proxima, ut procul sit ira: converte nos, ut miserando vulnera nostra sanes: ne aversus juste pro peccato, [Col. 0381C] plagas potius multiplices. Ergo rogamus, ut praeveniat justitiam pietas, et praeoccupet poenam indulgentia; nos quoque ad te converte; ut tribuas salutem, et subtrahas ultionem. R\. Amen.

Per misericordiam.

Antiphona 2. Judicate pupillo, et egeno: P. Humilem, et pauperem justificate. Eripite pauperem et egenum: de manu peccatoris liberate eum. P. Et pauperem. V\. Gloria, et honor.

Oratio. Exurge, Domine, qui judicas terram: et qui fidem omnium gentium pius possessor inhabitas, ne patiaris nos in tenebris remanere; sed fac nos lumen tuae veritatis aspicere: ut fundamenta fidei nostrae non super arenam, quam turbo dejiciat, edificemus; sed supra petram, cujus tu es firmitas, conlocemus. [Col. 0381D] R\. Amen.

Per misericordiam tuam.

Antiphona 3. Tu nobis es, Domine, refugium a pressura, quae circumdedit nos. P. Multa sunt enim flagella peccatorum nostrorum. V\. Pro hac orabit ad te omnis sanctus in tempore opportuno. P. Multa. V\. Gloria, et honor.

Oratio. Da nobis Domine peccatorum remissionem, qui purgatis praestas beatitudinem: 216 esto refugium a pressura damnationis, qui indultor es libertatis: et quia multa flagella peccatorum in nobis plaga inruente sentimus, in te confidendo, circumdari nos tua misericordia sentiamus. R\. Amen.

Per misericordiam.

[Col. 0382A] R\. Quis te consolabitur virgo filia Sion, quia magna est sicut mare contritio tua? Effunde sicut aqua cor tuum. P. In conspectu Domini extolle ad eum manus tuas pro remedio peccatorum tuorum. V\. Deduc quasi torrentem lachrymas per diem, et noctem, et non taceant pupillae oculi tui. P. In conspectu. V\. Gloria, et honor.

Oratio. Consolare nos, Domine, in tribulatione nostra, qui quotidie peccatis contristamur, et compunge cor nostrum ad effundendas lachrymas, sicut aqua in conspectu tuo: ut extollentes ad te manus nostras, numquam humanis dejiciamur in laudibus; sed te, in quo summa est gloriatio, tui memores, delectemur. R\. Amen.

Per misericordiam.


[Col. 0382B] In Laudibus.

Ad Canticum. Antiphona. Sicut parturiens proxima est partui, et in dolore suo clamat: ita facti sumus dilecto. Propter timorem tuum Domine, in utero accepimus, et parturivimus spiritum salutis, quem fecisti super terram.

Canticum. De nocte vigilat. fol. 64.

Ad Benedictus. Antiphona. Mane astabo tibi, et videbo te: quoniam tu es Deus, nolens iniquitatem. V\. Verba mea auribus percipe Domine, intellige clamorem meum. Intende voci orationis meae, rex meus et Deus meus. Quoniam ad te orabo Domine.

Canticum. Benedictus es Domine. Quaere fol. 6.

Lauda. Laudate Dominum de coelis omnes stellae et lumen. Coeli coelorum, et aquae, quae sunt supra [Col. 0382C] coelos, P. Laudent nomen Domini. V\. Reges terrae, et omnes populi: principes, et omnes judices terrae. P. Laudent.


Lectio libri Numeri (Cap. XIII).

R\. Deo gratias.

In illis diebus: Locutus est Dominus ad Moysen, dicens: Mitte viros, qui considerent terram Chanaan, quam datuurus sum filiis Israel, singulos de singulis tribubus, ex principibus. Fecit Moyses quod Dominus imperaverat, mittens principes viros de deserto Pharan, quorum ista sunt nomina. De tribu Ruben, Semmua filium Zechur. De tribu Simeon, Saphat filium Huri. De tribu Juda, Caleb filium Jephone. De tribu Issachar, Igal filium Joseph. De tribu Ephraim, Osee filium Nun. De tribu Benjamin, [Col. 0382D] Phalti filium Raphu. De tribu Zabulon, Geddiel filium Sodi. De tribu Joseph, sceptri Manasse, Gaddi filium Susi. De tribu Dan, Ammiel filium Gemalli. De tribu Aser, Sthur filium Michael. De tribu Nephtali, Nahabi filium Vapsi. De tribu Gad, Guel filium Maachi: haec sunt nomina virorum, quos misit Moyses ad considerandam terram: vocavitque Josue filium Nun: misit ergo eos ad considerandam terram Chanaan, et dixit ad eos: Ascendite per meridianam plagam. Cumque veneritis ad montes, considerate terram, qualis sit: et populum qui habitator est ejus, utrum fortis sit an infirmus: pauci numero an plures: ipsa terra, bona an mala: urbes quales, muratae an absque muris: humus, pinguis [Col. 0383A] an sterilis, nemorosa an absque arboribus. Confortamini, et afferte nobis de fructibus terrae illius. Erat autem tempus quando jam praecoquae uvae vesci possunt. Cumque ascendissent, exploraverunt terram a deserto Sin, usque Rohob intrantibus Emath. Ascenderuntque ad meridiem, et venerunt in Hebron, ubi erant Achiman et Sisai et Tolmai filii Enac: nam Hebron septem annis ante Tanim urbem Aegypti condita est. Pergentesque usque ad Torrentem botri, absciderunt palmitem cum uva sua, quem portaverunt in virga duo viri. De malis quoque granatis et de ficis loci illius tulerunt: qui appellatus est locus ille Neheleschol, id est, Torrens botri, eo quod botrum inde portassent filii Israel. Reversique exploratores terrae post quadraginta dies, omni regione [Col. 0383B] circumita, venerunt ad Moysen et Aaron et ad omnem coetum filiorum Israel in desertum Pharan, quod est in Cades. Locutique sunt ad eos et omni multitudini ostenderunt fructus terrae: et narraverunt, dicentes: Venimus in terram, ad quam misistis nos, quae revera fluit lacte et melle, quod ex his fructibus cognosci potest: sed cultores fortissimos habet, et urbes grandes, atque muratas. Stirpem Enac vidimus ibi. Amalec habitat in meridie, et Hethaeus et Jebusaeus et Amorrhaeus in montanis: Chananaeus vero moratur juxta mare et circa fluenta Jordanis. Inter haec 217 Caleb compescens murmur populi, qui oriebatur contra Moysen, ait: Ascendamus, et possideamus terram, quoniam poterimus obtinere eam. Alii vero, qui fuerant cum eo, dicebant: [Col. 0383C] Nequaquam ad hunc populum valemus ascendere, quia fortior nobis est. Detraxeruntque terram, quam inspexerant apud filios Israel, dicentes: Terra, quam lustravimus, devorat habitatores suos: populus, quem aspeximus, procerae staturae est. Ibi vidimus monstra quaedam filiorum Enac de genere giganteo, quibus comparati, quasi locustae videbamur. (Cap. XIV.) Igitur vociferans omnis turba flevit nocte illa, et murmurati sunt contra Moysen cuncti filii, dicentes: Utinam mortui essemus: et non in hac vasta solitudine! utinam pereamus: et non inducat nos Dominus ad terram istam, ne cadamus gladio, et uxores ac liberi nostri ducantur captivi. Nonne melius est reverti in Aegyptum? Dixeruntque alter ad alterum: Constituamus nobis ducem, et revertamur [Col. 0383D] in Aegyptum. Quo audito Moyses et Aaron ceciderunt proni in terram coram multitudine filiorum Israel. At vero Josue filius Nun, et Caleb filius Jephone, qui et ipsi lustraverant terram, scinderunt vestimenta sua, et ad omnem multitudinem filiorum Israel locuti sunt: Terra, quam circuivimus, valde bona est: si propitius fuerit Dominus, inducet nos in eam, et tradet humum lacte et melle manantem. Nolite rebelles esse contra Dominum: neque timeatis populum terrae hujus, quia sicut panem ita et possumus eum devorare: recessit ab illis omne praesidium: Dominus vobiscum est, nolite timere. Cumque clamaret omnis multitudo, et lapidibus eos vellet opprimere, apparuit gloria [Col. 0384A] Domini super tectum foederis cunctis filiis Israel. Et dixit Dominus ad Moysen: Usquequo detrahit mihi populus iste? Quousque non credent mihi, in omnibus signis quae feci coram eis? Feriam igitur eos pestilentia, atque consumam: te autem faciam principem super gentem magnam, et fortiorem quam haec est. Et ait Moyses ad Dominum: Ut audiant Aegyptii, de quorum medio eduxisti populum istum, et habitatores terrae hujus, qui audierunt quod tu Domine in populo isto sis, et facie ad faciem videaris, et nubes tua protegat illos, et in columna nubis praecedas eos per diem, et in columna ignis per noctem: quod occideris tantam multitudinem quasi unum hominem, et dicant: Non poterat introducere populum istum in terram, pro qua juraverat: idcirco [Col. 0384B] occidit eos in solitudine. Magnificetur ergo fortitudo Domini sicut jurasti, dicens: Dominus patiens et multae misericordiae, auferens iniquitates et scelera, nullumque innoxium derelinquens, qui visitas peccata patrum in filiis in tertiam et quartam generationem. Dimitte, obsecro, peccata populi hujus secundum magnitudinem misericordiae tuae, sicut propitius fuisti de egredientibus ex Aegypto usque ad locum istum. Dixitque Dominus: Dimisi secundum verbum tuum. Vivo ego, dixit Dominus: et impletur gloria Domini universa terra. Attamen omnes homines qui viderunt majestatem meam, et signa quae feci in Aegypto et in solitudine, et tentaverunt me jam per decem vices, nec obedierunt voci meae, non videbunt Terram quam juravi patribus eorum, nec [Col. 0384C] quisquam ex illis qui detraxit mihi, intuebitur eam. Servum autem meum Caleb, qui plenus alio spiritu secutus est me, inducam in Terram hanc, quam circumivit: et semen ejus possidebit eam. R\. Amen.

Hymnus. Christe immense, dominator Sancte. fol. 214.

Capitula. Clamoris nostri intelligens orationem, clarifica lucis aeternae praesentia mane tibi adstantium vota: dieique perennis ita praecipe in nobis candorem effulgere, ut tetrae noctis crassitudo, et erroris amica caligo aufugiat; Sol quoque verus suo nos radio lustrando custodiat.

Pater noster.

Lauda. Laus ejus. Et Oratio. Laus tua. Require fol. 181.


[Col. 0384D] In secundis Vesperis.

Lauda. In noctibus extollite manus vestras in sancta, et benedicite Dominum. V\. Qui statis in domo Domini, in atriis domus Dei nostri.

Oratio. In noctibus manus nostras ad te extollimus Domine, ut nos in Ecclesia tua fixos statuas; ac dum mundialibus imprimimur sarcinis, nostra laudari te actione concedas. R\. Amen.

Antiphona. Miserere nobis, Deus magne, terribilis, qui custodis pactum, et misericordiam invocantibus te, P. Et custodientibus mandata tua. V\. Ecce sic benedicetur homo, qui timet Dominum. P. Et custodientibus. 218 V\. Gloria, et honor. P. Et custodientibus.

[Col. 0385A] Dominus sit semper. R\. Et cum.

Lauda. Revela oculos meos: et considerabo mirabilia de lege tua. Incola ego sum in terra. P. Ne abscondas a me mandata tua. V\ Retribue servo tuo, vivam: et custodiam sermones tuos. P. Ne abscondas. V\. Gloria, et honor.


Hymnus.


   Quarto die jam foetidus
Vitam recepit Lazarus,
Mortisque liber vinculis
Factus superstes est sibi.

   Rivos cruoris torridi
Contacta vestis obstruit,
Fletu rigante supplicis
Arent fluenta sanguinis.

   [Col. 0385B] Solutum omni torpore
Jussit repente surgere:
Suis vicissim gressibus
Aeger vehebat lectulum.

   Deo Patri sit gloria,
Ejusque soli Filio,
Cum Spiritu Paraclito,
Nunc, et per omne saeculum. Amen.

Supplicatio. Oremus Redemptorem.

Capitula. O bone Jesu, amabilis, et admirabilis auctor, accipe sacrificium servorum tuorum: et qui praestitisti Lazaro, ut audiens vocem tuam surgeret ex sepulchro: praesta nobis, ut te auditu capientes interno, resurgamus, per gratiam a [Col. 0385C] proprio sceleris nostri profundo: quo vocem piae orationis, qua nos te exorare docuisti in terris, sicut eam nunc coram te fiducialiter prompserimus, ita quoque effectum ipsius petitionis a te percepisse nos gratulemur.

Pater noster.

Humiliate vos benedictioni.

Dominus sit semper. R\. Et cum spiritu tuo.

Benedictio. Jesus Christus filius Dei, qui mortuum Lazarum vitae reddidit pristinae: ipse nos novae vitae sanctificatione perlustret. R\. Amen. Et qui illum solutis manuum ac pedum nexibus abire praecepit: ipse, vestrorum compedum resoluto ligamine, rectis vos semper semitis faciat ambulare. R\. Amen. Quique per tantae rei miraculum, manifestam fecit populis [Col. 0385D] gloriam suam: ipse vos introducat ad gaudia sempiterna. R\. Amen.

Per misericordiam ipsius.

Dominus sit semper vobiscum. R\. Et cum spiritu tuo.

Lauda. Mirabilia testimonia tua, Domine: P. Ideo scrutata est anima mea. V\. Declaratio sermonum tuorum illuminat me: et intellectum dat parvulis. P. Ideo scrutata. V\. Gloria, et honor.

Oratio. Scrutantes, Domine, testimoniorum tuorum mirabilia, inluminationis tuae intellectum declara: quique aperto ore vitalem spiritum traximus, et pinguedinem sancti Sacrificii saginati ructamus: in timore semper eloquiorum tuorum crescamus; [Col. 0386A] atque gloriam aspectus tui ostensione pacifica videamus. R\. Amen.

Alia Lauda 2. Ab omni via mala. P. Prohibe pedes meos, Domine: V\ Quomodo dilexi legem tuam, Domine? tota die meditatio mea est. P. Prohibe.

Oratio. Ab omni via mala prohibe pedes nostros, Domine: Verbumque tuum tota servemus attentione; atque a malo recedere, et tibi nos perpetim facias complacere. R\. Amen.

Lauda 3. Fundasti terram, et permanet. Ordinatione tua perseverant dies: P. Quoniam omnia serviunt tibi. V\. In aeternum Domine permanet verbum tuum in coelo. P. Quoniam omnia.

Oratio. In aeternum Domine Verbum tuum, quod permanet in coelo, in Ecclesiae tuae semper inhabitet [Col. 0386B] templo: ut inhabitatoris praesentia habitaculis sit claritas indefessa. R\. Amen.

Lauda 4. Quomodo dilexi legem tuam Domine? P. Tota die meditatio mea est. V\. Super inimicos meos prudentem me fecisti mandato tuo: quia in aeternum mihi est. P. Tota die.

Oratio. Da nobis, Domine, sic diligere legem tuam; ut eam jugiter meditemur in corde, et accepto tibi perficiamur in opere. R\. Amen.

Alia Lauda 5. Manus tuae fecerunt me, et plasmaverunt me: P. Da mihi intellectum. Domine, V\. Qui timent te videbunt me, et laetabuntur: quia in verbo tuo speravi. P. Da mihi.

Oratio. Ad te Domine oculos nostros erigimus; quia manuum tuarum artificium sumus: da nobis [Col. 0386C] intellectum discendi mandata tua; et timentes te reple laetitia: veniat in consolationem nostri misericordia tua; 219 quae nos et a malis omnibus eruat, et operum dignitatem tibi placere edoceat. R\ Amen.

Lauda 6. Qui timent te videbunt me, et laetabuntur: P. Quia in verbo tuo, Domine, ego speravi. V\. Cognovi Domine quia aequitas judicia tua: et in veritate tua humiliasti. P. Quia in verbo.

Oratio. Praesta nobis Domine intellectum discendi mandata tua; instrue nos meditatione assidua, ut ab omni officio nos non retrahat desidia; sed ad consolandum nos tua fiat misericordia. R\ Amen.

Per misericordiam.

[Col. 0386D] Preces. Averte, Domine, iram tuam a nobis. Et Oratio. Averte Domine faciem tuam. Quaere fol. 130.



FERIA SECUNDA.



Ad Matutinum.

Antiphona. Tu autem Domine. Psalmus III. Et Oratio. Quamvis Domine. fol. 141.

Antiphona. Delicta qui solus intelligis, a peccatis nostris munda nos, Domine. Psalmus XVIII.

Oratio. Ab occultis nostris munda nos Domine purgando conscientiam, quae internis ac propriis inficitur maculis: ab alienis quoque parce servis tuis, ut ea indulgeas, quae vel malorum exemplis addiscimus, vel pravis inlecti persuasionibus perpetramus: ut qui te proprium agnoscimus Dominum, [Col. 0387A] peccatorum nequaquam sentiamus ulterius dominatum. V\. Amen.

Per misericordiam.

Antiphona 2. Exaudi nos in die, qua invocamus te, Domine, Deus noster. Psalmus XIX.

Oratio. Imple Dommine ones petitiones nostras; ac mitte nobis auxilium de sancto: memor esto omnis sacrificii nostri, quod tibi non solum oblatione, sed etiam oratione atque afflictione dicamus: ut nos tibi humiles semper facias, et contritos adtendas. R\. Amen.

Per misericordiam.

Antiphona 3. Ad defensionem nostram, Deus, respice. Psalmus XXI.

Oratio. Ad defensionem nostram Domine Deus [Col. 0387B] noster dignanter respice; eripe a framea animas nostras: et ne doctrina pascamur laetali, tuo nos tutamine rege; simulque de ore leonis, rapere nos cupientis, libera: et ob latrantis perfidiam canis, pervigili contuitu, solicita nos protege cura. R\. Amen.

Per misericordiam.

R\. Si dixerimus quia peccatum non habemus; nos ipsos seducimus, et veritas in nobis non est. Quia si confessi fuerimus delicta nostra; fidelis et pius est. P. Qui nobis peccata dimittat, et mundet nos ab omni iniquitate. V\. Haec scribo vobis, ut non peccetis. Sed et si quis peccaverit, advocatum habemus apud Patrem, Jesum Christum. P. Qui nobis.


[Col. 0387C] In Laudibus.

Antiphona. Miserere mei, Deus, secundum magnam misericordiam tuam. Psalmus L.

Oratio. Miserere nobis Domine secundum magnam misericordiam tuam: ut unde nos erubescimus, tu indulgeas: et ea, quae egisse nos poenitet, tu clementer ignoscas. R\. Amen.

Per misericordiam.

Ad Canticum. Antiphona. Cantabo Domino nunc dilecto canticum dilectae vineae meae. Vinea facta est dilecto in loco uberi.


Canticum Esaiae (Cap. V).

Cantabo nunc dilecto canticum * dilectae vineae meae.

Vinea facta est dilecto in cornu, et in loco uberi. [Col. 0387D] * Et macerit circumdedi, et circumfodi, et plantavi vineam Soreth.

Et aedificavi turrem in medio ejus, et torcular fodi in ea: * et sustinui ut faceret uvas, fecit autem spinas.

Et nunc homo Juda, et qui habitatis Hierusalem, * judicate inter me et vineam meam.

Quid faciam vineae meae, quod adhuc ei non fecerim? * quam sustinui ut faceret uvas, fecit autem spinas.

Et nunc ecce ego annuncio vobis quae facturus sum vineae meae: * auferam maceriam ejus, et erit in direptionem: et destruam parietes ejus, et erit in conculcationem.

[Col. 0388A] Et derelinquam vineam meam: et non putabitur, neque fodietur: * et ascendent in eam sicut in agrum incultum spinae: et nubibus mandabo ne pluant super eam pluviam.

Vineae enim Domini Sabbaoth domus est Israel: * et homo Juda, novellum dilectum:

Sustinui ut faceret judicium, * fecit autem iniquitatem; et non justitiam, sed clamorem. R\. Amen.

Oratio. Domine, qui Israeliticam vineam pro fructibus repulisti spinarum; amplia 220 Ecclesiam tuam inlatione virtutum: ut maceria, qua illi detecti sunt, praeceptorum nos ambias: et turrim regni, torcularque altaris, quod illis imminuis, nobis impertias: ut, imbre nubium in pluviam rupta, flammarum debitas vepres non exhibeamus; sed fruges [Col. 0388B] coelestes benignus et in nobis nutrias, et ex nobis accipias. R\. Amen.

Ad Benedictus. Antiphona. Emitte lucem tuam Domine et veritatem tuam: V\. Ipsa me deduxerunt, et adduxerunt in montem sanctum tuum, et in tabernaculum tuum.

Canticum. Benedictus es Domine. fol. 6.

Lauda. In cymbalis bene sonantibus, in cymbalis jubilationum: omnis spiritus laudet Dominum. Psalmus CL.


Lectio libri Deuteronomii (Cap. XXXIV).

R\. Deo gratias.

In illis diebus: Ascendit Moyses de campestribus Moab super montem Nebo, in verticem Phasga contra Jericho: ostenditque ei Dominus omnem terram [Col. 0388C] Galaad usque Dan, et universum Nephtalim, terramque Ephraim et Manasse, et omnem terram usque ad mare novissimum, et australem partem, et latitudinem campi Jericho civitatis palmarum usque Segor. Dixitque Dominus ad eum: Haec est terra, pro qua juravi Abraham, Isaac, et Jacob, dicens: Semini tuo dabo eam. Vidisti eam oculis tuis, et non transibis ad illam. Mortuusque est Moyses servus Domini, in terra Moab, jubente Domino: sepelivit eum in valle terrae Moab contra Phogor: et non cognovit homo sepulcrum ejus usque in praesentem diem. Moyses centum et viginti annorum erat quando mortuus est: non caligavit oculus ejus, nec dentes illius commoti sunt. Fleveruntque illum filii Israel in campestribus Moab viginti diebus: et completi [Col. 0388D] sunt dies planctus lugentium Moysen. Josuo vero filius Nun repletus est spiritu sapientiae, quia Moyses posuit super eum manus suas. Et obedierunt ei filii Israel, feceruntque sicut praeceperat Dominus Moysi. Et non surrexit propheta ultra in Israel sicut Moyses, quem nosset Dominus facie ad faciem, in omnibus signis atque portentis, quae misit per eum, ut faceret in Aegypto Pharaoni, et omnibus servis, universaeque terrae illius, et cunctam manum robustam, magnaque mirabilia, quae fecit Moyses coram universo Israel. R\. Amen.

Hymnus. Fulgentis auctor. fol. 96.

Capitula. Emitte lucem tuam, et veritatem tuam, Domine Deus noster, ut splendor divinitatis tuae caliginem [Col. 0389A] mentis nostrae enubilet, et vera humanitatis assumptio, humani generis sit manifesta redemptio: ut dum verus Deus, verusque homo in nobis, atque pro nobis ostenderis; opus tuum omnipotentia eripiat ab hoste captivos, et enutriat misericordia jam redemptos.

Pater noster.

Lauda. Mirabilia testimonia tua Domine: P. Ideo scrutata est anima mea. V\. Declaratio sermonum tuorum illuminat: et intellectum dat parvulis. P. Ideo. V\. Gloria, etc. P. Ideo.

Oratio. Scrutantes, Domine, testimoniorum tuorum mirabilia, illuminationis tuae intellectum declara: quique aperto ore vitalem spiritum traximus; et pinguedinem sancti Sacrificii saginati eructamus: [Col. 0389B] in timore semper eloquiorum tuorum crescamus; atque gloriam aspectus tui ostensione pacifica videamus. R\. Amen.

Per misericordiam.



Ad Tertiam.


Sapientiae Ecclesiastici Salomonis (Cap. IX).

R\. Deo gratias.

Fili, secundum virtutem tuam cave te a proximo, et cum sapientibus, et prudentibus tracta: Viri justi sint tibi convivae, et in timore Domini sit tibi gloriatio tua, et in sensu sit tibi Dei cogitatus, et omnis narratio tua in praeceptis Altissimi. In manu artificum opera laudabitur, et principes populi in sapientia sermonis sui, in sensu vero seniorum verbum. Terribilis est in civitate sua homo [Col. 0389C] linguosus: et temerarius in lingua sua odibilis. (Cap. X.) Judex sapiens vindicabit populum suum, et principatus sensati stabilis erit. Rex insipiens perdet populum suum: et civitates inhabitabuntur per sensum prudentium. In manu Dei potestas terrae: et utilem rectorem suscitabit in tempus super illam. R\. Amen.


Lectio libri Josue (Cap. I).

R\. Deo gratias.

In illis diebus: Factum est post mortem Moysi servi Domini, ut loqueretur Dominus ad Josue filium Nun, ministrum Moysi, et diceret ei: Moyses servus meus mortuus est: surge, et transi Jordanem istum tu, et omnis populus tecum, in terram, [Col. 0389D] quam ego dabo filiis Israel. Omnem locum, quem 221 calcaverit vestigium pedis vestri, vobis tradam, sicut locutus sum Moysi. A deserto et Libano usque ad fluvium magnum Euphraten, omnis terra Hethaeorum usque ad mare magnum contra solis occasum erit terminus vester. Nullus vobis poterit resistere cunctis diebus vitae tuae: sicut fui cum Moyse, ero et tecum: non dimittam, nec derelinquam te. Confortare, et esto robustus valde: ut custodias, et facias omnem legem, quam praecepit tibi Moyses servus meus: nec declines ab ea ad dexteram vel ad sinistram, ut intelligas cuncta quae agis. Non recedat volumen legis hujus de ore tuo: sed meditaberis in eo diebus ac noctibus, ut custodias, et facias omnia quae scripta sunt in eo: tunc [Col. 0390A] diriges viam tuam, et intelliges eam. Ecce praecipio tibi, confortare, et esto robustus. Noli metuere: quoniam tecum est Dominus Deus tuus in omnibus ad quaecumque perrexeris. Praecepitque Josue principibus populi, dicens: Transite per medium castrorum, et imperate populo, ac dicite: Praeparate vobis cibaria: quoniam post diem tertium transibitis Jordanem, et intrabitis ad possidendam terram, quam Dominus Deus vester daturus est vobis. Rubenitis quoque et Gaditis, et dimidiae tribui Manasse ait: Mementote sermonem, quem locutus est vobis Moyses famulus Domini, dicens: Dominus Deus vester dedit vobis requiem, et omnem terram. Uxores vestrae, et filii, ac jumenta manebunt in terra, quam tradidit nobis Moyses trans Jordanem: vos autem transite [Col. 0390B] armati inter fratres vestros, omnes fortes manu, et pugnate pro eis, donec det Dominus requiem fratribus vestris sicut et vobis dedit, et possideant ipsi quoque terram possessionis vestrae, et habitabitis in terra, quam dedit vobis Moyses famulus Domini trans Jordanem contra solis ortum. Responderuntque ad Josue, atque dixerunt: Omnia, quae praecepisti nobis, faciemus: et quocumque, miseris, ibimus. Sicut obedivimus in cunctis Moysi, ita obediemus et tibi: tantum sit Dominus Deus tecum, sicut fuit cum Moyse. Qui contradixerit tibi, et non obedierit cunctis sermonibus quos praeceperis ei, moriatur: tantum confortare, et viriliter age. (Cap. II.) Misit ergo Josue filius Nun de Setim duos viros exploratores in abscondito: et dixit eis: Ite, et considerate terram, [Col. 0390C] urbemque Jericho. Qui pergentes ingressi sunt domum mulieris meretricis, nomine Rahab, et quieverunt apud eam. Nuntiatumque est regi Jericho, et dictum: Ecce viri ingressi sunt huc per noctem de filiis Israel, ut explorarent terram. Misitque rex Jericho ad Rahab, dicens: Educ viros, qui venerunt ad te, et ingressi sunt domum tuam: exploratores quippe sunt, et omnem terram considerare venerunt. Tollensque mulier viros, abscondit, et ait. Fateor, venerunt ad me, sed nesciebam unde essent: cumque porta clauderetur in tenebris, et illi pariter exierunt, nescio quo abierunt: persequimini cito, et comprehendite eos. Ipsa autem fecit ascendere viros in solarium domus suae, operuitque eos lini stipula, [Col. 0390D] quae ibi erat. Hi autem qui missi fuerant, secuti sunt eos per viam quae ducit ad vadum Jordanis: illisque egressis statim porta clausa est. Nec dum obdormierunt qui latebant, et ecce mulier ascendit ad eos, et ait: Novi quod tradiderit Dominus vobis terram: et irruerit in nos terror vester, et elanguerunt omnes habitatores terrae. Audivimus quia siccavit Dominus aquas maris Rubri ad vestrum introitum, quando egressi estis ex Aegypto: et quae feceritis duobus Amorrhaeorum regibus, qui erant trans Jordanem, Sehon et Og, quos interfecistis. Et haec audientes pertimuimus, et elanguit cor nostrum, nec remansit in nobis spiritus vitae ad introitum vestrum: Dominus enim Deus vester, ipse est Dominus in coelo sursum, et in terra deorsum. Nunc ergo jurate mihi per [Col. 0391A] Dominum, ut quomodo ego feci vobiscum misericordiam, ita et vos faciatis cum domo patris mei: detisque mihi signum, et salvetis patrem meum et matrem, fratres ac sorores meas, et omnia quae meorum sunt, et eruatis animas nostras de morte. Qui responderunt: Anima nostra sit pro vobis ad mortem, si non tamen prodideris nos: cumque tradiderit nobis Dominus terram, faciemus in te misericordiam et veritatem. Demisit ergo eos per funem de fenestra: domus enim ejus haerebat muro. Dixitque ad eos: Ad montana conscendite, ne forte occurrant vobis revertentes: ibique latitate diebus tribus, donec redeant, et sic ibitis per viam vestram. Qui dixerunt ad eam: Innoxii erimus a juramento hoc, quo adjurasti nos: si ingredientibus nobis terram, signum [Col. 0391B] fuerit funiculus iste coccineus; et ligaveris eum per fenestram, qua nos demisisti: et patrem tuum et 222 matrem, fratresque et omnem cognationem tuam congregaveris in domum tuam. Qui ostium domus tuae egressus fuerit, sanguis ipsius erit super caput ejus, et nos erimus alieni. Cunctorum autem sanguis, qui tecum fuerat in domo, redundabit in caput nostrum, si eos aliquis tetigerit. Quod si nos prodere volueris, et sermonem istum proferre in medium, erimus mundi ab hoc juramento, quo adjurasti nos. Et illa respondit: Sicut locuti estis, ita fiat: dimittensque eos ut pergerent, appendit funiculum coccineum in fenestram. Illi vero ambulantes pervenerunt ad montana, et manserunt ibi tres dies, donec reverterentur qui fuerant persecuti: quaerentes [Col. 0391C] per omnem viam, non repererunt eos. Quibus urbem ingressis, reversi sunt, et descenderunt exploratores de monte: et Jordane transmisso, venerunt ad Josue filium Nun, narraveruntque omnia quae acciderant sibi, atque dixerunt: Tradidit Dominus in manus nostras omnem terram hanc, et timore prostrati sunt cuncti habitatores ejus. (Cap. III) Igitur Josue de nocte consurgens praemovit castra: egredientesque ad Setim venerunt ad Jordanem ipse et omnes filii Israel, et morati sunt ibi tres dies. Quibus evolutis, transierunt praecones per castrorum medium, et clamare coeperunt: Quando videritis arcam foederis Domini Dei vestri, et sacerdotes stirpis leviticae portantes eam: vos quoque consurgite, sequimini praecedentes: sitque inter vos, et arcam [Col. 0391D] spatium cubitorum duum millium: ut procul videre possitis, et nosse per quam viam ingrediamini: quia prius non ambulastis per eam: et cavete ne appropinquetis ad arcam. Dixitque Josue ad populum: Sanctificamini: cras enim faciet Dominus inter vos mirabilia. Respondeat chorus. Amen.

Antiphona 1. Deus Deus noster, respice nos: non nos derelinquas, sperantes in te. Psalmus XXI.

Oratio. Respice in nos, Domine Deus noster; ne avertendo faciem tuam a nobis, nos aliquatenus derelinquas: vere enim salvi erimus, si vultus tui in nos aspectum converteris, et hilariter nostris te animabus conjunxeris: ut quia in te speraverunt patres nostri, et salvi facti sunt, nos hereditariae fac eorum [Col. 0392A] spei succedere; et parilitate horum, aeterna cum eis exultatione gaudere. Respondeat chorus. Amen.

Per misericordiam tuam Deus noster, etc.

Antiphona 2. Sperantes in Domino misericordia circumdabit. Psalmus XXXI.

Oratio. Remitte Domine impietatem cordis nostri, pro qua te omnis Sanctus in tempore opportuno exorat; atque intellectum tribue nobis per operationis suffragium, quod precamur: et instrue nos in hujus vitae viam, qua gradiamur. R\. Amen.

Per misericordiam.

Antiphona 3. Fiat Domine misericordia tua super nos: sicut speravimus in te. Psalmus XXXII.

R\. Misericordia Domini facit, ut non deficiat; P. Quia non sunt consummatae miserationes ejus. V\. [Col. 0392B] Flagellabit nos ab iniquitatibus nostris, et omnium nostrorum miserebitur. P. Quia non. V\. Gloria, et honor Patri. Reiteretur R\.

Preces. Miserere, et parce, clementissime Domine, populo tuo. P. Quia peccavimus tibi. V\. Prostrati omnes lachrymas producimus, pandentes tibi occulta, quae admisimus: a te, Deus exposcimus. P. Quia. V\. Orationes sacerdotum accipe, et quae postulant affluenter tribue: ac tuae plebi miserere, Domine. P. Quia. V\. Furorem tuum adduxisti super nos: delicta nostra curvaverunt nos, et absque ulla spe defecimus. P. Quia. V\. Remissionem peccatorum tribue, et largitatem dona nobis pluviae: te invocamus: tu adesto, Domine. P. Quia.

[Col. 0392C] Hymnus. O Nazarene, lux. fol. 144.

Oratio. Fiat misericordia tua Domine super nos: ut qui singillatim corda hominum fingis; speciatim ea sanctifices: et quia oculi tui super eos sunt, qui te metuimus ยท timoris tui da nobis confertam largitatem.

Pater noster.



Ad Sextam.


Lectio Jeremiae Prophetae (Cap. XXXIII)

R\. Deo gratias.

Haec dicit Dominus: Clama ad me, et exaudiam te: et annuntiabo tibi grandia, et firma quae nescis. Quia haec dicit Dominus exercituum Deus Israel, et ad domos urbis hujus, et ad domos regis Juda, quae destructae sunt, et ad munitiones, et ad gladium venientium ut dimicent cum Chaldaeis, et impleant eas [Col. 0392D] cadaveribus hominum, quos percussi in furore meo et indignatione mea, abscondens faciem meam a civitate hac, 223 propter malitiam eorum omnem. Ecce ego obducam eis cicatricem et sanitatem, et curabo eos: et revelabo illis deprecationem pacis et veritatis. Et convertam conversionem Juda, et conversionem Hierusalem: et aedificabo eos sicut a principio. Et emundabo illos ab omni iniquitate sua, in qua peccaverunt mihi: et propitius ero cunctis iniquitatibus eorum, in quibus derelinquerunt, et spreverunt me. Et erit mihi in nomen, et in gaudium, et in laudem, et in exultationem cunctis gentibus terrae, quae audierunt omnia bona, quae ego facturus sum eis: et pavebunt, et turbabuntur in universis [Col. 0393A] bonis, et in omni pace, quam faciam ego eis. Haec dicit Dominus: Adhuc audietur in loco isto (quem vos dicitis esse desertum, eo quod non sit homo et jumentum: in civitatibus Juda, et foris Hierusalem, quae desolatae sunt absque homine, et absque habitatare, et absque pecore), vox gaudii et vox laetitiae, vox sponsi et vox sponsae, vox dicentium: Confitemini Domino exercituum, quoniam bonus Dominus, quoniam in saeculum misericordia ejus.

R\. Amen.

Antiphona 1. Confitemini Domino in cithara: in psalterio decem chordarum psallite ei. Psalmus XXXII.

Oratio. Tibi Domino placens sit anima nostra; a quo et virtutem tolerantiae, et praemium concupiscit [Col. 0393B] accipere: tua ergo super nos misericordia, sicut speravimus, fiat: tuaque nos gratia consueta praeveniat. R\. Amen.

Per misericordiam.

Antiphona 2. Magnificate Dominum mecum: et exaltemus nomen ejus in unum. Psalm. XXXIII.

Oratio. Inquirentes te, Domine, dignanter exaudi; atque ut in te laetetur anima nostra propitius indultor imperti: et quia juxta es his, qui tribulato sunt corde, aurem tuam ad contritionem nostri spiritus pande: et ad pacem tuam, quae exuperat omnem sensum, corpora nostra et corda converte. R\. Amen.

Per misericordiam.

Antiphona. Filii hominum in protectione alarum [Col. 0393C] tuarum sperant, Domine. Psalmus XXXV.

R\. Si ambulaverimus in viis ejus: erit nobis consolator Dominus magnus, et aeternus. P. In die tribulationis nostrae. V\. Benedictus Dominus, qui magnus est in aeternum: quoniam in saecula regnum ipsius est: quia ipse flagellat, et iterum miseretur. P. In die. V\. Gloria, et honor. Reiteretur R\.

Preces. Miserere, Domine, supplicantibus. P. Tu dona nobis veniam. V\. Rerum Creator omnium, ad te precem dirigimus. P. Tu dona. V\. Iram tuam remove, et quae rogamus tribue. P. Tu dona. V\. Concede nobis, Domine, copiam indulgentiae. P. Tu dona. V\. Cum misericordia tribue nobis pluviam. P. Tu dona.

Hymnus. O Nazarene, lux. fol. 144.

[Col. 0393D] Oratio. In protectione alarum tuarum Domine filios hominum sperantes, nequaquam detegas; sed tanquam pupillos, quo possimus supernis volatibus praeparari, fovendo enutrias: nec diripi nos laceratione insidiantium sinas; nec a nido Ecclesiae tuae avolare permittas: sed dum nos tegmine regis paterno, ad ubertatem domus tuae adjuti tuo veniamus auxilio.

Pater noster.



Ad Nonam.


Ecclesiastici Salomonis (Cap. XXVIII).

R\. Deo gratias.

Fili, susurro et bilinguis maledictus: multos enim turbavit pacem habentes. Lingua tertia multos [Col. 0394A] commovit, et dispersit illos a gente in gentem: civitates muratas destruit, et domos magnorum effodit. Virtutes populorum concidit, et gentes fortes dissolvit. Lingua tertia mulieres viratas ejecit, et privavit illas laboribus suis: qui respicit illam, non habet requiem, nec habebit amicum, in quo requiescat. Flagelli plaga livorem facit: plaga autem linguae comminuit ossa. Multi ceciderunt in ore gladii, sed non sic quomodo qui ceciderunt per linguam suam. Sepi aures tuas spinis, et noli audire linguam nequam, et ori tuo fac retia et seras. Beatus qui tectus est a lingua sua nequam, qui in iracundiam illius non transivit, et qui non traxit jugum ejus, et in vinculis illius non est ligatus. R\ Amen.


Lectio libri Josue (Cap. V).

[Col. 0394B] R\. Deo gratias.

In illis diebus: Cum esset Josue in agro urbis Jericho, levavit oculos, et vidit virum stantem contra se, evaginatum tenentem gladium, perrexitque ad eum, et ait: Noster es, an adversariorum? Qui respondit: Nequaquam: sed sum princeps exercitus Domini, et nunc venio. Cecidit Josue pronus in terram, et adorans ait: Quid Dominus meus loquitur ad servum suum? Solve, 224 inquit, calceamentum de pedibus tuis: locus enim, in quo stas, terra sancta est. Fecitque Josue ut sibi fuerat imperatum. (Cap. VI.) Jericho autem clausa erat atque munita, timore filiorum Israel, et nullus egredi audebat aut ingredi. Dixitque Dominus ad Josue: Ecce dedi in manus tuas Jericho, et regem ejus, omnesque [Col. 0394C] fortes viros. Circuite urbem cuncti bellatores semel per diem: sic facietis sex diebus. Septimo autem die sacerdotes tollant septem buccinas, quarum usus est in jubilaeo, et praecedant arcam foederis: septiesque circuibitis civitatem, et sacerdotes clangent buccinis. Cumque insonaverit vox longior atque concisior, et in auribus vestris concrepuerit, clamabit omnis populus vociferatione maxima, et muri funditus conruent civitatis, ingredienturque singuli per locum circa quem steterint. Vocavit ergo Josue filius Nun sacerdotes, et dixit ad eos: Tollite arcam foederis: et septem alii sacerdotes tollent jubilaeorum buccinas septem, et incedant ante arcam Domini. Ad populum quoque ait: Ite, et circuite civitatem, armati, praecedentes arcam Domini. Cumque Josue [Col. 0394D] verba finisset, et septem sacerdotes septem buccinis clangerent ante arcam foederis Domini, omnisque Israel praecederet armatus exercitus, reliquum vulgus arcam sequebatur, ac buccinis omnia concrepabant. Praeceperat autem Josue populo: Non clamabitis, nec audietur vox vestra, neque ullus sermo ex ore vestro egredietur: donec veniat dies in quo dicam vobis: Clamate et vociferamini. Circuivit ergo arca Domini civitatem semel per diem, et reversa in castra, mansit ibi. Igitur Josue de nocte consurgente, tulerunt sacerdotes arcam Domini, et septem ex eis septem buccinas, quarum in jubilaeis usus est: praecedebant arcam Domini ambulantes atque clangentes: et armatus populus ibat ante eos, [Col. 0395A] vulgus autem reliquum sequebatur arcam, et buccinis personabat. Circuieruntque civitatem secundo die semel, et reversi sunt in castra. Sic fecerunt sex diebus. Die autem septimo, diluculo consurgentes, circuierunt urbem, sicut dispositum erat, septies. Cumque septimo circuitu clangerent buccinis sacerdotes, dixit Josue ad omnem Israel: Vociferamini: tradidit enim Dominus vobis civitatem: sitque civitas haec anathema: et omnia quae in ea sunt, Domino: sola Rahab meretrix vivat, cum universis qui cum ea in domo sunt: abscondit enim nuntios quos direximus. Vos autem cavete, ne de his, quae praecepta sunt, quidpiam contingatis, et sitis praevaricationis rei, et omnia castra Israel in peccato sint, atque turbentur. Quicquid autem auri et argenti [Col. 0395B] fuerit, et vasorum aeneorum ac ferri, Domino consecretur, repositum in thesauris ejus. Igitur omni vociferante populo, et clangentibus tubis, postquam in aures multitudinis vox sonitusque increpuit, muri illico corruerunt: et ascendit unusquisque per locum, qui contra se erat: ceperuntque civitatem, et interfecerunt omnia quae erant in ea, a viro usque ad mulierem, ab infante usque ad senem. Boves quoque et oves et asinos in ore gladii occiderunt. Duobus autem viris, qui exploratores missi fuerant, dixit Josue: Ingredimini domum mulieris meretricis, et producite eam, et omnia quaecumque illi sunt, sicut illi juramento firmastis. Ingressique juvenes, eduxerunt Rahab, et parentes ejus, fratres quoque, et omnem supellectilem ac cognationem illius, et extra [Col. 0395C] castra Israel manere fecerunt. Urbem autem, et omnia quae in ea erant, succenderunt; absque argento et auro, et vasis aeneis, ac ferro, quae in aerarium Domini consecraverunt. Rahab vero meretricem, et domum patris ejus, atque omnia quae habebat, fecit Josue vivere, et habitaverunt in medio Israel usque in praesentem diem: eo quod absconderit nuntios, quos miserat ut explorarent Jericho. In tempore illo, imprecatus est Josue, dicens: Maledictus vir coram Domino, qui suscitaverit et aedificaverit Jericho. In primogenito suo fundamenta ejus jaciat, et in novissimo liberorum ponat portas ejus. Fuit ergo Dominus cum Josue, et nomen ejus in omni terra vulgatum est.

Antiphona 1. Confitemini Domino in cithara: [Col. 0395D] in psalterio decem chordarum psallite ei. Psalmus XXXII.

Oratio. Domine, qui justorum gaudium, tuum facis esse praeceptum; quorum tibi laudatio et obsequitur diligendo, et diligit conlaudando; qui tibi per Legis citharam novum canticum cantant: et per psalterium piis vocibus sacro fragore persultant: eorum nos Domine vestigiis inhaerere concede; et laudem tuam cum eisdem tribue conclamare: Et quia rectus est sermo tuus, tuaque fidelia opera; praesta, ut te corde fideli credamus, et misericordiam tuam impensius consequi 225 mereamur. R\. Amen.

Per misericordiam

[Col. 0396A] Antiphona 2. Anima nostra patiens est Domino: quoniam adjutor, et protector noster est. Psalmus XXXII.

Oratio. Tibi, Domine. Quaere fol. 223.

Antiphona 3. Redimet Dominus animas servorum suorum: et non derelinquet omnes qui sperant in eum. Psalmus XXXIII.

Oratio. Benedicat te Domine in omni tempore anima nostra: quia et in flagellis nostris semper adest misericordia tua: dum nos et disciplina corrigis, et indulgentia foves: dum percutiendo sanas, et sanando corroboras: Dona igitur nobis, ut qui tuam in fide gustavimus suavitatem, plenissimam percipiamus in retributione dulcedinem.

Pater noster, qui es.



Ad Vesperum in tertia feria.
[Col. 0396B]

Lauda. Tu illuminas lucernam meam, Domine.

Dominus sit semper vobiscum. R\. Et cum. Antiphona. Omnis terra adoret te, et psallat tibi: psalmum dicat nomini tuo, Altissime. Psalmus LXV.

Hymnus. Christe salvator omnium. fol. 97. Capitula. Sit festum jejunium nostrum. f. 149. Lauda. Mirabilia testimonia tua, Domine, Et Oratio. Scrutantes Domine. fol. 220.



TERTIA FERIA.



Ad Matutinum.

Antiphona. Vocem meam. Psalmus III. Oratio. Ad te, Domine, proprie. fol. 149.

Antiphona 1. Memores erunt nominis tui; et populi [Col. 0396C] tui confitebuntur tibi. Psalmus XLIV.

Oratio. Fac nos Domine diligere justitiam et odire iniquitatem: ac per te speciemque tuam pulchritudinem currentes, deducat nos mirabiliter dextera tua: et mortificata in nobis incentiva fornicationis libidine, accinge lumbos nostros gladio castitatis. R\. Amen.

Per misericordiam.

Antiphona 2. Deus noster refugium et virtus; adjutor in pressuris, quae invenerunt nos nimis. Psalmus XLV.

Oratio. Deus, refugium nostrum et virtus, tu in pressuris omnibus adsiste: ut omne gladium in sua vagina reductum, et omne cor pacis tranquillitate [Col. 0396D] ditatum, te videre ambiat: teque in tuis semper muneribus recognoscat. R\. Amen.

Per misericordiam.

Antiphona 3. Exurge, Domine, adjuva nos: et libera nos propter nomen tuum. Psalm. XLIII.

Oratio. Exurge Domine, adjuva nos contra omnem malitiam persequentium; et libera nos propter nomen tuum a contrarietate spirituum immundorum: ut in loco afflictionis, ubi nos humiliasti, exaltes iterum in remuneratione virtutis. R\. Amen.

Per misericordiam.

R\. Domine, indulge peccatis nostris: quia multa est iniquitas nostra. P. Parce nobis, Domine, et libera animas nostras ab omni angustia. V\. Patres nostri peccaverunt, et non sunt: nos autem iniquitates [Col. 0397A] eorum exolvimus. P. Parce nobis, Domine. V\. Gloria et honor Patri. P. Parce nobis.


In Laudibus.

Antiphona. Secundum magnam misericordiam tuam, dele Domine iniquitatem meam. Psalmus L.

Oratio. Secundum multitudinem miserationum tuarum. Quaere fol. 150.

Ad Canticum. Antiphona. Directa facta est via piorum, et praeparatum est iter sanctorum.

Canticum. Ecce civitas virtus. fol. 20.

Oratio. Urbs fortitudinis nostrae, salvationis tuae muro nos protege, nosque et intrinsecus ab hoste defende; et intra ex utraque tua protectione muniti, in tua pace, atque quiete mereamur jugiter permanere. R\. Amen.

[Col. 0397B] Per misericordiam.

Ad Benedictus. Antiphona. In matutinis meditabor in te, quia fuisti adjutor meus Domine. V\. Deus Deus meus ad te de luce vigilo.

Canticum. Benedictus es Domine. fol. 6. Lauda. In jubilatione laudate Dominum: omnis spiritus laudet nomen Domini. Psalmus CL.


Lectio libri Josue (Cap. VII).

R\. Deo gratias.

In illis diebus: Fuit Dominus cum Josue, et nomen ejus in omni terra vulgatum est. Filii autem Israel praevaricati sunt mandatum, et usurpaverunt de anathemate. Nam Achan filius Charmi, filii Zabdi, filii Zare de tribu Juda, tulit aliquid de anathemate: iratusque est Dominus contra filios Israel. Cumque [Col. 0397C] mitteret Josue de Jericho viros contra Hay, quae est juxta Bethaven, ad orientalem plagam de oppidis Bethel, dixit eis: Ascendite, et explorate terram. Qui praecepta complentes exploraverunt Hay. Et reversi 226 dixerunt ei: Non ascendat omnis populus, sed duo vel tria millia virorum pergant, et deleant civitatem: quare omnis populus frustra vexetur contra hostes paucissimos? Ascenderunt ergo tria millia pugnatores. Qui statim terga vertentes, percussi sunt a viris urbis Hay, et corruerunt ex eis triginta sex homines: persecutique eos de porta usque ad Sabbarum, ceciderunt per prona fugientes: protimuitque cor populi, et ad instar aquae liquefactum est. Josue vero filius Nun scidit vestimenta sua, et cecidit pronus in terram coram arcam [Col. 0397D] Domini usque ad vesperum, tam ipse quam omnis Israel: miseruntque pulverem super capita sua, et dixit Josue: Heu Domine Deus, quid voluisti transducere populum istum Jordanem fluvium istum, ut traderes nos in manus Amorrhaei, et perderes? utinam ut coepimus, mansissemus trans Jordanem. Mi Domine Deus, quid dicam, videns Israel hostibus suis terga vertentem? Audient Chananaei, et omnes habitatores terrae, ac pariter conglobati circumdabunt nos, atque delebunt nomen nostrum de terra: et quid facies nomini tuo magno? Dixitque Dominus ad Josue: Surge, cur jaces pronus in terram? Peccavit Israel, et praevaricatus est pactum meum: tuleruntque de anathemate, et furati sunt atque mentiti, [Col. 0398A] et absconderunt inter vasa sua. Nec poterit Israel stare ante hostes suos, eosque fugiet: quia pollutus est anathemate: non ero vobiscum, donec conteratis eum qui hujus sceleris reus est. Sanctificamini in crastinum: haec enim dicit Dominus Deus Israel: Anathema in medio tui Israel: non poteris stare coram hostibus tuis, donec deleatur ex te qui hoc contaminatus est scelere. Accedetisque singuli mane per tribus vestras: et quamcumque tribum sors invenerit, accedet per cognationes suas, et cognatio per domos, domusque per viros. Et quicumque ille in hoc facinore fuerit deprehensus, comburatur igni cum omni substantia sua: quoniam praevaricatus est pactum Domini, et fecit nefas in Israel. Surgens itaque Josue mane, applicuit Israel per tribus suas, [Col. 0398B] et inventa est tribus Juda. Quae cum juxta familias suas esset oblata, inventa est familia Zare. Illam quoque per viros offerens, reperit Zabdi: cujus domum in singulos dividens viros, invenit Achan filium Charmi, filii Zabdi, filii Zare de tribu Juda. Et ait ad Achan: Fili mi, da gloriam Domino Deo Israel, et confitere, atque indica mihi quid feceris, ne abscondas. Respondit: Vere ego peccavi Domino Deo Israel, et sic et sic feci: vidi enim pallium inter spolia coccineum valde bonum, et ducentos siclos argenti, regulam quoque auream quinquaginta siclorum: et concupiscens abstuli, et abscondi in terra contra medium tabernaculi mei, argentumque fossa humo operui. Misit ergo Josue ministros: qui currentes ad tabernaculum illius, repererunt cuncta [Col. 0398C] abscondita in eodem loco. Auferentesque de tentorio tulerunt ea ad Josue, et ad omnes filios Israel, projeceruntque ante Dominum. Tollens itaque Josue Achan filium Zare, argentumque et pallium, et auream regulam, filiosque ejus et filias, boves et asinos, oves, ipsumque tabernaculum, et cunctam supellectilem (et omnis Israel cum eo) duxerunt eos ad vallem Achor, ubi dixit Josue: Quia turbasti nos, exturbet te Dominus in die hac. Lapidavitque eum omnis Israel: et cuncta quae illius erant igni combusta sunt. Congregaveruntque super eum acervum magnum, qui permanet usque in praesentem diem. R\. Amen.

Hymnus. Deus, aeterni luminis. Quaere folio 98.

[Col. 0398D] Capitula. Domine, ad quem vigilat de luce anima nostra; dona, ut semper a tenebris properemus ad lucem: caligo depereat mente, et plenitudo tua in nobis permaneat lucis.

Pater noster.

Lauda. Ab omni via mala. P. Prohibe pedes meos, Domine. V\. Quomodo dilexi legem tuam, Domine? tota die meditatio mea est. P. Prohibe. V\. Gloria, et honor Patri.

Oratio. Ab omni via mala prohibe pedes nostros, Domine: verbumque tuum tota servemus adtentione; atque a malo recedere, et tibi nos perpetim facias complacere. R\. Amen.

Per misericordiam.



Ad Tertiam.
[Col. 0399A]

Proverbiorum Salomonis (Cap. XVII).

R\. Deo gratias.

Fili, corona dignitatis senectus, in viis justitiae reperietur. Melior est patiens viro forti: et qui dominatur animo suo, expugnatore urbium. Sortes mittuntur in signum, sed a Domino temperantur. Melior est 227 buccella sicca cum gaudio, quam domus plena victimis cum jurgio. Servus sapiens dominabitur filiis stultis, et inter fratres hereditatem dividet. Sicut igne probatur argentum, et aurum in camino: ita corda probat Dominus. Malus obedit linguae iniquae, et fallax obtemperat labiis mendacibus. Qui despicit pauperem, exprobrat factori ejus: et qui laetatur in ruina alterius, non erit [Col. 0399B] impunitus. Corona senum filii filiorum: et gloria filiorum patres eorum. Non decent stultum verba composita: nec principem labium mentientis. Gemma gratissima, expectatio praestolantis: quocumque se verterit prudenter intelligit. R\. Amen.


Lectio libri Josue (Cap. VIII).

R\. Deo gratias.

In illis diebus: Dixit Dominus ad Josue: Tolle tecum omnem multitudinem pugnatorum, et consurgens ascende in oppidum Hay: ecce tradidi in manu tua regem ejus, et populum, urbemque ac terram. Faciesque urbi Hay, et regi ejus, sicut fecisti Jericho, et regi ejus: praedam vero, et omnia animantia diripietis vobis: pone insidias urbis post eam. Surrexitque Josue, et omnis exercitus bellatorum [Col. 0399C] cum eo, ut ascenderent in Hay: et electa triginta millia virorum fortium misit nocte, praecepitque eis, dicens: Ponite insidias post civitatem: nec longius recedatis: et eritis omnes parati: ego autem, et reliqua multitudo quae mecum est, accedemus ex adverso contra urbem. Cumque exierint contra nos, sicut ante fecimus, fugiemus, et terga vertemus: donec persequentes ab urbe longius protrahantur: putabunt enim fugere nos sicut prius. Nobis ergo fugientibus, et illis sequentibus, consurgetis de insidiis, et vastabitis civitatem: tradetque eam Dominus Deus vester in manus vestras. Cumque ceperitis, succendite eam: sic omnia facietis, ut jussi. Dimisitque eos, et perrexerunt ad insidiarum locum, sederuntque [Col. 0399D] inter Bethel et Hay, ad occidentalem plagam urbis Hay: Josue autem nocte illa in medio mansit populi, surgensque diluculo recensivit socios, et ascendit cum senioribus in fronte exercitus, vallatus auxilio pugnatorum. Cumque venissent omnes, et ascendissent ex adverso civitatis, steterunt ad septentrionalem urbis plagam, inter quam et eos vallis media erat. Quinque millia autem viros elegerat, et posuerat in insidiis inter Bethaven, et Hay, ex occidentali parte ejusdem civitatis: omnis vero reliquus exercitus ad aquilonem aciem direxerunt, ita ut novissimi multitudinis occidentalem plagam urbis attingerent. Abiit ergo Josue nocte illa, et stetit in vallis medio. Quod cum vidisset rex Hay, festinavit mane, et egressus est cum omni exercitu civitatis, [Col. 0400A] direxitque aciem contra desertum, ignorantes quod post tergum laterent insidiae. Josue vero, et omnis Israel recesserunt in loco, simulantes metum, et fugientes per viam solitudinis. At illi vociferantes, et se mutuo cohortantes, persecuti sunt eos. Cumque recessissent a civitate, et nec unus in urbe Hay, et Bethel remansisset, qui non persequeretur Israel (sicut eruperat aperta oppida relinquentes), dixit Dominus ad Josue: Leva clypeum, qui in manu tua est, contra urbem Hay, quoniam tibi tradam eam. Cumque elevasset clypeum ex adverso civitatis, insidiae, quae latebant, surrexerunt confestim: et pergentes ad civitatem, ceperunt, et succenderunt eam. Viri autem civitatis, qui persequebantur Josue, respicientes et videntes fumum urbis ad coelum usque [Col. 0400B] conscendere, non potuerunt ultra huc illucque diffugere: praesertim cum hi, qui simulaverant fugam, et tendebant ad solitudinem, contra persequentes fortissime restitissent. Vidensque Josue et omnis Israel quod capta esset civitas, et fumus urbis ascenderet, reversus percussit viros Hay. Siquidem et illi qui ceperant et succenderant civitatem, egressi contra suos, medium hostium ferire coeperunt. Cum ergo ex utraque parte adversarii caederentur, ita ut nullus de tanta multitudine salvaretur, regem quoque urbis Hay apprehenderunt viventem, et obtulerunt Josue. Igitur omnibus interfectis, qui Israel ad deserta fugientem fuerant persecuti, in eodem loco gladio corruentibus, reversi filii Israel percusserunt civitatem. Erant autem qui in eo die conciderant a [Col. 0400C] viro usque ad mulierem, duodecim millia hominum, omnes urbis Hay. Josue vero non retraxit manum, quam in sublime porrexit, tenens clypeum donec interficeret omnes habitatores Hay. Jumenta autem, et praedam civitatis diviserunt sibi filii Israel, sicut praeceperat Dominus Josue. Qui succendit urbem, et fecit eam tumulum sempiternum: regem quoque ejus suspendit in patibulo usque ad vesperam et post solis occasum. Praecepitque Josue, et deposuerunt cadaver ejus de cruce: projeceruntque in ipso introitu civitatis, congesto 228 super eum magno acervo lapidum, qui permanet usque in praesentem diem. Tunc aedificavit Josue altare Domino Deo Israel. R\. Amen.

[Col. 0400D] Antiphona 1. Simul in unum dives, et pauper. Auribus percipite, qui habitatis orbem. Psalmus XLVIII.

Oratio. Audiant simul te, Domine, omnes gentes; et dives ac pauper aurem tibi cordis accommodent: tibique omnium ad fidem praeparetur auditio, quo salvandis promittitur gratiae plenitudo. R\. Amen. Per misericordiam.

Antiphona 2. Recte judicate filii hominum. Psalmus LVII.

Oratio. Domine, qui nos justitiam loqui, et quae recta sunt praecipis judicare; tribue nobis, ut nec iniquitas in ore, nec pravitas reperiatur in mente: ut puro corde purior sermo consentiat: praecedat in [Col. 0401A] operibus justitia; nec inveniatur dolus in lingua. R\. Amen.

Per misericordiam.

Antiphona. 3. Da nobis auxilium, Deus, in tribulatione. Psalmus LIX.

R\. Exacerbavimus nomen tuum, Domine, et iniquitates coram te fecimus: et nunc flectamus genua cordis nostri. P. Dimitte nobis peccata nostra. V\. Fac nobiscum, Domine, juxta mansuetudinem tuam: et secundum multitudinem misericordiae tuae. P. Dimitte. V\. Gloria, et honor. Reiteretur R\.

Preces. Miserere, et parce, clementissime Domine, populo tuo. P. Quia peccavimus tibi. V\. Pro nostris malis flagellamur acrius, et pro delictis obcoecamur durius: defleamus mala quae commisimus. [Col. 0401B] P. Quia. V\. Remove famem, et da imbrem gratiae: frugumque largam praebe abundantiam, atque optatam peccatorum veniam. P. Quia. V\. Amove pestem, Redemptor altissime: repentina morte dum prosternimur, non detur poena; sed venia peccantibus. P. Quia. V\. Lachrymis nostra dignis reple pectora: effluat in nos charitatis spiritus, qua eruamur vitiorum lapsibus. P. Quia.

Hymnus. O Nazarene lux, fol. 144.

Oratio. Da nobis Domine auxilium in tribulatione, quia vana est salus ab homine: in te enim faciemus virtutem, qui et confortas famulos, et ad nihilum redigis inimicos.

Pater noster.



Ad Sextam.


[Col. 0401C] Lectio libri Ezechielis Prophetae (Cap. XI).

R\. Deo gratias.

Factum est verbum Domini ad me, dicens: Fili hominis, fratres tui, viri propinqui tui, et omnis domus Israel, universi, quibus dixerunt habitatores Hierusalem: Longe recedite a Domino, nobis data est terra in possessione. Propterea haec dicit Dominus Deus, quia longe feci eos in gentibus, et quia dispersi eos in terris: ero eis in sanctificationem non modicam in terris, ad quas venerunt. Propterea loquere: Haec dicit Dominus Deus: Congregabo vos de populis, et adunabo vos de terris, in quibus dispersi estis, daboque vobis humum Israel. Et ingredientur illuc, et auferent omnes offensiones, cunctasque abominationes ejus de illa. Et dabo eis cor [Col. 0401D] novum, et spiritum rectum tribuam in visceribus eorum: et auferam cor lapideum de carne eorum, et dabo eis cor carneum: ut in praeceptis meis ambulent, et judicia mea custodiant, faciantque ea: et sint mihi in populum, et ego sim eis in Deum. R\. Amen.

Antiphona 1. Populi confitebuntur tibi, in aeternum et in saeculum saeculi. Psalmus XLIV.

Oratio. Deus, cujus sedes manet in saeculum saeculi: fulgeat Ecclesia tua varietate virtutum, et sceptrum tuum perornetur disciplina officiorum; quosque ejus ornamentis afficis, separari ab ea nullatenus patiaris. R\. Amen.

Per misericordiam.

[Col. 0402A] Antiphona 2. Dominus virtutum nobiscum susceptor Deus Jacob. Psalmus XLV.

Oratio. Domine refugium nostrum et virtus: tu in pressuris omnibus adsiste; ut omne gladium in sua vagina reductum, et omne cor pacis tranquillitate ditatum, te videre ambiat, teque in tuis semper muneribus recognoscat. R\. Amen.

Per misericordiam.

Antiphona 3. Deus in nomine tuo salvum me fac: et in virtute tua libera nos. Deus exaudi orationem nostram. Psalmus LIII.

R\. Lava a malitia cor tuum, Hierusalem. P. Ut salva fias. Usquequo morabuntur in te cogitationes pessimae? V\. Excutere de pulvere, consurge, sede Hierusalem: solve vincula colli tui, captiva filia Sion. P. Ut salva. V\. Gloria, et honor. Reiteretur [Col. 0402B] R\.

229 Preces. Misericors Domine, exaudi supplices. P. Et miserere V\. Excelse perpetue, quae poscimus tribue. P. Et miserere. V\. Auditum piissimum inclina orantibus. P. Et miserere. V\. Virtutis praesidio, Redemptor, defende nos. P. Et miserere. V\. Superna potentia, peccatis da veniam. P. Et miserere.

Hymnus. O Nazarene, lux. fol. 144.

Oratio. Concede Domine, ut tuo nostra salus perficiatur in nomine; nosque in virtute tua libera, quos propriis infirmitatibus praepeditos agnoscis: ut tuum sit omne quod sumus; qui fecisti ex nihilo ut essemus.

Pater noster.



Ad Nonam.
[Col. 0402C]

Proverbiorum Salomonis (Cap. XXI).

R\. Deo gratias.

Fili, Anima impii desiderat malum, non miserebitur proximo suo. Mulctato pestilente sapiens erit parvulus: et si sectetur sapientem, sumet scientiam. Excogitat justus de domo impii, ut detrahat impios a malo. Qui obdurat aurem suam ad clamorem pauperis, et ipse clamabit, et non exaudietur. Munus absconditum extinguit iras, et donum in sinum indignationem maximam. Gaudium justo est facere judicium, et pavor operantibus iniquitatem. Vir, qui erraverit a via doctrinae, in coetu gigantum commorabitur. Qui diligit epulas, in egestate erit: et qui amat vinum, et pinguia, non ditabitur. Pro justo [Col. 0402D] dabitur impius: et pro rectis iniquus. Melius est habitare in deserto, quam cum muliere rixosa et iracunda. Thesaurus desiderabilis, et oleum in habitaculo justi: imprudens homo dissipabit illud. Qui sequitur justitiam et misericordiam, inveniet vitam, et justitiam et gloriam. R\. Amen.


Lectio Libri Josue (Cap. IX).

R\. Deo gratias.

In illis diebus: cum audissent qui habitabant in Gabaon, cuncta, quae fecerat Josue Jericho et Hay, et callide cogitantes, tulerunt sibi cibaria, saccos veteres asinis imponentes, et utres vinarios scissos atque consutos, calceamentaque perantiqua quae ad indicium vetustatis pittaciis consuta erant, induti [Col. 0403A] veteribus vestimentis: panes quoque, quos portabant ob viaticum, duri erant, et in frustra comminuti: perrexeruntque ad Josue, qui tunc morabatur in castris Galgalae, et dixerunt ei, atque omni simul Israeli: De terra longinqua venimus, pacem vobiscum facere cupientes. Responderuntque filii Israel, atque dixerunt ad eos: Ne forsitan in terra, quae nobis sorte debetur, habitetis, et non possimus foedus inire vobiscum. At illi ad Josue, Servi, inquiunt, tui sumus. Quibus Josue: Quinam, inquit, estis? et unde venistis? Responderunt: de terra longinqua valde venerunt servi tui in nomine Dei tui. Audivimus enim famam potentiae ejus, et cuncta, quae fecit in Aegypto, et duobus Amorrhaeorum regibus trans Jordanem, Sehon regi Hesebon, et Og regi Basan, [Col. 0403B] qui erat in Astaroth: dixeruntque nobis seniores, et omnes habitatores terrae: Tollite in manibus cibaria ob longissimam viam, et occurrite eis, et dicite: Servi vestri sumus, foedus inite nobiscum. En, panes quando egressi sumus de domibus nostris, ut veniremus ad vos, calidos sumpsimus, nunc sicci facti sunt, et vetustate nimia comminuti: utres vini novos implevimus, nunc rupti sunt, et solutae vestes, et calceamenta quibus induimur, et quae habemus in pedibus, ob longitudinem longioris viae trita sunt, et pene consumpta. Susceperunt igitur de cibariis eorum, et os Domini non interrogaverunt. Fecitque Josue cum eis pactum, et inito foedere policitus est quod non occiderentur: principes quoque multitudinis [Col. 0403C] juraverunt eis. Post dies autem tres initi foederis, audierunt quod in vicino habitarent, et inter eos futuri essent. Moveruntque castra filii Israel, et venerunt in civitates eorum die tertio, quarum haec vocabula sunt, Gabaon, et Caphira, et Beroth, et Cariathiarim. Et non percusserunt eos, eo quod jurassent eis principes multitudinis in nomine Domini Dei Israel. Murmuravit itaque omne vulgus contra principes. Qui responderunt eis: Juravimus illis in nomine Domini Dei Israel, idcirco non possumus eos contingere. Sed hoc faciemus eis: Reserventur quidem ut vivant, ne contra nos ira Domini concitetur, si perjuraverimus: sed sic vivant, ut in usus universae multitudinis ligna caedant, aquasque comportent. Quibus haec loquentibus: vocavit Gabaonitas [Col. 0403D] Josue, et dixit eis: Cur nos decipere fraude voluistis, ut diceretis: Procul valde habitamus a vobis, cum in medio nostri sitis? Itaque sub maledictione eritis, et non deficiet de stirpe vestra ligna caedens, aquasque comportans in domum Domini Dei mei. 230 Qui responderunt: Nuntiatum est nobis servis tuis, quod promisisset Dominus Deus tuus Moysi servo suo, ut traderet vobis omnem terram, et disperderet cunctos habitatores ejus. Timuimus igitur valde, et providimus animabus nostris, vestro terrore compulsi, et hoc consilium inivimus. Nunc autem in manu tua sumus: quod tibi bonum et rectum videtur, fac nobis. Fecit ergo Josue ut dixerat, et liberavit eos de manibus filiorum Israel, ut non occiderentur. Decrevitque illo die esse eos in ministerium [Col. 0404A] cuncti populi, et altaris Domini, caedentes ligna, et aquam comportantes, usque in praesens tempus. R\. Amen.

Antiphona 1. Exaudi nos, Deus salutaris noster, spes omnium finium terrae. Psalmus LXIV.

Oratio. Exaudi nos Deus salutaris noster; ac nos tua virtute praecinge: dumque fidei optamus soliditatem, spei promereamur quietem; et charitatis perveniamus ad requiem. R\. Amen.

Per misericordiam.

Antiphona 2. Dicite Deo: Quam terribilia sunt opera tua in multitudine virtutis tuae! Psalmus LXV.

Oratio. Da nobis, Domine, ut nos, qui in te credendo, domum tuam in holocaustis ingredimur, dicatis tibi operibus, ac mortificato corpore serviamus: sicque [Col. 0404B] non amoveas orationem nostram et misericordiam tuam a nobis; dum ea inspiras petere, quae nobis prospicis convenire. R\. Amen.

Per misericordiam tuam.

Antiphona 3. Bene nunciate de die in diem salutare Domini. Psalmus XCV.

Hymnus. O Nazarene, lux. Require fol. 144.

Oratio. Te Deum psallendo benedicimus, ac precamur, ut nullo obstaculo a tuo prohibeamur officio: quique verum te Dominum confitemur, ditari tuo munere indulgentiae sentiamus.

Pater noster.



Ad Vesperos.

Lauda. Illuminatio mea, et salus mea Dominus.

Dominus sit semper vobiscum. R\. Et cum spiritu [Col. 0404C] tuo.

Antiphona. In convertendo Dominus captivitatem plebis suae, laetetur Jacob, et exultet Israel. Psalmus XIII.

Lauda. Tu mandasti mandata tua. P. Custodiri nimis, Deus meus. V\. Utinam dirigantur viae meae, ad custodiendas justificationes tuas. P. Custodiri nimis. V\. Gloria, et honor.

Hymnus. Christe lumen perpetuum. fol. 155.

Oratio. Omnipotens sempiterne Deus.

Et Benedictio. Benedicat. fol. 94.

Lauda. Ab omni via mala.

Et Oratio. Ab omni via mala. fol. 226.



FERIA QUARTA.



Ad Matutinum.
[Col. 0404D]

Antiphona. Gloria mea Dominus noster.

Et Oratio. Gloria nostra, Deus. fol. 156.

Antiphona 1. Desideramus te Dominum Deum nostrum; et timemus te: quoniam quis Deus similis tibi auferens iniquitates, et mundans peccata reliquiarum Israel. V\. Domine, Deus virtutum, quis similis tibi? potens es Domine, et veritas tua in circuitu tuo. Psalmus LXXXVIII.

Oratio. Christe Jesu, Dei Filius admirabilis, cui nullus inter filios Dei nec aequalis extat, nec similis; ad te Domine precem nostram dirigimus; ut misericordiam, quam pollicitus es servare sanctis, digneris prorogare conversis: ac sic, quaesumus, nos moderamine disciplinae corrigas, ut clementiam in ira non [Col. 0405A] auferas: nec prophanetur testamentum tuum ob admissa facinora; sed temperetur ultio miseratione superna: et ipse totum, quod displicet, abluas; qui peccatores ad te revertentes justificando glorificas: quique nos esse voluisti ex nihilo id quod sumus; ipse concede, ut coelestibus regnis apti, tecum sine fine vivamus. R\. Amen.

Per misericordiam.

Antiphona 2. Exaudi, Deus, orationem nostram: ad te omnis caro veniet. Verba iniquorum praevaluerunt super nos: et impietatibus nostris tu propitiaberis. V\. Beatus, quem elegisti, et assumpsisti: inhabitabit in tabernaculis tuis. Psalmus LXIV.

Oratio. Exaudi nos Deus salutaris noster; ac nos tua virtute praecinge: dumque fidei optamus soliditatem, [Col. 0405B] spei mereamur quietem; et charitatis perveniamus ad requiem. R\. Amen.

Per misericordiam.

Antiphona 3. Parce pauperi et inopi: et animas pauperum salvas fac, Domine. Psalmus LXXI.

231 Oratio. Parce Domine pauperibus, et animas inopum sana: ut qui viribus nostris non fidimus, et spe a te misericordiam postulamus; per spiritus paupertatem, supernae benedictionis impetremus plenitudinem. R\. Amen.

Per misericordiam.

R\. Judicium rectum judicate, popule meus, dicit Dominus. P. Et misericordias facite: viduam et pupillum per potentiam nolite opprimere. Unusquisque [Col. 0405C] malitiam in corde suo adversus fratrem suum tenere non debet. V\. Nolite secundum faciem judicare; sed rectum judicium judicate. P. Et misericordias. V\. Gloria, et honor.


In Laudibus.

Antiphona. Adsparges nos Domine hyssopo verbi tui, et mundabimur: lavabis nos, et supra nivem dealbabimur. Psalmus LX.

Oratio. Deus, qui scelera nostra figmento operta denudas; qui incerta dubiis, et occulta consciis consueta pietate transducis; ut noxietate prodita adspargas nos rore misericordiae tuae; et velut nive dealbemur vitae correctione: averte, quaesumus, faciem tuam a peccatis nostris, et omnes iniquitates nostras delens, innova in visceribus nostris Spiritus tui [Col. 0405D] Sancti infusionem: quo tali inhabitatore gaudentes, aperiamus jugiter labia nostra ad annuntiandam laudem tuam. R\. Amen.

Per misericordiam.

Ad Canticum. Antiphona. Recordare, Domine, quid evenerit nobis: intuere et respice obprobrium nostrum.

Canticum. Memento Domine. fol. 206.

Ad Benedictus. Antiphona. Praeceptum Domini lucidum, inluminans oculos. V\. Timor Domini sanctus permanet in saeculum saeculi.

Canticum. Benedictus es Domine. fol. 6.

Lauda. Laudate Deum omnes virtutes ejus: militiae Angelorum Dominum laudate. P. Laudate.


[Col. 0406A] Lectio libri Josue. (Cap. X).

R\. Deo gratias.

In illis diebus: Cum audisset Adonisedec rex Hierusalem, quod scilicet cepisset Josue Hay, et subvertisset eam (sicut fecerat Jericho, et regi ejus, sic fecit Hay, et regi ejus) et quod transfugissent Gabaonitae ad Israel, et essent foederati eorum, timuit valde. Urbs enim magna erat Gabaon, et una regalium civitatum, et major oppido Hay, omnesque bellatores ejus fortissimi. Misit ergo Adonisedec rex Hierusalem ad Ohaam regem Hebron, et ad Pharam regem Jerimoth, ad Jabis quoque regem Lachis, et ad Dabir regem Eglon, dicens: Ascendite ad me, et ferte praesidium, ut expugnemus Gabaon, quare transfugerit ad Josue, filios Israel. Congregati igitur [Col. 0406B] ascenderunt quinque reges Amorrhaeorum, rex Hierusalem, rex Hebron, rex Jerimoth, rex Lachis, et rex Eglon, cum exercitibus suis, et castrametati sunt circa Gabaon, ut oppugnarent eam. Habitatores autem Gabaon urbis obsessae miserunt ad Josue, qui tunc morabatur in castris Galgalae, et dixerunt ei: Ne retrahas manus tuas ab auxilio servorum tuorum: ascende cito, et libera nos: ferque praesidium: convenerunt enim adversum nos omnes reges Amorrhaeoorum, qui habitant in montanis. Ascenditque Josue de Galgalis, et omnis exercitus bellatorum cum eo, fortissimi. Dixitque Dominus ad Josue: Ne timeas eos: in manus enim tuas tradidi eos: nullusque tibi ex eis resistere potest. Inruit itaque Josue super eos repente, tota ascendens nocte de [Col. 0406C] Galgalis. Et conturbavit eos Dominus a facie Israel: contrivitque plaga magna in Gabaon, ac persecutus est per viam ascensus Beth horon, et percussit usque ad Azeca, et Maceda. Cumque fugerent filios Israel, et essent in ascensu Beth horon, Dominus misit super eos lapides magnos de coelo usque ad Azeca: et mortui sunt multo plures lapidibus grandinis, quam quos gladio percusserunt filii Israel. Tunc locutus est Josue Domino in die, qua tradidit Amorrhaeum in conspectu filiorum Israel, dixitque coram eis: Sol contra Gabaon ne movearis, et Luna contra vallem Haylon. Steteruntque Sol et Luna. donec ulcisceretur se gens de inimicis suis. Nonne scriptum est hoc in libro justorum? Stetit itaque Sol in medio coeli, et non festinavit occumbere spatio [Col. 0406D] unius diei. Non fuit ante, et postea tam longa dies, obediente Domino voci hominis expugnantis pro Israel. Reversusque est Josue cum omni Israel in castra Galgalae. Fugerunt enim quinque reges, et se absconderunt in spelunca urbis Maceda. Nuntia tum est Josue, quod inventi essent quinque reges latentes in spelunca Maceda. Qui praecepit sociis, et ait: Volvite saxa ingentia ad os 232 speluncae, et ponite viros industrios, qui clausos custodiant: vos autem nolite stare, sed persequimini hostes, et extremos quosque fugientium caedite: nec dimittatis eos urbium suarum intrare pras dia, quos tradidit Deus in manus vestras. Caesis ergo adversariis plaga magna, et usque ad internecionem pene consumptis, [Col. 0407A] hi qui Israel fugere potuerunt, ingressi sunt civitates munitas. Reversusque est omnis exercitus ad Josue in Maceda, ubi tunc erant castra, sani, et integro numero: nullusque contra filios Israel mutire ausus est. Praecepitque Josue, dicens: Aperite os speluncae, et producite ad me quinque reges, qui in ea latitant. Fecerunt ministri, ut sibi fuerat imperatum, et eduxerunt ad eum quinque reges de spelunca, regem Hierusalem, regem Hebron, regem Hierimoth, regem Lachis, regem Eglon. Cumque educti fuissent ad eum, vocavit omnes viros Israel, et ait ad principes exercitus, qui secum erant: Ite, et ponite pedes super colla regum istorum. Qui cum perrexissent, et subjectorum pedibus colla calcarent, rursum ait ad eos: Nolite [Col. 0407B] timere, nec paveatis, confortamini, et estote robusti: sic enim faciet Dominus cunctis hostibus vestris, adversus quos dimicatis. Percussitque Josue, et interfecit eos, suspendit super quinque stipites: fueruntque atque suspensi usque ad vesperum. Cumque occumberet Sol, praecepit sociis, ut deponerent eos de patibulis. Qui depositos projecerunt in speluncam, in qua latuerant, et posuerunt super eos saxa ingentia, quae permanent usque in praesens. R\. Amen.

Hymnus. Deus Pater ingenite. fol. 101.

Capitula. Lex tua inreprehensibilis convertat animas nostras, et testimonium tuum fidele praestet parvulis sapientiam: te quoque justitia corda nostra laetificent; non contristent: tuumque praeceptum [Col. 0407C] oculos mentium nostrarum inluminet.

Pater noster.

Lauda. Fundasti terram, et permanet; et ordinatione tua perseverat: P. Quoniam omnia serviunt tibi. V\. Nisi quod lex tua meditatio mea est: tunc forsitan periissem in humilitate mea. P. Quoniam omnia. V\. Gloria, et honor Patri.

Oratio. In aeternum Domine Verbum tuum, quod permanet in coelo, in Ecclesiae tuae semper inhabitet templo: ut inhabitatoris praesentia habitaculis sit claritas indefessa. R\. Amen.

Per misericordiam.



Ad Tertiam.


Ecclesiastes (Cap. ultimo).

[Col. 0407D] R\. Deo gratias.

Fili, cum esset sapiens Ecclesiastes, docuit populum, et narravit quae fecerat: et investigans composuit parabolas multas, quae sunt verba utilia, et sanctos scripsit sermones rectissimos, ac veritate plenos. Verba sapientium ut stimuli, et quasi clavi in altum fixi, quae per magistrorum consilium data sunt a pastore uno. His amplius fili mi ne requiras. Faciendi plures libros nullus est finis: frequensque meditatio, carnis afflictio est. Hoc est enim omnis homo: et cuncta, quae fiunt, adducit Deus in judicium pro omni reatu, sive bonum, sive malum sit. Finem loquendi omnes audiamus. Deum time, et mandata ejus observa. R\. Amen.


[Col. 0408A] Lectio libri Josue (Cap. XXIV).

R\. Deo gratias.

In illis diebus: Congregavit Josue omnes tribus Israel in Sichem, et vocavit majores natu, ac principes, judices, et magistratus: steterunt in conspectu Domini: et ad populum sic locutus est: Haec dicit Dominus Deus Israel: Trans fluvium habitaverunt patres vestri ab initio, Thare pater Abraham, et Nachor: servierunt diis alienis. Tulit ergo patrem vestrum Abraham de Mesopotamiae finibus: et adduxit eum in terram Chanaan: multiplicavitque semen ejus, et dedit ei Isaac: illique rursum dedit montem Seir ad possidendum: Jacob vero, et filii ejus descenderunt in Aegyptum. Misitque Moysen et Aaron, et percussit Aegyptum multis [Col. 0408B] signis et portentis. Eduxitque patres vestros ex Aegypto, et venistis ad mare: persecutique sunt Aegyptii patres vestros cum curribus et equitatu, usque ad mare Rubrum. Clamaverunt autem ad Dominum filii Israel: qui posuit tenebras inter vos, et Aegyptios, et adduxit super eos mare, et operuit illos. Viderunt oculi nostri cuncta quae in Aegypto fecit, et habitastis in solitudine multo tempore: et introduxit in Amorrhaeum, qui habitabat trans Jordanem. Cumque pugnarent contra vos, tradidit eos in manus vestras, et possidetis terram, atque interfecistis illos. Surrexit autem Balac filius Sephor rex Moab, et pugnavit 233 contra filios Israel. Misitque et vocavit Balaam filium Beor, ut malediceret vobis: et ego nolui [Col. 0408C] audire eum, sed e contrario per illum benedixi vobis, et liberavi vos de manu ejus. Transistis Jordanem, et venistis ad Jericho. Pugnaveruntque contra vos viri civitatis ejus Amorrhaeus, et Pherezaeus, et Chananaeus, et Hethaeus, et Gergesaeus, et Hevaeus, et Jebusaeus: et tradidi illos in manus vestras. Misitque ante vos crabrones: et ejeci eos de locis suis, duos reges Amorrhaeorum, non gladio et arcu tuo. Deditque vobis terram, in qua non laborastis, et urbes quas non aedificastis, ut habitaretis in eis: vineas et oliveta, quae non plantastis. Nunc ergo timete Dominum, et servite ei perfecto corde atque verissimo: et auferte deos, quibus servierunt patres vestri in Mesopotamia et in Aegypto, ac servite Domino. Sin autem malum vobis videtur ut non serviatis ei, [Col. 0408D] optio vobis datur: eligite hodie quod placet, cui servire potissimum debeatis, utrum diis, quibus servierunt patres vestri in Mesopotamia, an diis Amorrhaeorum, in quorum terra habitatis: ego autem et domus mea serviemus Domino. Responderuntque populi, et dixerunt: Absit a nobis ut relinquamus Dominum, et serviamus diis alienis. Dominus Deus noster ipse eduxit nos, et patres nostros, de terra Aegypti, de domo servitutis: fecitque videntibus nobis signa ingentia, et custodivit nos in omni via, per quam ambulavimus, et in cunctis populis, per quos transivimus. Et ejecit universas gentes, Amorrhaeum habitatorem terrae, quam nos intravimus. Serviemus igitur Domino, quia est ipse Dominus [Col. 0409A] Deus noster. Dixitque Josue ad populum: Non poteritis servire Domino: Dominus enim sanctus, et fortis et aemulator est, nec ignoscet sceleribus nostris atque peccatis. Si dimiseritis pro diis alienis, convertet se, et affliget vos, atque subvertet postquam vobis praestiterit dona. Dixitque populus: Nequaquam ita ut loqueris, erit, sed Domino serviemus. Et Josue ad populum, Testes, inquit, vos estis, quia ipsi vobis elegeritis Dominum ut serviatis ei. Responderuntque: Testes. Nunc ergo, ait, auferte deos alienos de medio vestrum, et inclinate corda vestra ad Dominum Deum Israel. Dixitque populus ad Josue: Domino Deo serviemus obedientes praeceptis ejus. Percussit igitur Josue in die illo foedus, et posuit populo praecepta atque judicia in Sichem. Scripsitque [Col. 0409B] omnia verba haec in volumine legis Dei: et tulit lapidem grandem, posuitque eum subter quercum, quae erat in sanctuario Domini: et dixit ad omnem populum: En lapis iste erit vobis in testimonium, quod audieritis omnia verba Domini, quae locutus est vobis: ne forte postea negare velitis, et mentiri Domino Deo vestro. Dimisitque populum, singulos in possessiones suas. Et post haec mortuus est Josue filius Nun servus Domini, centum et decem annorum: Sepelieruntque eum in finibus possessionis suae in Thamaiath, quae sita est in monte Ephraim, ad septentrionalem partem montis Gaas. Servivitque Israel Domino cunctis diebus Josue. R\. Amen.

Antiphona 1. State super vias, et videte, et interrogate [Col. 0409C] itinera Domini aeterna, et videte quae sit via bona, et ambulate in ea: et invenietis sanctificationem animabus vestris. V\. Audite haec omnes gentes: auribus percipite, qui habitatis orbem. Psalmus XLVIII.

Oratio. Audiant simul te Domine omnes gentes; et dives ac pauper aurem tibi cordis accommodent: ibique omnium ad fidem praeparetur auditio, quo salvandis promittitur gratiae plenitudo, R\. Amen.

Per misericordiam tuam.

Antiphona 2. Nobis adhaerere Deo bonum est: ponere in Domino spem nostram. Psalmus LXXII.

Oratio. Nobis adhaerere tibi Domino, bonum est: sed tu desiderium boni sic in nobis accumula; ut [Col. 0409D] spes, quae nos tibi associat, nulla fidei titubatione vacillet: sed charitatis stabilitate perduret. R\. Amen.

Per misericordiam tuam.

Antiphona 3. Memento congregationis tuae. Domine, quam creasti ab initio. Psalmus LXXIII.

R\. Miserator, et misericors Dominus. P. Patiens, et multum misericors, et obliviscens peccata hominum: non posuisti poenitentiam electis tuis. V\. Ecce sequimur in toto corde nostro: et timemus te, et quaerimus faciem tuam, ne confundas nos. P. Patiens, et multum. V\. Gloria, et honor. Reiteretur R\.

Preces. Poenitentiam agimus pro malis nostris. P. Tu Christe, miserere: peccavimus. V\. Patris dextera, [Col. 0410A] virtus, sapientia, placatus da veniam. P. Tu Christe, miserere. V\. Gemitus 234 omnium attende, Domine: quae petimus tribue. P. Tu Christe, miserere. V\. Nos peccavimus, nos inique egimus, nos impie gessimus. P. Tu Christe, miserere. V\. Vitam, et veniam dona propitius: et parce poenitentibus. P. Tu Christe, miserere.

Hymnus. O Nazarene, lux. Require fol. CXLIV.

Oratio. Memento congregationis tuae Domine, quam creasti ab initio: tu Domine, qui non obliviscaris Ecclesiae, quam a saeculo praedestinasti in Christo: atque ad testamentum tuum, memor tuae misericordiae, respice: et promissa nos jugiter libertate complectere.

Pater noster.



Ad Sextam.
[Col. 0410B]

Lectio libri Danielis Prophetae (Cap. III).

R\. Deo gratias.

Benedictus es Domine Deus patrum nostrorum, et laudabile, et gloriosum nomen tuum in saecula: quia justus es in omnibus quae fecisti nobis, et universa opera tua vera, et viae tuae rectae, et omnia judicia tua vera. Judicia enim vera fecisti juxta omnia quae induxisti super nos, et super civitatem sanctam patrum notrorum Hierusalem: quia in veritate, et judicio induxisti omnia haec propter peccata nostra. Peccavimus enim, et inique egimus recedentes a te: et deliquimus in omnibus: et praecepta tua non audivimus, nec fecimus, sicut praeceperas [Col. 0410C] nobis ut bene nobis esset: omnia ergo, quae induxisti super nos, et universa, quae fecisti nobis, in vero judicio fecisti: et tradidisti nos in manu inimicorum iniquorum, et pessimorum, praevaricatorumque, et regi injusto, et pessimo ultra omnem terram. Et nunc non possumus aperire os: confusio et obprobrium facti sumus servis tuis, et his qui colebant te. Ne, quaesumus, tradas nos in perpetuum propter nomen tuum, et ne dissipes testamentum tuum: neque auferas misericordiam tuam a nobis, propter Abraham dilectum tuum, et Isaac servum tuum, et Israel sanctum tuum: quibus locutus es pollicens quod multiplicares semen eorum sicut stellas coeli, et sicut arenam quae est in littore maris: quia Domine imminuti sumus plusquam omnes [Col. 0410D] gentes, sumusque humiles in universa terra hodie propter peccata nostra. Et non est in hoc tempore princeps, neque propheta, et dux, neque holocaustum, neque sacrificium, neque oblatio, neque incensum, neque locus primitiarum coram te, ut possimus invenire misericordiam: sed in anima contrita, et spiritu humilitatis suscipiamur. Sicut in holocausto arietum, et taurorum, et sicut in millibus agnorum pinguium: sic fiat sacrificium nostrum in conspectu tuo hodie, ut placeat tibi, et perfice subsequentes te: quoniam non est confusio confideentibus in te. Et nunc sequimur te in toto corde, et timemus te, et quaerimus faciem tuam. Ne confundas nos. R\. Amen.

Antiphona 1. Confitebimur tibi Deus: confitebimur [Col. 0411A] tibi et invocabimus nomen tuum, Domine. Psalmus LXXIV.

Oratio. Confitentes tibi Domine placabilis intuere: et quos contritos efficit timor poenae: et amor indulgentiae laetificet, et plenitudo remissionis indeptae. R\. Amen.

Per misericordiam tuam, Deus, etc.

Antiphona 2. Salvos fac Domine, quietos terrae. Psalmus LXXV.

Oratio. Tibi Domino Patri cogitatio confitetur Unigeniti tui: dum quod Adam per superbiam perdidit: hujus ad te humanitas humilitate reducit obedientiae: Ergo nostra stude pectora exercere; quo exercitio festa tibi haec celebremus solemnia. R\. Amen.

[Col. 0411B] Per misericordiam.

Antiphona 3. Quis Deus magnus, sicut Deus noster? tu es Deus qui facis mirabilia solus. Psalmus LXXVI.

R\. Propitius esto iniquitatibus nostris, Domine, et sana omnes languores nostros: P. Et redime de interitu animas nostras. V\. Non secundum peccata nostra facias nobis: neque secundum iniquitates nostras retribuas nobis. P. Et redime. V\. Gloria, et honor Patri. Reiteretur R\.

Preces. Verus Deus misericors. P. Supplicanti populo, Christe, miserere. V\. Te, Pater, quaesumus, fletibus invocamus, adsiste oramus P. Supplicanti. V\. Exaudi, Domine, placare: intende clemens, et pius indulge. P. Supplicanti. V\. Cunctorum cordibus [Col. 0411C] largire studia pacis, et parce placatus. P. Supplicanti. V\. Fertilitatem pluviae, ac vitam dona, et veniam largam, P. Supplicanti.

Hymnus. O Nazarene, lux. fol. CXLIV.

235 Oratio. Precamur Domine, ut tua nos non repellas a propitiatione; sed obtinendae misericordiae tempus appone; ut dextera, quae fuit vindex in ultione facinorum; ipsa sit nobis contritis in remedium sempiternum.

Pater noster.



Ad Vesperum.

Lauda. Vespere, mane, et meridie te laudamus, Domine. Dominus sit semper. R\. Et cum.

Antiphona. Quam bonus Deus Israel eis qui recto corde! Psalmus LXXII.

[Col. 0411D] Lauda. Quomodo dilexi legem tuam, Domine? P. Tota die meditatio mea est. V\. Retribue servo tuo, vivam: et custodiam sermones tuos. P. Tota. V\. Gloria, et honor. P. Tota.

Hymnus. Adesto nostris precibus. fol. 160.

Capitula. Sit festum jejunium. fol. 149.

Lauda. Fundasti terram. Et Oratio. In aeternum, Domine. Require fol. 232.



FERIA QUINTA.



Ad Matutinum.

Antiphona. Tu autem Domine susceptor meus es. Psalmus III.

Oratio. Exurge Domine Deus noster in auxilium humilium, et in exterminium persequentium: contere [Col. 0412A] adversarios nostros, qui nos a tuo praecepto, dolosis promissionibus, et apertis terroribus avertere moliuntur: in nullo enim proficient eorum insidiae, si tuo muniamur semper adjutorio gratiae. R\. Amen.

Per misericordiam tuam.

Antiphona 1. Inclinate aurem vestram in verba oris mei. Popule meus adtende legem meam. Psalmus LXXVII.

Oratio. Ponentes spem nostram in te Domine, non obliviscimur operum tuorum; cum per justitiam atque clementiam mirabilis in Sanctis, et terribilis ostenderis in impiis; qui opportuna remedia justis, ac debita supplicia recompensas iniquis: quaesumus itaque piissime Deus; ut quos a tetris [Col. 0412B] hostibus eruis, praeceptorum luce clarifices; tentationum fluctus movens, iter salutiferum pandas: Christi tui corpore tanquam coelesti pane in hujus saeculi deserto reficias. R\. Amen.

Antiphona 2. Panem coeli dona nobis, Domine. Psalmus LXXVII.

Oratio. Deus, qui panem coeli filiis hominum tribuis, terrenumque animal Angelorum adipe pascis; frumentationem verbi tui nobis in abundantia tribue: eoque nos spirituali refice cibo, quo patres nostros allevasti in eremo. R\. Amen.

Per misericordiam tuam.

Antiphona 3. Dominus adjutor noster: et Deus excelsus, liberator noster est. Psalmus LXXVII.

Oratio. Excelse Domine esto adjutor noster: ut [Col. 0412C] de abundantia tuae virtutis repleamur solatio fortitudinis; et ex redundantibus gratiae tuae donis ditemur muneribus libertatis. V\. Amen.

Per misericordiam tuam.

R\. Propter peccata nostra venerunt super nos omnia mala: peccavimus tibi, Domine. P. Recedentibus a te ne auferas misericordiam tuam a nobis. V\. Justus es, Domine Deus noster, in omnibus operibus tuis; et non audivimus vocem tuam: peccavimus enim, iniquitates fecimus. P. Recedentibus a te. V\. Gloria, et honor. P. Recedentibus.


In Laudibus.

Antiphona. A verte faciem tuam, Deus, a peccatis nostris: et omnes iniquitates nostras dele. Psalmus [Col. 0412D] L.

Oratio. Averte faciem tuam a peccatis nostris Domine; et omnes iniquitates nostras dele: remove ab oculis tuis malarum nostrarum facinus voluptatum; nostraeque confessioni clementer tuum appone auditum. Miserere, quaesumus, rogantibus nobis qui propitius respicis in adversis: et qui desperatis cor poenitens tribuis; a confessionibus nullatenus avertaris: Ergo qui a cordis contriti placaris sacrificiis, tribue nobis hoc tibi offerri, quod praecipis; et promereri indulgentiam, quam promittis gratiae tuae. Sed quia Publicanus a longe stans, et percutiens pectus suum, sola confessione purgatus est: similiter et nos peccatores exaudi: ut sicut illi merito petitionis suae fructum donasti; ita et nobis supplicantibus indignis [Col. 0413A] servis tuis veniam digneris impendi de peccatis. R\. Amen.

Per misericordiam.

Ad Canticum. Antiphona. Levemus corda nostra cum manibus ad Dominum in coelis.

Canticum. Quid murmuravit homo. fol. CL.


236 Matutinarium.

Ad Benedictus. Antiphona. Sit splendor Domini Dei nostri super nos. P. Respice in servos tuos, et in opera tua: et dirige filios eorum.

Canticum. Benedictus es Domine. fol. 6.

Lauda. Laudate Dominum in sanctis ejus: laudate eum in firmamento virtutis ejus. P. Laudate Dominum.


[Col. 0413B] Lectio libri Judicum (Cap. VI).

R\. Deo gratias.

In illis diebus: Fecerunt filii Israel malum in conspectu Domini: qui tradidit eos in manu Madian septem annis, et oppressi sunt valde ab eis. Feceruntque sibi antra et speluncas in montibus, et munitissima ad repugnandum loca. Cumque sevisset Israel, ascendebat in Madian, et Amalec, et caeteris orientalium nationum: et apud eos figentes tentoria, sicut erant in herbis cuncta vastabant usque ad introitum Gazae: nihilque omnino ad vitam pertinens relinquebant in Israel, non oves, non boves, non asinas. Ipsi enim et universi greges eorum veniebant cum tabernaculis, et instar locustarum universa complebant, innumera multitudo hominum, [Col. 0413C] et camelorum, quidquid tetigerant devastantes. Humiliatusque est Israel valde in conspectu Madian. Et clamavit ad Dominum postulans auxilium contra Madianitas. Qui misit ad eos virum prophetam, et locutus est: Haec dicit Dominus Deus Israel: Ego vos feci conscendere de Aegypto, et eduxi de domo servitutis, et liberavi de manu Aegyptiorum, et omnium inimicorum, qui affligebant vos: ejecique eos ad introitum vestrum, et tradidi vobis terram eorum. Et dixi: Ego Dominus Deus vester, ne timeatis terram Amorrhaeorum, in quorum terra habitatis. Et noluistis audire vocem meam. Venit autem Angelus Domini, sedit sub quercu, quae erat in Ephrai, et pertinebat ad Joas patrem familiae Ezri. Cumque Gedeon [Col. 0413D] filius ejus excuteret atque purgaret frumenta in torculari, ut fugeret Madian apparuit ei Angelus, et ait: Dominus tecum, virorum fortissime. Dixitque ei Gedeon: Obsecro, Domine, si nobiscum est Dominus, cur adprehenderunt nos haec omnia? ubi sunt mirabilia ejus, quae narraverunt patres nostri, atque dixerunt: De Aegypto eduxit nos Dominus? Nunc autem dereliquit nos, et tradidit in manibus Madian. Respexitque ad eum Dominus, et ait: Vade in hac fortitudine tua, et liberabis Israel de manu Madian: scito quod miserim te. Qui respondens ait: Obsecro, Domine, in quo liberabo Israel? ecce familia mea infirma est in Manasse, et ego minimus in domo patris mei. Dixitque ad eum Dominus: Ego ero tecum: et percuties Madian quasi unum virum. Et ille: [Col. 0414A] Si inveni, inquit, gratiam coram te, da mihi signum quod tu sis qui loquaris ad me. Ne recedas hinc, donec revertar ad te, portans sacrificium, et offerens tibi. Qui respondit: Ego praestolabor adventum tuum. Ingressus est itaque Gedeon et coxit haedum, et de farinae modio azymos panes: carnesque ponens in canistro, et jus carnium mittens in ollam, tulit omnia sub quercum, et obtulit ei. Cui dixit Angelus Domini: Tolle panes azymos et carnes, et pone super petram illam, et jus desuper funde. Cumque fecisset ita, extendit Angelus Domini summitatem virgae, quam tenebat in manu, et tetigit carnes et azymos panes: ascenditque ignis de petra, et consumpsit: Angelus autem Domini evanuit ex oculis ejus. Vidensque Gedeon quod esset Angelus Domini, [Col. 0414B] ait: Heu Domine Deus: quia vidi Angelum Domini facie ad faciem. Dixitque ei Dominus: Pax tecum: ne timeas, non morieris. Aedificavit ergo ibi Gedeon altare Domino, vocavitque illud, Domini pax, usque in praesentem diem. R\. Amen.

Hymnus. In Matutinis surgimus. fol. 103.

Capitula. Sit splendor tuus. fol. 211.

Lauda. Quomodo dilexi legem tuam, Domine? Tota die meditatio mea est. V\. Super inimicos meos prudentem me fecisti mandato tuo: quia in aeternum mihi est.

Oratio. Da nobis, Domine, sic diligere legem tuam; ut eam jugiter meditemur in corde, et accepto tibi perficiamur in opere: R\. Amen.

Per misericordiam.



Ad Tertiam.
[Col. 0414C]

Sapientia Salomonis (Cap. XVII).

V\. Deo gratias.

Fili, magna sunt judicia Domini, et inenarrabilia opera ejus: et propter hoc indisciplinatae animae erraverunt. Dum enim persuasum habent iniqui posse dominari nationi sanctae: vinculis tenebrarum et longae noctis compediti, inclusi sub tectis, fugitivi perpetuae providentiae jacuerunt. Et dum putant se latere in obscuris peccatis, tenebroso oblivionis velamento dispersi sunt, paventes 237 horrende, et cum admiratione nimia perturbati. Neque enim quae continebat illos spelunca, sine timore custodiebat [Col. 0414D] eos: cum sonitus descendens perturbabat illos, et personae tristes apparentes pavorem illis praestabant. Et ignis quidem nullum poterat illis lumen praebere, nec siderum limpdiae flammae inluminare poterant illam noctem horrendam. Apparebat autem illis subitaneus ignis, timore plenus: et timore perculsi illius, quae non videbatur, faciei, aestimabant deteriora esse quae videbantur: et magicae artis appositi erant derisus, et sapientiae gloriae correptio cum contumelia. Solis autem illis superposita erat gravis nox, imago tenebrarum, quae superventura illis erat. Ipsi ergo sibi erant graviores tenebrae; sanctis autem tuis magna erat lux. R\. Amen.


Lectio libri Judicum (Cap. VI).

R\. Deo gratias.

[Col. 0415A] In illis diebus: Omnis Madian, et Amalec, et orientales populi congregati sunt simul: et transeuntes Jordanem, castrametati sunt in vallem Jezrael. Spiritus autem Domini induit Gedeon, qui clangens buccina convocavit domum Abiezer, ut sequeretur eum. Misitque nuntios in universum Manassen, qui et ipse secutus est eum: et alios nuntios in Aser, et Zabulon, et Nephtalim, qui occurrerunt ei. Dixitque Gedeon ad Dominum: Si salvum facis per manum meam Israel, sicut locutus es, ponam hoc vellus lanae in area: si ros in solo vellere fuerit, et in omni terra siccitas, sciam quod per manum meam, sicut locutus es, liberabis Israel. Factumque est ita. Et de nocte consurgens, expresso vellere, concham complevit rore. Dixitque reversus ad Dominum: Ne irascatur [Col. 0415B] furor tuus contra me si adhuc semel tentavero, signum quaerens in vellere. Oro ut solum vellus siccum sit, et omnis terra rore madens. Fecitque Dominus nocte illa ut postulaverat: et fuit siccitas in solo vellere, et ros in omni terra. (Cap. VII.) Igitur Jerobaal qui et Gedeon, de nocte consurgens, et omnis populus cum eo, venit ad fontem qui vocatur Harad: erant autem castra Madian in valle ad septentrionalem plagam collis excelsi. Dixitque Dominus ad Gedeon: Multus tecum est populus, nec tradetur Madian in manus ejus: ne glorietur Israel contra me, et dicat: Meis viribus liberatus sum. Loquere ad populum, et cunctis audientibus praedica: qui formidolosus est et timidus, revertatur. Recesseruntque de monte Galaad, et reversi sunt ex populo [Col. 0415C] viginti millia virorum, et tantum decem millia remanserunt. Dixitque Dominus ad Gedeon: Adhuc populus multus est, duc eos ad aquas, et ibi probabo illos: et de quibus dixero tibi ut tecum vadant, ipsi pergant: quem reprobavero, revertatur. Cumque descendisset populus ad aquas, dixit Dominus ad Gedeon: Qui lingua lambuerint aquas, sicut solent canes lambere, separabis eos seorsum: qui autem curvatis genibus biberint, in altera parte erunt. Fuit itaque numerus eorum, qui manu ad os projicientes aquas lambuerunt, trecenti viri: omnis autem reliqua multitudo flexo poplite biberat. Et ait Dominus ad Gedeon: In trecentis viris, qui lambuerunt aquas, liberabo vos, et tradam in manu tua Madian: omnis autem reliqua multitudo revertatur in locum suum. [Col. 0415D] Sumptis itaque pro numero cibariis et tubis, omnem reliquam multitudinem abire praecepit ad tabernacula sua: et ipse cum trecentis viris se certamini dedit. Castra autem Madian erant subter in valle. Eadem nocte dixit Dominus ad eum: Surge, et descende in castra: quia tradidi eos in manu tua: sin autem solus ire formidas, descendat tecum Phara puer tuus. Et cum audieris quid loquantur, tunc confortabuntur manus tuae, et securior ad hostium castra descendes. Descendit ergo ipse, et Phara puer ejus in partem castrorum, ubi erant armatorum vigiliae. Madian autem et Amalec, et omnes orientales populi, fusi jacebant in valle, ut locustarum densitudo: cameli quoque innumerabiles erant, sicut [Col. 0416A] arena, quae jacet in littore maris. Cumque venisset Gedeon, narrabat aliquis somnium proximo suo: et in hunc modum referebat quod viderat: Vidi somnium, et videbatur mihi quasi subceniricius panis ex hordeo volvi, et in Madian castra descendere: cumque pervenisset ad tabernaculum, percussit illud, atque subvertit, et terrae funditus coaequavit. Respondit is, cui loquebatur: Non est hoc aliud, nisi gladius Gedeonis filii Joas viri Israelitae: tradidit enim Dominus in manus ejus Madian, et omnia castra ejus. Cumque audisset Gedeon somnium, et interpretationem ejus, adoravit: et reversus est ad castra Israel, et ait: Surgite, tradidit enim Dominus in manus nostras castra Madian. Divisitque trecentos viros in tres partes, et dedit tubas in manibus eorum, [Col. 0416B] lagenasque vacuas 238 ac lampades in medio lagenarum. Et dixit ad eos: Quod me facere videritis, hoc facite: ingrediar partem castrorum, et quod fecero sectamini. Quando personuerit tuba in manu mea, vos quoque per gyrum castrorum in circuitu clangite et conclamate, Domino et Gedeoni. Ingressusque est Gedeon, et trecenti viri qui erant cum eo, in partem castrorum, incipientibus vigiliis noctis mediae, et custodibus suscitatis, coeperunt buccinis conclamare, complodere et inter se lagenas. Cumque per gyrum castrorum in tribus personarent locis, et hydrias confregissent, tenuerunt sinistra lampades, et dextera sonantes tubas clamaveruntque: Gladius Domini et Gedeonis: stantes singuli in loco suo per circuitum castrorum hostilium. Omnia itaque castra turbata [Col. 0416C] sunt, et vociferantes, ululantesque fugerunt: et nihilominus insistebant trecenti viri buccinis personantes. Immisit Dominus gladium in omnibus castris, et mutua se caede truncaverunt, fugientes usque in Bethseca, et crepidinem Abelmehula in Tebbath. Conclamantes autem viri Israel de Nephtali, et Aser, et omni Manasse, persequebantur Madian. Misitque nuntios in omnem montem Ephraim, dicens: Descendite in occursum Madian, et occupate aquas usque in Bethbera atque Jordanem. Clamavitque omnis Ephraim, et praeoccupavit aquas atque Jordanem usque in Bethbera. Apprehensosque duos viros Madian, Oreb et Zeb, interfecit Oreb in petra Oreb, Zeb vero in torculari Zeb. Et persecuti sunt Madian, capita Oreb et Zeb portantes ad Gedeon trans fluenta [Col. 0416D] Jordanis. R\. Amen.

Antiphona 1. Cito nos praeveniat misericordia tua, Domine. Psalmus LXXVIII.

Oratio. Cito anticipet nos misericordia tua, Domine; quos nec consolatio spei, nec fiducia meriti, nec opitulatio sustentat auxilii; sed inter reatum, vexationesque jactatos urget vel conscientia facinorum, vel ultio peccatorum: libera nos propter gloriam nominis tui; et propitius esto peccatis nostris propter nomen tuum: ut cum utramque rem propter te feceris, et solita populum tuum pietate respexeris; gloria tibi detur ex liberatione, et propitiatio nobis tuo accedat ex nomine. R\. Amen.

Per misericordiam.

[Col. 0417A] Antiphona 2. Exultate Deo adjutori nostro: jubitate Deo Jacob. Psalmus LXXX.

Oratio. Exultemus tibi Domine, quem adjutorem nostrum cognoscimus, et fatemur: propter quod etiam tibi jubila in desideriis sumimus, in doctrina psalmum, in mortificatione reddimus tympanum: te enim laudando festa peragimus, tuorumque recordatione mirabilium jocundamur: Concede itaque nobis Domine, ut qui tua recolimus beneficia, tua percipiamus et praemia. R\. Amen.

Per misericordiam.

Antiphona 3. Surge Deus, judica terram: quoniam tu dominaris in omnibus gentibus. Psalmus LXXXI.

R\. Numquid in aeternum repellet Deus, aut non apponat, ut benefaciat adhuc; aut in finem misericordiam [Col. 0417B] suam abscidet? P. A progenie in progeniem. Aut numquid obliviscetur misereri Deus? V\. Converte nos Deus salutaris noster: et ne in aeternum irascaris nobis, neque extendas iram. P. A progenie. V\. Gloria, etc. Reiteretur R\.

Preces. Respice placabilis Domine salvator omnipotens. P. Miserere, et exaudi nos. V\. Extensis ad te manibus, Pater summe, confugimus: convertere ad nos pium intuitum. P. Miserere. V\. Effunde super faciem terrae largissimam pluviam, et praesta cunctis, quae postulant. P. Miserere. V\. Memento nostri Domine miserator, et patiens: qui ante saecula vivis perennis Rex. P. Miserere. V\. Peccata poenitentibus tu ignosce, et debita dimitte: jam nostra indulge crimina. P. Miserere.

[Col. 0417C] Hymnus. O Nazarene. fol. 144.

Oratio. Exurge Domine, qui judicas terram: et qui fidem omnium gentium pius possessor inhabitas, ne patiaris nos in tenebris remanere; sed fac nos lumen tuae veritatis aspicere: ut fundamenta fidei nostrae non super arenam, quam turbo dejiciat, aedificemus; sed supra petram, cujus tu es firmitas conlocemur.

Pater noster.



Ad Sextam.


Lectio libri Danielis Prophetae (Cap. IX).

R\. Deo gratias.

Justus Dominus Deus noster in omnibus operibus suis, quae fecit: non enim audivimus vocem ejus. Et nunc Domine Deus noster, qui eduxisti populum tuum [Col. 0417D] de terra Aegypti in manu Moysi, et fecisti tibi nomen secundum diem hanc: peccavimus, iniquitates 239 fecimus, Domine in omnem justitiam tuam: avertatur obsecro ira tua, et furor tuus a civitate tua, Hierusalem, et a monte sancto tuo. Propter peccata enim nostra, et iniquitates patrum nostrorum, Hierusalem et populus tuus in obprobrium sunt omnibus per circuitum nostrum. Nunc autem Dominus Deus noster exaudi orationem servi tui, et preces ejus: et ostende faciem tuam super sanctuarium tuum, quod desertum est propter temetipsum. Inclina Deus meus aurem tuam, et exaudi: aperi oculos tuos, et vide desolationem nostram, et civitatem, super quam invocatum est nomen sanctum tuum: neque enim in [Col. 0418A] justificationibus nostris prosternimus preces ante faciem tuam, sed in miserationibus tuis multis. Exaudi Domine, placare Domine: attende Domine, et fac: ne moreris propter temetipsum Deus meus: quia nomen tuum invocatum est super civitatem, et super populum tuum. R\. Amen.

Antiphona 1. Deus quis similis tibi? ne taceas, neque sileas. Deus. Psalmus LXXXII.

Oratio. Exurge, ne taceas, neque compescaris Deus; sed quia odientes te, extulerunt caput; imple facies eorum ignominia; ut nomen tuum cognita confusione perquirant; et populum tuum salva, ut testimonium tuae virtutis intelligant: esto propitius super hereditatem tuam; qui solus es Altissimus super omnem terram. P. Amen.

[Col. 0418B] Per misericordiam.

Antiphona 2. Cognoscant gentes, quoniam nomen tibi Dominus: tu solus Altissimus super omnem terram. Psalmus LXXXII.

Oratio. Cognoscant gentes Christe, quod nomen tibi sit Dominus; pro quibus es patibulo crucis adpensus: quosque ignavia ignorantiae dedit, scientia restituat conditori: ut fide convertatur conscientia; et spe laetetur in gloria. R\. Amen.

Per misericordiam.

Antiphona 3. Quia tu Domine suavis ac mitis es et multum misericors invocantibus te. Psalmus LXXXV.

R\. Non secundum peccata nostra facias nobis, Deus: neque secundum iniquitates nostras reddas nobis. P. Memento, Domine, quod terra sumus. P. [Col. 0418C] Sicut miseretur pater filiis, ita miserere nobis: quia tu scis figmentum nostrum. P. Memento. P. Gloria, etc. Reiteretur R\.

Preces. Christe Redemptor pius animarum, exaudi gemitus flentium. P. Et miserere. P. Attende, Deus, Ecclesiam tuam: et cunctis dona indulgentiam, pro quibus pietatem postulamus. P. Et miserere. P. Memento nostri, quia pulvis sumus: iterum in terram redigimur; tu nos reforma in melius. P. Et miserere. V\. Ignosce vivis, ignosce defunctis, captivis restaura patriam, et cunctis dona, quae postulant. P. Et miserere. P. Dimitte noxam, dimitte peccata, dimitte cunctorum debita, omnibus tribue veniam. P. Et miserere.

Hymnus. O Nazarene, IIIX. fol. 144.

[Col. 0418D] Capitula. Miserere Domine ad te tota die clamantibus; teque in tribulatione invocantibus existe propitius: ut in quibus majestatem tuam adorando laudamus, digne suscipias; et pro quibus te timemus, pius ignoscas. Timoris igitur tui obedientia corda nostra laetifica: et consolationis dulcedine dubietatem nostrae mentis conforta: sed quia tu suavis ac mitis es, suavitatem ex tua indulgentia hauriamus; et in retribuendo pium te mitemque sentiamus.

Pater noster.



Ad Nonam.


Sapientiae Salomonis (Cap. VI).

R\. Deo gratias.

Fili, melior est sapientia quam vires: et vir prudens [Col. 0419A] quam fortis. Audite ergo reges, et intelligite, et discite judices finium terrae. Praebete aures vos, qui continetis multitudinem, et placetis vobis in turbis nationum: quoniam data est a Domino potestas vobis, et virtus ab Altissimo, qui interrogabit opera vestra, et cogitationes scrutabitur: quoniam cum essetis ministri regni illius, non recte judicastis neque custodistis legem justitiae, neque secundum voluntatem Dei ambulastis. Horrende et cito apparebit vobis: quoniam judicium durissimum in his, qui praesunt, fiet. Exiguo enim conceditur misericordia: potentes autem potenter tormenta patientur. Non enim subtrahet personam cujusque Deus, qui est omnium dominator, nec reverebitur magnitudinem cujusquam: quoniam pusillum et magnum ipse fecit, [Col. 0419B] et aequaliter cura est illi de omnibus. R\. Amen.


Lectio libri Judicum (Cap. VIII).

R\. Deo gratias.

In illis diebus: Cum venisset Gedeon ad Jordanem, transivit eum cum trecentis viris, 240 qui secum erant: et prae lassitudine, fugientes persequi non poterant. Dixitque ad viros Soccoth: Date, obsecro, populo qui mecum est, panes, quia valde defecerunt: ut possimus persequi Zebee et Salmana reges Madian. Responderunt principes Soccoth: Forsitan palmae manuum Zebee et Salmana in manu tua sunt, et idcirco postulas ut demus exercitui tuo panes? Quibus ille ait: Cum ergo tradiderit Dominus Zebee et Salmana in manus meas, conteram carnes vestras cum spinis tribulisque deserti. Et inde [Col. 0419C] conscendens, venit in Phanuel: locutusque est ad viros loci illius similia. Cui et illi responderunt, sicut responderant viri Soccoth. Dixit itaque eis: Cum reversus fuero victor in pace, destruam turrim hanc. Zebee autem et Salmana requiescebant cum omni exercitu suo. Quindecim enim millia viri remanserunt ex omnibus turmis orientalium populorum, caesis centum viginti millibus bellatorum educentium gladium. Ascendensque Gedeon per viam eorum qui in tabernaculis morabantur ad orientalem plagam Nobe, et Jacbaa, percussit castra hostium, qui securi erant, et nihil adversi suspicabantur. Fugeruntque Zebee et Salmana, quos persequens Gedeon comprehendit, turbato omni exercitu eorum. Revertensque de bello ante solis ortum, apprehendit puerum [Col. 0419D] de viris Soccoth: interrogavitque eum nomina principum et seniorum Soccoth, et descripsit septuaginta et septem viros. Venitque ad Soccoth, et dixit eis: En Zebee et Salmana, super quibus exprobrastis mihi, dicentes: Forsitan manus Zebee et Salmana in manibus tuis sunt? et idcirco postulas ut demus viris, qui lassi sunt et defecerunt, panes. Tulit ergo seniores civitatis et spinas deserti ac tribulos, et contrivit cum eis, atque comminuit viros Soccoth. Turrim quoque Phanuel subvertit, occisis habitatoribus civitatis. Dixitque ad Zebee et Salmana: Quales fuerunt viri, quos occidistis in Thabor? Qui responderunt: Similes tui, et unus ex eis quasi filius regis. Quibus ille ait: Fratres mei fuerunt, filii [Col. 0420A] matris meae. Vivit Dominus, si servassetis eos, non vos occiderem. Dixitque Jether primogenito suo: Surge, et interfice eos. Qui non eduxit gladium: timebat enim, quia adhuc puer erat. Dixeruntque Zebee et Salmana. Tu surge, et irrue in nos: quia juxta aetatem robur est hominis. Surrexitque Gedeon, et interfecit Zebee et Selmana: et tulit ornamenta ac bullas, quibus colla regalium camelorum decorari solent. Dixeruntque omnes viri Israel ad Gedeon: Dominare nostri tu, et filius tuus, et filius filii tui: quia liberasti nos de manu Madian. Quibus ille ait: Non dominabor vestri, neque dominabitur in vos filius meus, sed dominabitur vobis Dominus. Dixitque ad eos: Unam petitionem postulo a vobis: Date mihi inaures ex praeda vestra. Inaures enim aureas [Col. 0420B] Ismaelitae habere consueverant. Qui responderunt: Libentissime dabimus. Expandentesque super terram pallium, projecerunt in eo inaures de praeda: et fuit pondus postulatarum inaurium, mille septingenti auri sicli, absque ornamentis, et monilibus, et veste purpurea, quibus Madian reges uti soliti erant, et praeter torques aureas camelorum. Fecitque de eo Gedeon Ephod, et posuit illud in civitate sua Ephra. Fornicatusque est omnis Israel in eo, et factum est Gedeoni et omni domui ejus in ruinam. Humiliatus est autem Madian coram filiis Israel, nec poterant ultra elevare cervicem: sed quievit terra per quadraginta annos, quibus praefuit Gedeon. Abiit itaque Jerobaal filius Joas, et habitavit in domo sua: habuitque septuaginta filios, qui egressi sunt de femore [Col. 0420C] ejus: eo quod plures haberet uxores. Concubina autem illius, quam habebat in Sichem, genuit ei filium nomine Abimelech. Mortuusque est Gedeon filius Joas in senectute bona, et sepultus est in sepulchro Joas patris sui. R\. Amen.

Antiphona 1. Domine, refugium factus es nobis, a generatione in progenie. Psalm. LXXXIX.

Oratio. Esto refugium nostrum Domine; plebemque tuam patrio gubernaculo rege: ac sicut a saeculis patrum tua senserunt remedia; ita nostra in saecula tua intelligant beneficia. R\. Amen.

Per misericordiam tuam.

Antiphona 2. Bonum est confiteri Domino, et psallere nomini tuo Altissime. Psalm. XCI.

Oratio. Bonum est nos tibi Domino confiteri, tuoque [Col. 0420D] altissimo nomini psallere: ut nos et confessio a periculis eruat; et psallendi industria coram te gratiores exhibeat. R\. Amen.

Per.

Antiphona 3. Non repellet Dominus plebem suam: et hereditatem suam non derelinquet. Psalmus XCIII.

Hymnus. O Nazarene, lux. fol. 144.

241 Oratio. Non repellas, Domine, plebem, quam mercatus es; nec derelinquas hereditatem, pro qua in cruce appensus es: sed quousque justitia, nunc occulta, manifesto clareat in judicio pietate porrecta nos rege: et secundum multitudinem dolorum nostrorum tua nos laetifica exhortatione: ut qui dolorem nunc fingis in [Col. 0421A] praecepto, futuro requiem nobis concedas in saeculo.

Pater noster.



Ad Vesperum.

Lauda. Dominus illuminatio mea, et salus mea, quem timebo?

Dominus sit. R\. Et cum.

Antiphona. Praeoccupemus faciem Dei in confessione: et in psalmis jubitemus ei. Psalmus XCIV.

Lauda. Bonitatem fecisti cum servo tuo Domine: P. Secundum verbum tuum vivifica me. V\. Bonitatem, et disciplinam, et scientiam doce me: quia mandatis tuis credidi. P. Secundum. V\. Gloria, et honor. P. Secundum.

Hymnus. Christe, qui regis omnia. fol. 168.

Capitula. Deus, qui in hac vespertini temporis successione [Col. 0421B] humanae fragilitati quietis dona concessisti: concede precamur, ut, dum his beneficiis utimur opportunis, beneficiorum quoque intelligamus auctorem.

Pater noster.

Humiliate vos benedictioni.

Dominus sit. R\. Et cum.

Benedictio. Benedicat vos de excelsis Omnipotens. R\. Amen. Laborem vestrum sereno vultu intendat, et petitiones vultu pio exaudiat. R\. Amen. Opus vestrum sibi placere instituat, et vitam vestram in sanctitate et pa e custodiat. R\. Amen.

Per.

Lauda. Quomodo dilexi. Oratio. Da nobis Domine. fol. 236.



SEXTA FERIA.



Ad Matutinum.
[Col. 0421C]

Antiphona. Gloria mea, et exaltans. Psalmus III. Et oratio. Gloria nostra Deus noster. f. 156. Antiphona 1. Recte judicate filii hominum. Psalmus LVII.

Oratio. Deus, cujus sunt eloquia casta, et judicia recta; tribue nobis, casto ore verba tua depromere; et corde purissimo judiciorum tuorum mandata servare: Extende itaque arcum tuum ob defensionem nostram; et ad infirmanda inimicorum consilia; spiritualia dirige tela; molasque confringe leonum, qui tuum demolire nituntur sceptrum: in te laetetur copia redemptorum, qui es corona justorum: tibique decantemus psalmum laetitiae; cujus munere pervenitur ad fructum justitiae. R\. Amen.

[Col. 0421D] Per misericordiam.

Antiphona 2. Liberet nos Domine dextera tua, et brachium sanctum tuum. Psalmus XCVII.

Oratio. Liberet nos, Domine, dextera tua: imperioque tuo flecte arrogantium corda: ut Gentes veritatis adventu clarescant; et ostensam sibi salutem cordis humilitate suscipiant. V\. Amen.

Per misericordiam.

Antiphona 3. Clamor noster ad te perveniat. Et ne avertas faciem tuam a nobis. Psalmus CI.

Oratio. Exaudi Deus orationem nostram; et clamor noster ad te remoto impedimento perveniat: quacumque autem die te invocaverimus, velociter tibi nostra patescat oratio: nec avertas faciem tuam a gemitibus; nec gubernationem tuam a nostris cohibeas [Col. 0422A] moribus: ut gratulemur adipisci postulata; dum ad te nostra pervenerint desideria. R\. Amen.

Per misericordiam.

R\. Vae nobis, quoniam peccavimus: P. Propter hoc factum est in dolore cor nostrum: et obscurati sunt oculi nostri super montem Sion, quoniam exterminatus est: vulpes transierunt per eam. V\. Peccavimus in conspectu tuo, et idcirco tradidisti nos in manu iniquitatis nostrae. P. Propter. V\. Gloria, et honor. P. Propter.


In Laudibus.

Antiphona. Averte faciem tuam a peccatis nostris Domine: et omnes iniquitates nostras dele. Psalmus L.

Oratio. Averte faciem tuam. fol. 161.

Ad Canticum. Antiphona. Constitue populum tuum, [Col. 0422B] Domine, in loco sancto tuo.

Canticum. Domine Deus omnium. fol. 17.

Ad Benedictus. Antiphona. Exurge gloria mea, exurge psalterium, et cithara: exurgam diluculo, et confitebor Domino. V\. Paratum cor nostrum, Deus, paratum cor nostrum: cantabo, et psallam in gloria mea.

Canticum. Benedictus es Domine. fol. 6.

Lauda. Laudate Dominum omnes Angeli ejus: 242 laudate eum omnes virtutes ejus. Laudate eum sol et luna. P. Laudate.


Lectio libri Judicum (Cap. XIII).

R\. Deo gratias.

In illis diebus: Erat vir quidam de Saraa, de stirpe Dan, nomine Manue, habens uxorem sterilem. Cui [Col. 0422C] apparuit Angelus Domini, et dixit ad eam: Sterilis es, et absque liberis: sed concipies et paries filium, cujus non tanget caput novacula: erit enim nazaraeus ab infantia sua, et ex matris utero, ipse incipiet liberare Israel de manu Philisthinorum. Quae cum venisset ad maritum, dixit ei: Vir Dei venit ad me habens vultum Angelicum terribilis nimis. Quem cum interrogassem, quis esset, aut unde venisset aut quo nomine vocaretur, noluit mihi dicere: sed hoc respondit: Ecce concipies et paries filium: cave ne vinum bibas, nec siceram, et ne aliquo vescaris immundo: erit enim puer nazaraeus ab infantia sua, et ex utero matris usque ad diem mortis suae. Oravit itaque Manue ad Deum, et ait: Obsecro Domine, ut vir, quem misisti, veniat iterum, et doceat nos, [Col. 0422D] quid debeamus facere de puero, qui nasciturus est. Exaudivitque Dominus precantem Manue, et apparuit rursum Angelus Domini uxori ejus sedenti in agro: Manue autem maritus ejus non erat cum ea. Quae cum vidisset Angelum festinavit, et cucurrit ad virum suum: dixitque ei: Ecce apparuit mihi, quem ante videram. Qui surrexit, et secutus est uxorem suam: veniensque ad virum, dixit ei: Tu es qui locutus es mulieri? Et ille respondit: Ego sum. Cui Manue: Quando, inquit, sermo tuus fuerit expletus, quid vis ut faciat puer? aut quod observare debeamus? Dixitque Angelus Domini ad Manue: Ab omnibus, quae locutus sum uxori tuae, abstineat se: et quidquid ex vinea nascitur, non comedat: vinum et siceram [Col. 0423A] non bibat, nullo vescatur immundo: et quod ei praecepi, impleat atque custodiat. Dixitque Manue ad Angelum Domini: Obsecro te ut acquiescas precibus meis, et faciemus tibi haedum de capris: cui respondit Angelus Domini: Si me cogis, non comedam panes tuos: si autem vis holocaustum facere, offer illud Deo. Et nesciebat Manue quod Angelus Domini esset. Dixitque ad eum: Quod est tibi nomen, ut, si sermo tuus fuerit expletus, honorificemus te? Cui ille respondit: Nomen meum est mirabile. Tulit itaque Manue haedum de capris, et libamenta, et posuit super petram, offerens Domino, qui fecit mirabilia: ipse autem et uxor ejus intuebantur. Cumque ascenderet flamma altaris in coelum, Angelus Domini pariter in flamma ascendit. [Col. 0423B] Quod cum vidissent Manue et uxor ejus, proni ceciderunt in terram, et ultra non eis apparuit Angelus Domini. Statimque intellexit Manue Angelum esse Domini, et dixit ad uxorem suam: Morte moriemur, quia vidimus Deum. Cui respondit mulier: Si Dominus nos vellet occidere, de manibus nostris holocaustum et libamenta non suscepisset, nec ostendisset nobis haec omnia, neque ea quae sunt ventura dixisset. Peperit itaque filium et vocavit nomen ejus Samson. Crevitque puer, et benedixit ei Dominus. Coepitque Spiritus Domini esse cum eo. R\. Amen.

Hymnus. Aeterne lucis conditor. fol. 170.

Capitula. Paratum cor nostrum, Domine, eo quod placeris munere, comple: ut te cognitione veri laudemus, et reformati in melius in tuo honore laetemur.

[Col. 0423C] Pater noster.

Lauda. Bonitatem fecisti cum servo tuo Domine, P. Secundum verbum tuum vivifica me. V\. Bonitatem, et disciplinam, et scientiam doce me: quia mandatis tuis credidi. P. Secundum. V\. Gloria, et honor Patri. P. Secundum verbum.

Oratio. Bonitatem et disciplinam et scientiam doce nos Domine: ut nec malitia asperos; nec desidia remissos; nec stultitia reddat ignavos. R\. Amen.

Per misericordiam tuam, Deus.

Dominus sit semper vobiscum. R\. Et cum.



Ad Tertiam.


Ecclesiastici Salomonis (Cap. XXV).

R\. Deo gratias.

Fili, omnis plaga, tristitia cordis est: et omnis [Col. 0423D] malitia, nequitia mulieris. Et omnem plagam, et non plagam videbit cordis: et omnem nequitiam, et non nequitiam mulieris: et omnem obductum, et non obductum odientium: et omnem vindictam, et non vindictam inimicorum. Non est caput nequius super caput colubri: et non est ira super iram inimici. Commorari leoni et draconi placebit, quam habitare cum muliere nequam. Nequitia mulieris immutat faciem ejus: et obcaecat vultum suum tanquam ursus: et quasi saccum ostendit. In medio proximorum 243 ingemuit vir ejus, et audiens suspiravit modicum. Brevis omnis malitia super malitiam mulieris, sors peccatorum cadat super illam. Sicut ascensus arenosus in pedibus veterani, sic mulier linguata [Col. 0424A] homini quieto. Mulier si primatum habeat, contraria est viro suo. Cor humile, et facies tristis, et plaga mortis, mulier nequam. Manus debiles, et genua dissoluta, mulier, quae non beatificat virum suum. A muliere initium factum est peccati, et per illam omnes morimur. Mulier fortis oblectat virum suum, et annos vitae illius in pace implebit. R\. Amen.


Lectio libri Judicum (Cap. XIV.)

R\. Deo gratias.

In illis diebus: Descendit Samson in Thamnatha: vidensque illic mulierem de filiabus Philisthiim, ascendit, et nuntiavit patri suo, et matri, dicens: Vidi mulierem in Thamnatha de filiabus Philisthinorum: quam quaeso ut mihi accipiatis uxorem. Cui dixerunt pater et mater sua: Numquid non [Col. 0424B] est mulier de filiabus fratrum tuorum, et in omni populo meo, quia vis accipere uxorem de Philisthiim, qui incircumcisi sunt? Dixitque Samson ad patrem suum: Hanc accipe mihi: quia placuit oculis meis. Parentes autem ejus nesciebant quod res a Domino fieret, et quaereret occasiones contra Philisthiim, qui dominabantur Israel. Descendit itaque Samson cum patre suo, et matre in Thamnatha. Cumque venissent ad vineas oppidi apparuit catulus leonis saevus, rugiens, et occurrit ei. Irruit autem Spiritus Domini in Samson, et dilaceravit leonem, quasi haedum in frusta concerperet, nihil omnino habens in manu: et hoc patri noluit indicare. Descenditque, et locutus est mulieri, quae placuerat oculis ejus. Et post aliquos dies revertens ut acciperet [Col. 0424C] eam, declinavit ut videret cadaver leonis, et ecce examen apum in ore leonis erat ac favus mellis. Quem cum sumpsisset in manibus, comedebat in via: veniensque ad patrem suum et matrem, dedit eis partem qui et ipsi comederunt: nec tamen eis voluit indicare quod mel de corpore leonis assumpserat. Descendit itaque pater ejus ad mulierem, et fecit filio suo Samson convivium. Sic enim juvenes facere consueverant. Cum ergo cives loci vidissent illum, dederunt ei sodales, qui essent cum eo triginta. Quibus locutus est Samson: Proponam vobis problema: quod si solveritis mihi intra septem dies convivii, dabo vobis triginta sindones, et totidem tunicas: sin autem vos non potueritis solvere, vos dabitis mihi triginta sindones, ejusdemque numeri [Col. 0424D] tunicas. Qui responderunt ei: Propone problema, ut audiamus. Dixitque eis: De comedente exivit cibus, et de forti egressa est dulcedo: nec potuerunt per tres dies propositionem solvere. Cumque adesset dies septimus, dixerunt ad uxorem Samsonis: Blandire viro tuo, et suade ei, ut indicet tibi quid significet problema: quod si facere nolueris, incendimus te, et domum patris tui: an idcirco vocastis nos ad nuptias ut spoliaretis? Quae fundebat apud Samson lachrymas, et querebatur dicens: Odis me, et non diligis: idcirco problema, quod proposuisti filiis populi mei non vis mihi exponere. At ille respondit: Patri meo et matri nolui dicere: et tibi indicare potero? Septem igitur diebus convivii flebat apud [Col. 0425A] eum: tandemque die septimo, cum ei molesta esset, exposuit. Quae statim indicavit civibus suis. Et illi dixerunt ei die septimo ante solis occubitum: Quid dulcius melle, aut quid leone fortius? Qui ait ad eos: Si non arassetis cum vitula mea, non invenissetis propositionem meam. Irruit itaque in eo spiritus Domini, descenditque Ascalonem, et percussit triginta viros: quorum ablatas vestes dedit iis qui problema solverant. Iratusque nimis ascendit in domum patris sui: uxor autem ejus accepit maritum de amicis ejus et pronubis. (Cap. XV.) Post aliquantum autem temporis, cum dies tritici messis instarent, venit Samson, visere volens uxorem suam, et attulit ei hoedum de capris. Cumque cubiculum ejus solito vellet intrare, prohibuit eum pater illius, dicens: Putavi quod odisses eam, [Col. 0425B] et ideo tradidi illam amico suo: sed habet sororem, quae junior et pulchrior illa est, sit tibi pro ea uxor. Cui respondit Samson: Ab hac die non erit culpa in me contra Philisthaeos: faciam enim vobis mala. Perrexitque et cepit trecentas vulpes, caudasque earum junxit ad caudas, et faces ligavit in medio: quas igne succendens, dimisit, ut huc illucque discurrerent. Quae statim perrexerunt in segetes Philisthinorum. Quibus succensis, et comportatae jam fruges, adhuc stantes in stipula, concrematae sunt, in tantum, ut vineas quoque, et oliveta flamma consumeret. Dixeruntque Philisthiim: Quis fecit hanc rem? Quibus dictum est: 244 Samson gener Thamnathaei: quia tulit uxorem ejus, et alteri tradidit, haec operatus est. Ascenderuntque Philisthiim: [Col. 0425C] et combusserunt tam mulierem quam patrem ejus. Quibus ait Samson: Licet haec feceritis, tamen adhuc ex vobis expetam ultionem, et tunc quiescam. Percussitque eos ingenti plaga, ita ut stupentes suram femori imponerent. Et descendit, et habitavit in spelunca petrae Etham. Igitur ascendentes Philisthiim in terram Juda, castrametati sunt in loco, qui postea vocatus Lechi, id est, Maxilla, ubi eorum est fusus exercitus. Dixeruntque ad eos de tribu Juda: Cur ascendistis adversum nos? Qui responderunt: Ut ligemus Samson, venimus, et reddamus ei quae in nos operatus est. Descenderunt ergo tria millia virorum de Juda, ad speluncam silicis Etham, dixeruntque ad Samson: Nescis quod Philisthiim imperent nobis? quare hoc facere voluisti? Quibus ille [Col. 0425D] ait: Sicut fecerunt mihi, feci eis. Ligare, inquiunt, te venimus, et tradere in manu Philisthinorum. Jurate ergo, inquit, mihi quod non me occidatis. Dixerunt: Non te occidemus. Ligaveruntque eum duobus novis funibus, et tulerunt eum de petra Etham. Qui cum venisset ad locum Maxillae, et Philisthiim vociferantes occurrissent ei, irruit Spiritus Domini in eum: et sicut solent ad ardorem ignis ligna consumi, ita vincula quibus ligatus erat, dissipata sunt et soluta. Inventamque maxillam, id est, mandibulam asini, quae jacebat, arripiens, interfecit in ea mille viros; et ait: In maxilla asini, in mandibula pulli asinarum delevi eos, et percussi mille viros. Cumque haec canens verba complesset, projecit [Col. 0426A] mandibulam de manu, et vocavit nomen loci illius Ramathlechi, quod interpretatur elevatio maxillae. Sitiensque valde, clamavit ad Dominum, et ait. Tu dedisti in manu servi tui salutem hanc maximam atque victoriam: et en siti morior, incidamque in manus incircumcisorum. Aperuit itaque Dominus molarem dentem in maxillam asini, et exierunt ex eo aquae. Quibus haustis, refocillavit spiritum, et vires recepit. Idcirco vocatum est nomen loci illius, Fons invocantis de maxilla, usque in praesentem diem.


Lectio libri Osee Prophetae (Cap. IV).

R\. Deo gratias.

Audite verbum Domini filii Israel, quia judicium Domini cum habitatoribus terrae: non est enim veritas, et non est misericordia, et non est scientia [Col. 0426B] Dei in terra. Maledictum, et mendacium, homicidium, et furtum, et adulterium inundaverunt, et sanguis sanguinem tetigit. Propter hoc lugebit terra, et infirmabitur omnis qui habitat in ea, in bestia agri, et in volucre coeli: sed et pisces maris congregabuntur. Verumtamen unusquisque non judicet: et non arguatur vir: populus enim tuus, sicut hi qui contradicunt sacerdoti. Et corrues hodie, et corruet etiam propheta tecum: nocte tacere feci matrem tuam. Conticuit populus meus, eo quod non habuerit scientiam: quia tu scientiam repulisti, repellam te, ne sacerdotio fungaris mihi: et quia oblita es legis Dei tui, obliviscar filiorum tuorum et ego. Secundum multitudinem eorum sic peccaverunt mihi: gloriam eorum in ignominiam commutabo. Peccata populi [Col. 0426C] mei comedent, et ad iniquitatem eorum sublevabunt animas eorum. Et erit sicut populus, sic sacerdos: et visitabo super eum vias ejus, et cogitationes ejus reddam ei. Et comedent, et non saturabuntur: fornicati sunt, et non cessaverunt: quoniam Dominum dereliquerunt in non custodiendo. Fornicatio enim, et vinum, et ebrietas aufert cor. Populus meus in ligno suo interrogavit, et baculus ejus annuntiavit ei: spiritus enim fornicationis decepit eos, et fornicati sunt a Deo suo. Super capita montium sacrificabant, et super colles accendebant thymiama; subter quercum, et populum, et terebinthum, quia bona erat umbra ejus: ideo fornicabuntur filiae vestrae, et sponsae vestrae adulterae erunt. Non visitabo [Col. 0426D] super filias vestras cum fuerint fornicatae, et super sponsas vestras cum adulteraverint: quoniam ipsi cum meretricibus versabantur, et cum effeminatis sacrificabant, et populus non intelligens vapulabit. Si fornicaveris tu Israel, non derelinquam saltem Juda: et nolite ingredi in Galgala, et ne ascenderitis in Bethaven, neque juraveritis: Vivit Dominus. Quoniam sicut vacca lasciviens declinavit Israel: nunc pascet eos Dominus, quasi agnum in solitudine.

Antiphona 1. Elevavi faciem meam ad Dominum Deum, ut invenirem orationem, et misericordiam. In jejunio oravi Dominum Deum, et dixi: Tu es Dominus Deus magnus, et misericors, qui custodis testamentum diligentibus legem tuam. V\. Domine Deus virtutum quis similis tibi? potens es Domine, [Col. 0427A] et veritas tua in circuitu tuo. Psalmus LXXXVIII.

245 Oratio. Christe Jesu, Dei filius admirabilis, cui nullus inter filios Dei nec aequalis extat, nec similis; ad te Domine precem nostram dirigimus, ut misericordiam, quam pollicitus es servare Sanctis, digneris prorogare conversis: ac sic, quaesumus, nos moderamine disciplinae corrigas, ut clementiam in ira non auferas: nec prophanetur testamentum tuum ob admissa facinora; sed temperetur ultio miseratione superna: et ipse totum, quod displicet, abluas; qui peccatores ad te revertentes justificando glorificas: quique nos esse voluisti ex nihilo id quod sumus; ipse concede, ut coelestibus regnis apti, tecum sine fine vivamus. R\. Amen.

Per misericordiam tuam Deus noster, etc.

[Col. 0427B] Antiphona 2. Laudamini in nomine sancto ejus: laetetur cor quaerentium Dominum. Psalmus CIV.

Oratio. Narrantes mirabilia tua, Domine, sancto tuo laetemur in nomine: da nobis te quaerendi solertiam; et inveniendi tribue efficaciam: ut te mereamur aspicere, et vultus tui semper ostensione gaudere. R\. Amen.

Per misericordiam tuam.

Antiphona 3. Quaerite Dominum, et confortamini: quaerite faciem ejus semper. Psalmus CIV.

R\. Numquid in aeternum continebis te, Domine? tacebis et affliges nos nimis? P. Utinam disrumperes coelos, et descenderes ad liberandum nos. V\. Facti sumus quasi in principio, cum non dominareris nostri: neque invocaretur nomen tuum super nos. [Col. 0427C] P. Utinam disrumperes. V\. Gloria, et honor Patri. P. Utinam.

Preces. Rogamus te, Rex saeculorum, Deus sancte. P. Jam miserere; peccavimus tibi. V\. Audi clamantes. Pater altissime, et quae precamur, clemens attribue, exaudi nos Domine. P. Jam miserere V\. Indulge lapsis, indulge perditis, dimitte noxam, ablue crimina, acclives tu subleva. P. Jam miserere. V\ Ne recorderis nostra facinora; sed indulgendo nos omnes adjuva: prostratos tu releva. P. Jam miserere. V\. Omnes in unum, te, Sancte, poscimus, quae postulamus, tu dona largius: exaudi propitius. P. Jam miserere; peccavimus tibi.

Hymnus. O Nazarene, lux. fol. 144.

Oratio. Quaerentibus te, Domine, tribue fortitudinem; [Col. 0427D] et quaerendi te jugiter infunde sanctum amorem: ut qui tuam desiderant cernere faciem, perniciosam mundi non appetant voluptatem: eosque saeculi blandimenta non detineant usquequaque captivos; ut lux vultus tui clarificet jam beatos.

Pater noster.



Ad Sextam.


Lectio libri Michaeae Prophetae (Cap. III).

R\. Deo gratias.

Audite principes Jacob, et duces domus Israel: Numquid non vestrum est scire judicium, qui odio habetis bonum, et diligitis malum: qui violenter tollitis pelles eorum desuper eis, et carnem eorum desuper ossibus eorum? Qui comederunt carnem [Col. 0428A] populi mei, et pelles eorum desuper expoliaverunt: et ossa eorum confregerunt, et conciderunt sicut in lebete, et quasi carnem in medio ollae. Tunc clamabunt ad Dominum, et non exaudiet eos: et abscondet faciem suam ab eis in tempore illo, sicut nequiter egerunt in adinventionibus suis. Haec dicit Dominus super prophetas, qui seducunt populum meum: qui mordent dentibus suis, et praedicant pacem: et si quis non dederit in ore eorum quippiam, sanctificant super eum praelium. Propterea nox vobis pro visione erit, et tenebrae vobis pro divinatione: et occumbet sol super prophetas, et obtenebrabitur super eos dies. Et confundentur qui vident visiones, et confundentur divini: et operient vultus suos omnes, quia non est responsum Dei in eis. Verumtamen [Col. 0428B] ego repletus sum fortitudine spiritus Domini, judicio, et veritate. R\. Amen.

Antiphona 1. Memor esto nostri Domine in beneplacito populi tui. Psalmus CV.

Oratio. Benedic, Domine Deus, Israel a saeculo et usque in saeculum; quem multiplex creatura multiplici naturarum varietate conlaudant: memor esto testamenti sancti tui; et poeniteat te secundum multitudinem misericordiae tuae: ut iniquitatem, quam fecimus, et peccatum, quod cum patribus traduce peccati contraximus, te donante, lachrymarum fluminibus cordisque gemitibus abluamus. Libera igitur nos, Domine, de manu spirituum odientium; et redime de insidiis inimicorum: quique verbo tuo credimus, credulitatis ipsius fortitudine muniamur; [Col. 0428C] 246 ac sic confessio humilium, coelorum alta conscendat, ut a Verbo tuo salvatio nobis profusa subveniat. R\. Amen.

Per misericordiam

Antiphona 2. Visita nos Domine in salute tua. Psalmus CV.

Oratio. Memento nostri, Domine, in beneplacito populi tui, et in tuo nos visita salutari: ut qui nostris cum patribus coram te inique gessimus; a damnationis origine et actualis peccati contagione, tua reduce gratia liberemur. R\. Amen.

Per misericordiam.

Antiphona 3. Libera nos, Domine, propter nomen tuum: et notam fac nobis potentiam tuam. Psalmus CV.

R\. Numquid non valet manus Domini salvos nos [Col. 0428D] facere: aut grababit aurem, P. Ut non exaudiat? Sed peccata nostra inter nos, et Deum separant. V\. Numquid abbreviata, et parvula facta est manus Domini, ut salvare nequeat: aut tales sunt cogitationes ejus. P. Ut non exaudiat? Sed peccata nostra inter nos, et Deum separant. V\. Gloria, et honor. Reiteretur R\.

Preces. Servi tui, Domine, acclives orant. P. Cum misericordia V\. Amove nostrum facinus: et pelle quae pavescimus. P. Cum. V\. Da veniam peccantibus, et fructum poenitentibus. P. Cum. V\. Mortem, famem, vel gladium a nobis procul effuga. P. Cum. V\. Regem nostrum cum plebibus solve a criminibus. P. Cum.

[Col. 0429A] Hymnus. O Nazarene. fol. 144.

Oratio. Salvos nos fac, Domine Deus noster, et in salute tua visita: nec iniquitatis nostrae poena, sed timoris tui nos humiliet disciplina; ut tua gloriemur in laude, et confiteamur in nomine: nos quoque ad videndum laetitiam electorum tuorum excitet bonitas; et ad laudandum regni tui adsistat hereditas.

Pater noster.



Ad Vesperas.

Lauda. Sol agnovit occasum suum. Posuisti tenebras, et facta est nox.

Dominus sit. R\. Et cum.

Antiphona. Bene nunciate de die in diem salutare Domini. Psalmus XCV.

Lauda. Qui timent te videbunt me, et laetabuntur: [Col. 0429B] P. Quia in verbo tuo, Domine, ego speravi. V\. Veniant mihi miserationes tuae, ut vivam: quia lex tua meditatio mea est. P. Quia. V\. Gloria. P. Quia.

Hymnus. Christe precamur. Capitula. Nonarum horarum. fol. 173. Lauda. Bonitatem fecisti cum servo tuo, Domine. Oratio. Bonitatem. fol. 242.



SABBATO.



Ad Matutinum.

Tu autem, Domine. Psalmus III. Oratio. Quamvis, Domine. fol. 141.

Antiphona. Misericors Dominus, et justus, et Deus noster miseretur. Psalmus CXXXIV.

Oratio. Misericors, et juste Domine, libera animas nostras de morte; oculos nostros a lachrymis; et pedes nostros a lapsu, atque utriusque rei in nos serva clementiam: et si justitia tua corripimur, misericordia [Col. 0429C] tua protegamur. R\. Amen.

Per.

Antiphona 2. Ego cognovi, quoniam magnus est Dominus, et Deus noster prae omnibus diis. Psalmus LV,

Oratio. Domine, qui educens nubes ab extremo terrae, orbem universum sanctis replesti doctoribus; fulgura in pluviam converte misericors: et praeceptis tuis, quibus famulos tuos, ut corrigas, terres; benedicendo reficias: tuaque repletos gratia uberius benedicas. R\. Amen.

Per.

Antiphona. Confitemini Domino quoniam bonus: quoniam in saeculum misericordia ejus. Psalmus CXXXV.

[Col. 0429D] Oratio. Tibi, Domine, confitemur, qui coelos intellectu fecisti; et eruditos sublimas sapientia: qui fundasti terram super aquam; et supra saeculum labile erexisti Ecclesiam tuam; fac, ut nos fluida mundi delectamenta non obruant, sed virtutes acceptae ad superna sustollant. R\. Amen.

Per.

R\. Vocem audivi flentis, vocem turbinis, et tribulantis, vocem flentis, et lugentis, vocem dicentis: P. Parce, Domine, quoniam peccavimus tibi. V\. Inter vestibulum, et altare plorabant sacerdotes ministri Domini, dicentes: P. Parce Domine.


In Laudibus.

Antiphona. Cor contritum et humiliatum Deus ne despicias. Psalmus L.

[Col. 0430A] Oratio. Cordis nostri secreta. fol. 210.

Ad Canticum. Antiphona. Ne despicias partem tuam, Domine, quam redemisti ex Aegypto.

247 Canticum. Domine Deus rex omnipotens. folio 210.

Ad Benedictus. Antiphona. Psallam, et intelligam in matutinis: quando venies ad me? V\. Misericordiam, et judicium cantabo tibi, Domine.

Canticum. Benedictus es, Domine. fol. 6.

Lauda. In sanctis laudate Dominum: in firmamento virtutis ejus. Psalmus CL., fol. 3.


Lectio libri Judicum (Cap. XIX)

R\. Deo gratias.

In illis diebus: Fuit quidam vir Levites habitans in latere montis Ephraim, qui accepit uxorem de [Col. 0430B] Bethlehem Juda: quae reliquit eum, et reversa est in domum patris sui in Bethlehem, mansitque apud eam quatuor mensibus. Secutusque est eam vir suus, volens ei reconciliari, atque blandiri, et secum reducere, habens in comitatu puerum, et duos asinos: quae suscepit eum, et introduxit in domum patris sui. Quod cum audisset socer ejus, eumque vidisset, occurrit ei laetus, et amplexatus est hominem. Mansitque gener in domo soceri tribus diebus, comedens cum eo, et bibens familiariter. Die autem quarto consurgens de nocte, proficisci voluit: quem tenuit socer, et ait: Gusta prius pusillum panis, et conforta stomachum, et sic proficisceris. Sederuntque simul, et comederunt ac biberunt. Dixitque pater puellae ad generum suum: Quaeso te ut hodie hic maneas, pariterque [Col. 0430C] laetemur. Et ille consurgens, coepit velle proficisci. Et nihilominus obnixe eum socer tenuit, et apud se fecit manere. Mane autem facto, parabat Levites iter. Cui rursum socer: Obsecro, inquit, ut paululum cibi capias, et assumptis viribus, donec increscat dies, postea proficiscaris. Comederunt ergo simul. Surrexitque adolescens, ut pergeret cum uxore sua, et puero. Cui rursum locutus est socer: Considera quod dies ad occasum declivior sit, et declinet ad vesperum: mane apud me etiam hodie, et duc laetum diem, et cras proficisceris ut vadas in domum tuam. Noluit gener acquiescere sermonibus ejus: Sed statim surrexit et venit contra Jebus, quae altero nomine vocatur Hierusalem, ducens secum duos asinos onustos, et concubinam. Jamque [Col. 0430D] aderant juxta Jebus, et dies mutabatur in noctem: dixitque puer ad Dominum suum: Veni, obsecro, declinemus ad urbem Jebusaeorum, et manea nus in ea. Cui respondit Dominus: Non ingrediar oppidum gentis alienae, quae non est de filiis Israel, sed transibo usque Gabaa: et cum illuc venero, maneamus in ea, aut certe in urbe Rama. Transierunt igitur Jebus, et coeptum pergebant iter, occubuitque eis sol juxta Gabaa, quae est in tribu Benjamin: Diverteruntque ad eam, ut manerent ibi. Quo cum intrassent, sedebant in platea civitatis, et nullus eos recipere volebat hospitio. Et ecce, apparuit homo senex, revertens de agro et de opere suo vesperi, qui et ipse erat de monte Ephraim, et peregrinus habitabat in [Col. 0431A] Gabaa. Homines autem regionis illius erant filii Jemini. Levatisque oculis, senex vidit sedentem hominem cum sarcinulis in platea civitatis: et dixit ad eum: Unde venis? et quo vadis? Qui respondit ei: Profecti sumus de Bethlehem Juda, et pergimus ad locum nostrum, qui est in latere montis Ephraim, unde ieramus Bethlehem: et nunc vadimus ad domum Dei, nullusque nos sub tectum suum vult recipere, habentes paleas, et foenum in asinorum pabulum, et panem ac vinum in meos et ancillae tuae usus, et pueri qui mecum est: nulla re indigemus nisi hospitio. Cui respondit senex: Pax tecum sit, ego praebebo omnia, quae necessaria sunt: tantum vos quaeso, ne in platea maneatis. Introduxitque eum in domo sua, et pabulum asinis praebuit: ac [Col. 0431B] postquam laverunt pedes suos, recepit eos in convivium. Illis epulantibus, ac post laborem itineris cibo, et potu reficientibus corpora, venerunt viri civitatis illius, filii Belial (id est absque jugo), et circumdantes domum senis, fores pulsare coeperunt, clamantes ad dominum domus, atque dicentes: Educ virum, qui ingressus est domum tuam, ut abutamur eo. Egressusque est ad eos senex, et ait: Nolite, fratres, nolite facere malum hoc: quia ingressus est domum hospitii mei, et cessate ab hac stultitia: habeo filiam virginem, et hic homo habet concubinam, educam eas ad vos, ut humilietis eas, et vestram libidinem compleatis: tantum, obsecro, ne scelus hoc contra naturam operemini in virum. Nolebant audire sermonibus ejus. Quod cernens homo, [Col. 0431C] educit ad eos concubinam suam, et eis tradidit illudendam: qua cum tota nocte abusi essent, dimiserunt eam mane. At mulier, recedentibus tenebris, venit ad ostium domus, ubi manebat Dominus suus, et ibi corruit. Mane facto, surrexit homo, et aperuit ostium, ut coeptam expleret viam: et 248 ecce concubina ejus jacebat ante ostium expansis in limine manibus. Cui ille, putans eam quiescere, loquebatur: Surge, et ambulemus. Qua nihil respondente, intelligens quod erat mortua, tulit eam, et imposuit asino, reversusque est in domum suam. Quam cum esset ingressus, arripuit gladium, et cadaver uxoris cum ossibus suis in duodecim partes, ac frusta concidens, misit in omnes terminos Israel. Quod cum vidissent singuli, clamabant: Numquam res talis facta [Col. 0431D] est in Israel, ex ea die qua ascenderunt patres nostri de Aegypto, usque in praesens tempus: ferte sententiam, et in commune decernite, quid facto opus sit. (Cap. XX.) Egressi sunt itaque omnes filii Israel, et pariter conglobati sunt, quasi vir unus de Dan usque Bersabee, et terra Galaad ad Dominum in Maspha: omnesque anguli populorum, et cunctae tribus Israel in Ecclesiam populi Dei convenerunt quadraginta millia peditum pugnatorum. (Nec latuit filios Benjamin, quod ascendissent filii Israel in Maspha.) Interrogatusque Levita maritus mulieris interfectae, quomodo tantum scelus perpetratum esset, respondit: Veni in Gabaa Benjamin cum uxore mea, illucque diverti: et ecce homines civitatis illius circumdederunt [Col. 0432A] nocte domum, in qua manebam, volentes me occidere, et uxorem meam incredibili libidinis furore vexantes, denique mortua est. Quam arreptam, in frusta concidi, misique partes in omnes terminos possessionis vestrae: quia numquam tantum nefas, et tam grande piaculum factum est in Israel. Adestis omnes filii Israel, decernite quid facere debeatis. Stansque omnis populus, quasi unius hominis sermone respondebant: Non recedemus in tabernacula nostra, nec suam quisque intrabit domum: sed hoc contra Gabaa in commune faciemus. Decem viri eligantur de centum ex omnibus tribubus Israel, et centum de mille, et mille de decem millibus, et comportent exercitui cibaria, ut possimus pugnantes contra Gabaa Benjamin, reddere ei pro scelere, [Col. 0432B] quod meretur. Convenitque omnis Israel ad civitatem, quasi unus homo, eadem mente, unoque consilio: et miserunt nuntios ad omnem tribum Benjamin, qui dicerent: Cur tantum nefas in vobis repertum est? Tradite homines de Gabaa, qui hoc flagitium perpetrarunt, ut moriantur, et auferatur malum de Israel. Qui noluerunt fratrum suorum filiorum Israel audire mandatum: sed ex cunctis urbibus, quae suae sortis erant, convenerunt in Gabaa, ut illis ferrent auxilium, et contra universum populum Israel dimicarent. Inventique sunt viginti quinque millia de Benjamin educentium gladium, praeter habitatores Gabaa qui septingenti erant viri fortissimi, ita sinistra, ut dextra praeliantes: et sic fundis ad certum jactantes lapides, ut capillum quoque [Col. 0432C] possent percutere, et nequaquam in alteram partem ictus lapidis deferretur. Virorum autem Israel absque filiis Benjamin inventa sunt quadraginta millia educentium gladios, et paratorum ad pugnam. Qui surgentes venerunt in domum Dei, hoc est in Silo: consulueruntque Dominum, atque dixerunt: Quis erit in exercitu nostro princeps certaminis contra filios Benjamin? Quibus respondit Dominus: Judas sit dux vester. Statimque filii Israel surgentes mane, castrametati sunt juxta Gabaa: et inde procedentes ad pugnam contra Benjamin, urbem oppugnare coeperunt. Egressique filii Benjamin de Gabaa, occiderunt de filiis Israel die illo viginti duo millia virorum. Rursum filii Israel et fortitudine et numero confidentes, in eodem loco, in quo prius certaverunt, [Col. 0432D] aciem direxerunt: ita tamen ut prius ascenderent, et flerent coram Domino usque ad noctem: consulueruntque Deum, et dixerunt: Debeo ultra procedere ad dimicandum contra filios Benjamin fratres meos, an non? Quibus ille respondit: Ascendite ad eum, et inite certamen. Cumque filii Israel altera die processissent ad praelium contra Benjamin de portis Gabaa: occurrerunt eos, tantaque in eis caede bacchati sunt, ut decem et octo millia virorum educentium gladium prosternerent. Quamobrem omnes filii Israel venerunt in domum Dei, et sedentes flebant coram Domino: jejunaveruntque die illo usque ad vesperum, et obtulerunt ei holocausta, et pacificas victimas. R\. Amen.

[Col. 0433A] Hymnus. Deus creator omnium. fol. 175.

Capitula. Misericordiam et judicium Redemptori tibi Domino cantemus et Judici; illa nos quidem suscipis, hoc deterres: illic est lux miserationis; hic modus examinis: tribue igitur Domine supplicibus tuis, ut cor pravum nobis non adhaereat; et res mala ante oculos nostros inlecebram non praetendat: sed innocentiae simplicitate gradientes, 249 miserator et pius porrigas; et judex verus absolvas.

Pater noster.

Lauda. Manus tuae fecerunt me, et plasmaverunt me: P. Da mihi intellectum Domine, ut discam mandata tua. V\. Qui timent te, videbunt me, et laetabuntur: quia in verbo tuo speravi. P. Da mihi. V\. Gloria. P. Da mihi.

[Col. 0433B] Oratio. Ad te Domine oculos nostros erigimus; quia manuum tuarum artificium sumus: da nobis intellectum discendi mandata tua; et timentes te reple laetitia: Veniat in consolationem nostri misericordia tua; quae nos et a malis omnibus eruat, et operum dignitatem tibi placitam edoceat. R\. Amen.

Per misericordiam tuam.



Ad Tertiam.


Lectio libri Proverbiorum Salomonis (Cap. XXIV).

R\. Deo gratias.

Fili, Sapientia aedificavit sibi domum, et prudentia roborabitur. In doctrina replebuntur cellaria, universa substantia pretiosa et pulcherrima. Vir sapiens, fortis est: et vir doctus, robustus et validus. Quia cum dispositione initur bellum: et erit salus ubi [Col. 0433C] multa consilia sunt. Qui cogitat mala facere, stultus vocabitur. Cogitatio stulti peccatum est: et abominatio hominum detractor. Si desperaveris lassus in die angustiae: imminuetur fortitudo tua. Erue eos, qui ducuntur ad mortem: et qui trahuntur ad interitum liberare non cesses. Si dixeris, Vires non suppetunt: qui inspector est cordis, ipse intelligit, et servatorem animae tuae nihil fallit, reddetque homini juxta opera sua. Ne insidieris, et quaeras impietatem in domo justi, neque vastes requiem ejus. Septies enim in die cadit justus, et resurgit: impii autem corruent in malum. Cum ceciderit inimicus tuus, ne gaudeas, in ruina ejus ne exultet cor tuum: ne forte videat Dominus, et displiceat ei, et auferat, ab eo iram suam. Ne contendas cum pessimis, nec aemuleris [Col. 0433D] impios: quoniam non habent spem futurorum mali, et lucerna impiorum extinguetur: quoniam repente consurget perditio eorum: et ruinam utriusque quis novit? Ne sis testis frustra contra proximum tuum: nec lactes quemquam in labiis tuis. Ne dicas: Quomodo fecit mihi, sic faciam: et reddam unicuique secundum opus suum. R\. Amen.


Lectio libri Judicum (Cap. XX).

R\. Deo gratias.

In illis diebus: Consuluerunt filii Israel Dominum, atque dixerunt: Exire ultra debemus ad pugnandum contra filios Benjamin fratres nostros, an quiescere? Quibus ait Dominus: Ascendite, cras enim tradam eos in manus vestras. Posueruntque filii Israel insidias [Col. 0434A] per circuitum urbis Gabaa: et tertia vice sicut semel et bis, contra Benjamin exercitum produxerunt. Sed et filii Benjamin audaciter erumperunt de civitate, et fugientes adversarios longius persecuti sunt, ita ut vulnerarent ex eis sicut primo et secundo die, et caederent per duas semitas terga vertentes, quarum una ferebatur in Bethel, et altera in Gabaa, atque prosternerent triginta circiter viros: putaverunt enim solito eos more caedere. Qui fugam arte simulantes, inierunt consilium ut abstraherent eos de civitate, et quasi fugientes ad supradictas semitas perducerent. Omnes itaque filii Israel surgentes de sedibus suis, tetenderunt aciem in loco, qui vocabatur Baalthamar. Insidiae quoque, quae circa urbem erant, paulatim se aperire coeperunt, et ad occidentalem urbis [Col. 0434B] partem procedere. Sed et alia decem millia virorum de universo Israel, habitatores urbis ad certamina provocabant. Ingravatumque est bellum contra filios Benjamin: et non intellexerunt quod ex omni parte illis staret interitus. Percussitque eos Dominus in conspectu filiorum Israel, et interfecerunt ex illis illo die viginti quinque millia et centum viros, omnes bellatores et educentes gladium. Filii autem Benjamin, cum se inferiores esse vidissent, coeperunt fugere. Quod cernentes filii Israel, dederunt eis ad fugiendum locum, ut ad praeparatas insidias devenirent, quas juxta urbem posuerant. Qui cum repente de latibulis surrexissent, et Benjamin terga caedentibus daret, ingressi sunt civitatem, et percusserunt eam in ore gladii. Signum autem dederunt filii Israel his [Col. 0434C] quos in insidiis collocaverant, ut postquam urbem cepissent, igne accenderent: ut ascendente in altum fumo, captam urbem demonstrarent. Quod cum cernerent filii Israel in ipso certamine positi, (putaverunt enim filii Benjamin eos fugere, et instantius sequebantur, caesis de exercitu eorum triginta viris): Israel vero retro aspiciens, cum captam cernerent civitatem, et flammas in sublime ferri: qui prius simulaverant fugam, 250 versa facie fortiter resistebant. Quod cum vidissent filii Benjamin, in fugam versi sunt, et ad viam deserti ire coeperunt, illuc quoque eos adversariis persequentibus: sed et hi qui urbem succenderant, occurrerunt eis. Atque ita factum est, ut ex utraque parte ab hostibus caederentur, nec erat ulla morientium requies. Ceciderunt, [Col. 0434D] atque prostrati sunt ad orientalem plagam urbis Gabaa. Fuerunt autem qui in eo loco interfecti sunt, decem et octo millia virorum, omnes robustissimi pugnatores. Quod cum vidissent qui remanserunt de Benjamin, fugerunt in solitudinem: et pergebant ad petram, cujus vocabulum est Remmon. In illa quoque fuga palantes, et in diversa tendentes, occiderunt quinque millia virorum. Et cum ultra tenderent persecuti sunt eos, et interfecerunt etiam alia duo millia. Et sic factum est, ut omnes qui ceciderant de Benjamin in diversis locis, essent viginti quinque millia, pugnatores ad bella promptissimi. Remanserunt itaque de omni numero Benjamin, qui evadere potuerant, et fugere in solitudine, sexcenti viri; sederuntque [Col. 0435A] in petra Remmon mensibus quatuor. Regressi autem filii Israel omnes reliquias civitatis a viris usque ad jumenta gladio percusserunt, cunctasque urbes et viculos Benjamin vorax flamma consumpsit. (Cap. XXI.) Juraverunt quoque filii Israel in Maspha, et dixerunt: Nullus nostrum dabit filiis Benjamin de filiabus suis uxorem. Veneruntque omnes ad domum Dei in Silo, et in conspectu ejus sedentes usque ad vesperam, levaverunt vocem, et magno ululatu coeperunt flere, dicentes: Quare Domine Deus Israel, factum est hoc malum in populo tuo, ut hodie una tribus auferretur ex nobis? Altera autem die diluculo consurgentes, extruxerunt altare: obtuleruntque ibi holocausta, et pacificas victimas, et dixerunt: Quis non ascendit in exercitum Domini de [Col. 0435B] universis tribubus Israel? Grandi enim juramento se constrinxerunt, cum essent in Maspha, interfici eos qui defuissent. Ductique poenitentia filii Israel super fratre suo Benjamin, coeperunt dicere. Ablata est una tribus de Israel, unde uxores accipient? omnes enim in communi juravimus, non daturos nos his filias nostras. Idcirco dixerunt: Quis est de universis tribubus Israel, qui non ascendit ad Dominum in Maspha? Et ecce inventi sunt viri Jabis Galaad in illo exercitu non fuisse. (Eo quoque tempore cum essent in Silo, nullus est ex eis ibi repertus.) Miserunt itaque decem millia viros robustissimos, et praeceperunt eis: Ite, et percutite habitatores Jabis Galaad in ore gladii, tam uxores quam parvulos eorum. Et hoc erit quod observare debetis: Omne generis [Col. 0435C] masculini, et mulieres quae cognoverunt viros, interficite, virgines autem reservate. Inventaeque sunt de Jabis Galaad quadringentae virgines, quae nesciebant viri thorum, adduxeruntque eas ad castra in Silo, in terra Chanaan. Miseruntque nuntios ad filios Benjamin, qui erant in petra Remmon, et praeceperunt eis, ut eos in pace susciperent. Veneruntque filii Benjamin in illo tempore, et datae sunt eis uxores de filiabus Jabis Galaad: alias autem non repererunt quas simili modo traderent. Universusque Israel valde doluit, et egit poenitentiam super interfectionem unius tribus ex Israel Dixeruntque majores natu: Quid faciemus reliquis, qui non acceperunt uxores? omnes de Benjamin feminae conciderunt, et [Col. 0435D] magna nobis cura, ingentique studio providendum est, ne una tribus deleatur ex Israel. Filias eis dare non possumus, constricti juramento et maledictione, qua diximus: Maledictus qui dederit de filiaabus suis uxorem Benjamin. Ceperuntque consilium, atque dixerunt: Ecce solemnitas Domini est in Silo anniversaria, quae sita est ad septentrionalem urbis Bethel, et ad orientalem partem viae, quae de Bethel tendit ad Sichimam, et ad meridiem oppidi Lebona. Praeceperuntque filiis Benjamin, atque dixerunt: Ite et latitate in vineis. Cumque videritis filias Silo ad ducendos choros ex more procedere, ite repente de vineis, et rapite eas, singuli uxores singulas, et pergite in terra Benjamin. Cumque venerint patres earum, aut fratres, et adversum vos queri coeperint, [Col. 0436A] atque jurgari, dicemus eis: Miseremini eorum: non enim rapuerunt eas jure bellantium, atque victorum, sed rogantibus ut acciperent, non dedistis, et a vestra parte peccatum est. Feceruntque filii Benjamin, ut sibi fuerat imperatum: et juxta numerum suum rapuerunt sibi de his quae ducebant choros, uxores singulas: abieruntque in possessionem suam, aedificantes urbes, et habitantes in eis. Filii quoque Israel reversi sunt per tribus et familias in tabernacula sua. In diebus illis non erat rex in Israel: sed unusquisque, quod 251 sibi rectum videbatur, hoc faciebat. R\. Amen.

Antiphona 1. Laudate Dominum, quia benignus Dominus: psallite nomini eius, quoniam suave est. Psalmus CXXXIV.

[Col. 0436B] Oratio. Laudemus te Domine, quia benignus ac suavis es: praesta itaque, ut dum in tua laudatione insistimus, a mundi nos inlecebris advoces, vel perfectorum societati adglomeres. R\. Amen.

Per misericordiam.

Antiphona 2. Super flumina Babylonis, illic sedimus et flevimus: dum recordaremur tui Sion. Psalmus CXXXVI.

Oratio. Redemptor noster, Domine, amove captivitatem nostram, ad quam nos adversarius sibi male consentientes addixit: et qui super confusionis flumina flendo humiliati consedimus, te a tentationibus eripiente, surgamus: nec nos labilis voluptas trahat in praecipitium; sed lachrymarum humilitas deducat ad coelum. R\. Amen.

[Col. 0436C] Per misericordiam tuam Deus, etc.

Antiphona 3. Prope esto Domine, invocantibus te: et exaudi orationem nostram. Psalmus CXLIV.

R\. Ut quid, Domine, repulisti nos? Deus in finem iratus es, furor tuus super oves gregis tui. Memento congregationis tuae, Domine, quam creasti ab initio. V\. Salva plebem tuam, Domine, et benedic hereditatem tuam. P. Quam creasti.

Preces. Verus Deus Filius Dei Christe, P. Exaudi, et populo tuo supplicanti miserere. V\. Propter temetipsum, Deus, inclina aurem tuam ad orationem. Misericors, P. Exaudi. V\. Precibus adesto nostris; et cuncta, quae rogaris, dona affluenter nobis placabilis, P. Exaudi, et populo V\. Parce jam, summe Redemptor: indulge exoratus, et petitiones supple propitius. [Col. 0436D] P. Exaudi, et populo tuo supplicanti miserere.

Hymnus. O Nazarene, lux. fol. 144.

Oratio. Prope esto Domine, invocantibus te; ac voluntatem timentium imple: erige quique corruunt, et elisos sustenta: ut, qui praecipites in mortem cadimus; sospites te erigente surgamus.

Pater noster.



Ad Sextam.


Lectio Osee Prophetae (Cap. V).

R\. Deo gratias.

Audite hoc sacerdotes, et attendite domus Israel, et domus regis auscultate: quia vobis judicium est, quoniam laqueus facti estis speculationi, et sicut rete expansum super Thabor. Et victimas declinastis [Col. 0437A] in profundum: et ego eruditor omnium eorum. Ego scio Ephraim, et Israel non est absconditus a me: quia nunc fornicatus est Ephraim, contaminatus est Israel. Non dabunt cogitationes suas ut revertantur ad Dominum suum: quia spiritus fornicationum in medio eorum, et Dominum non cognoverunt. Et respondebit arrogantia Israel in faciem ejus: et Israel, et Ephraim ruerunt iniquitate sua, ruet etiam Judas cum eis. In gregibus suis, et armentis suis vadent ad quaerendum Dominum, et non invenient: quia ablatus est ab eis. In Domino praevaricati sunt, quia filios alienos genuerunt: et nunc devorabit eos messis cum parentibus suis. Clangite buccina in Gabaa, tuba in Rama: ululate in Bethaven, post tergum tuum Benjamin. Ephraim in dessolatione [Col. 0437B] erit in die corruptionis: in tribubus Israel ostendi fidem. Facti sunt principes Juda quasi assumentes terminum: super eos effundam quasi aquam iram meam. Calumniam patiens, et quasi putredo domui Juda. Et vidit Ephraim languorem suum, et Judas vinculum suum: et abiit Ephraim ad Assur, et misit ad regem Ultorem: et ipse non poterit sanare vos, nec solvere poterit a vobis vinculum. Quoniam ego quasi leaena Ephraim, et quasi catulus leonis domui Juda: ego capiam, et vadam: tollam, et non est qui eruat. Vadens revertar ad locum meum: donec deficiatis, et quaeratis meam faciem. In tribulatione sua mane consurgunt ad me: Venite, revertamur ad Dominum, quia ipse cepit, et sanabit nos. R\. Amen.

[Col. 0437C] Antiphona 1. Qui erigit elisos, et solvet compeditos; viam peccatorum exterminet. Psalmus CXLV.

Oratio. Domine, qui solvis verbi potentia compeditos; et per madidum humi collyrium sacro sputamine circumlitum illuminas coecos: solve rogamus nostrorum vincula peccaminum; et oppositum nobis disrumpe interitum: elisos alleva; et coecitatem mentium nostrarum legis tuae doctrina perlustra; ac, sicut in te justum dirigis; et miserando ad veniam suscipis, et pupillum viduamque pius protector intendis; ita nosmet in hac peregrinatione custodias: ut ad aeternitatis dulcedinem post concessa crimina 252 intromittas. R\. Amen.

Per misericordiam.

[Col. 0437D] Antiphona 2. Qui sanas contritos corde: et alligas contritiones eorum. Psalmus CXLVI.

Oratio. Deus, qui sanas contritos corde; plagae nostrae medelam impende: et qui stellarum numeras multitudinem; nos ad vitam praedestinatis adjunge; ut beneplacitum tibi sit in nobis; et in salute nos aeterna jubeas exaltari. R\. Amen.

Per.

Antiphona 3. Pone Domine finibus nostris pacem: et adipe frumenti satia nos. Psalmus CXLVII.

R\. Si oblitus fuero tui Hierusalem, obliviscatur me dextera tua. P. Adhaereat lingua mea faucibus meis, si tui non meminero. V\. Si non praeposuero Hierusalem in principio laetitiae meae. P. Adhaereat.

Preces. Ad te clamantes, P. Deus exaudi. V\. Afflictos [Col. 0438A] corde, P. Deus exaudi. V\. Bellis attritos, P. Deus exaudi. V\. Confractis malis, P. Deus exaudi. V\. De tuis coelis, P. Deus exaudi. V\. Flentium voces. P. Deus exaudi. V\. Gementium corda, P. Deus exaudi. V\. Onere pressos, P. Deus exaudi. V\. In te sperantes, P. Deus exaudi. V\. Lugentes mala, P. Deus exaudi. V\. Mala paventes, P. Deus exaudi. V\. Noxam deflentes, P. Deus exaudi. V\. Optantes pacem, P. Deus. V\. Pulsantium voces, P. Deus. V\. Qui solus vivis, P. Deus. V\. Rex omnis terrae, P. Deus. V\. Simul rogamus, P. Deus. V\. Te deprecamur, P. Deus. V\. Voce, et corde. P. Deus.

Hymnus. O. Nazarene, lux, fol. 144.

Oratio. Domine, qui posuisti Hierusalem terminum pacis; credenti populo pacis tuae tribue plenitudinem: [Col. 0438B] ipsa nos immortalitate regat; ipsa in aeterna vita possideat: Satiaturus itaque nos Domine ex adipe frumenti, tribue, ut cum hoc, quod nunc cernimus in aenigmate, in omni te perfruamur perspicua veritate.

Pater noster.



IN QUARTO DOMINICO QUADRAGESIMAE.



Ad Vesperum.

Fecit lunam. V\. Exiit homo. fol. 178.

Antiphona. Israel me non cognovit: populus meus me non intellexit. P. Vae genti peccatrici, filiis sceleratis: dereliquerunt Dominum, blasphemaverunt sanctum Israel. V\. Et non audivit populus meus vocem meam: et Israel non intendit mihi. P. Vae genti.

[Col. 0438C] Dominus sit. R\. Et cum.

Lauda. Multiplicata est super me iniquitas superborum: P. Ego autem in toto corde meo scrutabor mandata tua. Coagulatum est sicut lac cor eorum: V\. Ego vero legem tuam meditatus sum, Deus meus. P. Bonitatem fecisti cum servo tuo Domine, secundum verbum tuum. P. Ego autem.


Hymnus.


   Verbum Patris, quod prodiit factum caro;
Agnus Dei peccata mundi auferens:
Ad te venimus cernui, ut inclytum
Bibamus almae passionis sanguinem.

   Ostende vulnerum sacrorum stigmata:
Exurgat insignis Crucis fortissimum
[Col. 0438D] Signum, quod in vigore perpetim
Manens, credentibus salvationem conferat.

   Arundo, clavi, sputa, potus myrrheus,
Corona spinarum, flagella, lancea,
Impressa sunt damnationis verbera:
Iam nostra pro his cuncta dele crimina.

   Fons vulneris Sacri riget praecordia,
Lavet cruor, malitiaeque contagia:
Sit vita praesens absque omni crimine;
Futura detur in beato munere.

   Ut, cum resurgendi dies effulserit,
Orbique regni claritas inluxerit,
Sequamur aetheris viam, quae nos trahat
In se receptos jam perennes incolas.

   Honor sit Aeterno Deo, sit gloria
[Col. 0439A] Uni Patri, ejusque soli Filio
Cum Spiritu; quae Trinitas perenniter
Vivit potens in saeculorum saeculis.
   Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nos per stigmata passionis suae propitius justificare dignetur. Kyrie, eleison. Christe, eleison. Kyrie, eleison.

Capitula. Passionis tuae festum, Christe Dei Filius devotis cordium officiis recursu temporis inchoantes, quo pro nobis et linguas fuisti persequentium passus, et tradentium te vulneribus crucifixus; rogamus atque exposcimus, ne te elonges a nobis: ut, quia proximante tribulatione, non est qui adjuvet; [Col. 0439B] tu solus passionis tuae nos subleves ope; ne tradas ergo nos inimicis nostris in malum; sed 253 excipe servos tuos in bonum: ut nos calumniantes superbi, inimici scilicet animarum nostrarum, virtutis tuae potentia propellantur: Tu es enim divina lucerna per humanitatem super candelabrum Crucis imposita: ideo te rogamus, ut nos accendas, ne veniamus in poenam. Quos ergo perspicis initiatum passionis tuae festum devotis cordibus excepisse, facito eos passionis tuae communicare: ut tenebrarum nostrarum errore discusso, lucis tuae muniamur praesidio.

Pater noster.

Humiliate vos benedictioni.

Benedictio. Christus Dominus, cujus passionis vulnera [Col. 0439C] gratissima devotione praecinenda suscipitis, liberos vos efficiat a passionibus vestris; R\. Amen. Et qui per assumptam carnem voluit crucifigi, per Divinitatis suae potentiam participes vos efficiat regni sui: R\. Amen. Ut in cujus passione amarescitis, in ejus resurrectione plenissime gaudeatis R\. Amen.

Per.

Lauda. Sederunt principes, et adversum me detrahebant: servus autem tuus P. Exercebatur in tuis justificationibus. V\. Retribue servo tuo, vivam: et custodiam sermones tuos. P. Exercebatur in tuis justificationibus.

Oratio. Nominis tui, Deus, magnitudinem dona nobis oculorum revelatione considerare: atque incolatus [Col. 0439D] nostri humilitatem alleva mandatorum erectione; et concupiscentiam animae commutatione desideriorum spiritualium in ea perficere: aufer a nobis contemptum, et obprobrium: tuorumque corda fidelium renova operatione virtutum. R\. Amen.

Per.

Alia Lauda. Adhaesi testimoniis tuis, Domine: P. Noli me confundere. V\. Viam mandatorum cucurri, cum dilatares cor meum. P. Noli me confundere.

Oratio. Ab iniquitatis via remove, Domine, gressus nostros; et itinere mandatorum tuorum statue cursum nostrum: Animam igitur pavimento inhaerentem [Col. 0440A] remedio salutifero subleva: tuisque justificationibus edoctam potentia verbi tui vivifica. R\. Amen.

Per misericordiam.

Lauda. Memento verbi tui servo tuo, in quo mihi spem dedisti. P. Haec me consolata est in humilitate mea. V\. Superbi inique agebant usquequaque: a lege autem tua non declinavi.

P. Haec.

Oratio. Spem, quam dedisti nobis, Domine, ipsa sit in humilitate nostra consolatio, quae nobis erit in exultatione gloriae plenitudo. R\. Amen.

Per.

Alia Lauda. Memor fui judiciorum tuorum Domine a saeculo: P. Et consolatus sum. V\. Defectio [Col. 0440B] tenuit me, pro peccatoribus derelinquentibus legem tuam. P. Et consolatus.

Oratio. Memores tui in nocte, Domine, legem tribue custodire: et qui de te nec in tribulationibus silent, nunquam a tuis sermonibus claudicent, sed fixa in te stabilitate perdurent. R\. Amen.

Alia Lauda. Confundantur superbi, qui iniquitatem fecerunt in me: P. Ego autem exercebor in mandatis tuis. V\. Manus tuae fecerunt me, et plasmaverunt me: da mihi intellectum, ut discam mandata tua. P. Ego.

Oratio. Fiat cor nostrum, Domine, in tuis justificationibus immaculatum: ut nec intelligentia prava nos polluat, nec dispositio sinistra confundat. R\. Amen.

[Col. 0440C] Psalmus. Miserere mei Deus. Totum.

Kyrie, eleison. Christe, eleison. Kyrie, eleison.

Pater noster.

Preces. Domine misericordiarum. P. Obliviscere peccata nostra. V\. Qui injurias carnis nostrae in tuo corpore pertulisti, P. Obliviscere. V\. Qui vitam mortalibus, coecis lumen, auditum surdis dedisti, P. Obliviscere. V\. Qui vulneratus es, ut vulnera nostra curares, P. Obliviscere. V\. Qui perditum hominem nunc crucis tuae passione redimis, P. Obliviscere. V\. Qui mori dignatus es, ut immortalitatem mortalibus condonares, P. Obliviscere. V\. Qui peccantes non judicas; sed ad poenitentiam provocans, expectas.

[Col. 0440D] Oratio. Exaudi orationem nostram. fol. 138.



Ad Matutinum.

Hymnus. Aeterne rerum. fol. 3.

Oratio. Aeternum te Dominum rerum. fol. 215.

Antiphona. Domine, quid multiplicati sunt qui tribulant me? multi insurgunt adversum me. Psalmus III.

Antiphona. Lava me ab injustitia mea Deus: et a peccato meo munda me. Psalmus L.

Antiphona. Paratum cor meum. Deus, paratum cor meum: cantabo, et psallam. Psalmus LVI.

254 Oratio. Omnipotens Domine, cui in coelestibus rite offertur summa ab Angelis gloria: tribue, ut in te sit gloriatio nostra: perveniat ad te [Col. 0441A] humilis confessio populorum, et de quibus te peccando offendimus, ad fructum indulgentiae te propitio redeamus: ut miserando errata ignoscas, et ad promerendum te, inclyta virtute subvenias. R\. Amen.

Per misericordiam tuam.

Antiphona 1. Quare fremuerunt Gentes, et populi meditati sunt inania? P. Astiterunt reges terrae, et principes convenerunt in unum, adversus Dominum, et adversus Christum ejus. V\. Disrumpamus vincula eorum: et projiciamus a nobis jugum ipsorum.

Oratio. Christe, Dei Patris ineffabile Verbum, contra quem et reges terrae attrociter fremuerunt, et populi inania meditati sunt; da Ecclesiae tuae [Col. 0441B] membris optabilem de adversis potestatibus efferre triumphum: quo et persequentium mucro, obsistente sibi vanitate, vanescat, et credentium te fides super inimicos invicta praepolleat. R\. Amen.

Antiphona 2. Dominus orationem meam suscepit. P. Erubescant, et conturbentur omnes inimici mei. V\. Domine, ne in ira arguas me, neque in furore tuo corripias me.

Oratio. Erubescant, et confundantur omnes inimici mei, Domine, et qui inrisores sunt crucis tuae, et captores orationis nostrae: Suscipe ergo orationem fidelium, et castra abjice exterorum: ut dum oratio Ecclesiae ad te dirigitur, omnis per te infidelitas confundatur. R\. Amen.

[Col. 0441C] Antiphona 3. Domine Deus meus in te speravi: P. Libera me ab omnibus persequentibus me, et eripe me. V\. Nequando rapiat ut leo animam meam, dum non est qui redimat, neque qui salvum faciat. P. Libera.

Oratio. Domine Deus, sperantem in te Ecclesiam tuam a persequentibus hominibus libera: ut potentia passionis tuae, qua eam primum liberasti a captivitate diaboli, liberes etiam ab ardoribus supplicii sempiterni. R\. Amen.

R\. Facta est Sion sicut avis volans, de cujus loco ablatus est nidus: et tu filia Hierusalem cogita facere tibi tegumentum luctus in tenebris meridianis: quia salvator tuus comprehendetur, et Dominus universae terrae morte condemnabitur. P. Sed [Col. 0441D] exurgens, sedebit in throno, ut judicet adversarios suos. V\. Spiritus oris nostri Christus Dominus captus est pro peccatis nostris. P. Sed.

Oratio. Christe Dei Filius, cujus locus in Sion magnus est; converte ad te corda nostra; ut in speculatione eius constituti, te pro nobis flagellis alapisque caesum, morti quoque adjudicatum fideliter fateamur: ut qui secundum tempus es passus pro impiis; perenniter a fidelibus conlauderis. R\. Amen.

Ad Canticum. Antiphona. Videte, quoniam ego sum Dominus, et non est Deus praeter me: ego occidam, et vivere faciam: percutiam, et ego sanabo, et non est qui eripiat de manibus meis. Quia [Col. 0442A] vivo ego in aeternum. V\. Vidit enim eos fatigatos.

Canticum. Attende coelum. fol. 4.

Oratio. Tu es, Domine Deus; et non est alius praeter te: qui percutis; et sanas, et sanando consolidas: fac nos in aeternum tecum sine fine vivere: ut de manu tua non pereamus, cum ad judicium veneris gloriosus. R\. Amen.

Ad Benedictus. Antiphona. Quare me repulisti? et quare tristis incedo, dum affligit me inimicus? Emitte lucem tuam et veritatem tuam. V\. Judica me Deus, et discerne causam meam de gente non sancta: ab homine iniquo et doloso libera me.

Canticum. Benedictus es Domine. fol. 6.

[Col. 0442B] Lauda. In excelsis laudate Dominum de coelis. V\. Sol et luna: omnes stellae, et lumen. Psalmus CXLVIII.


Lectio libri Ruth (Cap. I).

R\. Deo gratias.

In diebus unius judicis, quando judices praeerant: facta est fames in terra. Abiitque homo de Bethlehem Juda, ut peregrinaretur in regione Moabitide cum uxore sua ac duobus liberis: ipse vocabatur Elimelech, et uxor eius Noemi: et duo filii, unus vocabatur Mahalon, et alter Chelion, Ephrathaei de Bethlehem Juda. Ingressique regionem Moabitidem, morabantur ibi. Et mortuus est Elimelech maritus Noemi: remansitque ipsa cum filiis. Qui acceperunt uxores Moabitidas, quarum una vocabatur Orpha, [Col. 0442C] alteraque Ruth. Manseruntque ibi decem annis, et ambo mortui sunt, Mahalon videlicet, 255 et Chelion: remansitque mulier orbata duobus liberis ac marito. Surrexit ut in patriam pergeret, cum utraque nuru sua, de regione Moabitide: audierat enim quod respexisset Dominus populum suum, et dedisset eis escas. Egressa est itaque de loco peregrinationis suae, cum utraque nuru sua: et jam in via posita revertendi in terram Juda, dixit ad eas: Ite in domum patris vestri, faciat Dominus vobiscum misericordiam, sicut fecistis cum mortuis et mecum. Det vobis invenire requiem in domibus virorum, quos sortiturae estis. Et osculata est eas. Quae levata voce flere coeperunt, et dicere: Tecum pergemus ad populum tuum. Quibus illa respondit: Revertimini [Col. 0442D] filiae mi, cur venitis mecum? num ultra habebo filios in utero meo, ut viros ex me possetis sperare? Revertimini filiae mi, et abite: jam enim in senectute confecta sum, nec apta vinculo conjugali: etiam si possem hac nocte concipere, et parere filios, si eos expectare velitis, donec crescant, et annos pubertatis impleant, ante eritis vetulae quam nubatis. Nolite, quaeso, filiae mi, facere hoc: quia vestra angustia me magis pressit, et egressa est manus Domini contra me. Elevata igitur voce, iterum flere coeperunt: Orpha osculata est socrum, ac reversa: Ruth adhaesit socrui suae: cui dixit Noemi: En reversa est cognata tua ad populum suum, et ad deos suos, vade cum ea. Quae respondit: Ne adverseris [Col. 0443A] mihi ut relinquam te, et abeam: quocumque perrexeris, pergam: et ubi morata fueris, et ego pariter morabor. Populus tuus populus meus, et Deus tuus et Deus meus. Quae te morientem terra susceperit, in ea moriar: ibique locum accipiam sepulturae. Haec milii faciat Deus, et haec addat, si non sola mors me et te separaverit. Videns ergo Noemi, quod obstinato Ruth animo decrevisset secum pergere, adversari noluit, nec ultra ad suos reditum persuadere: profectaeque sunt simul, et venerunt in Bethlehem. Quibus urbem ingressis, velox apud cunctos fama percrebuit: dicebantque mulieres: Haec est illa Noemi. Quibus ait: Ne vocetis me Noemi (id est, pulchram) sed vocate me Mara (id est, amaram) quia valde amaritudine replevit me [Col. 0443B] Omnipotens. Egressa sum plena, et vacuam reducit me Dominus. Cur igitur vocatis me Noemi, quam humiliavit Dominus, et afflixit Omnipotens? Venit ergo Noemi cum Ruth Moabitide nuru sua, de terra peregrinationis suae: ac reversa est in Bethlehem, quando primum hordea metebantur. (Cap. II.) Erat autem viro Elimelech consanguineus, homo potens, et magnarum facultatum, nomine Booz. Dixitque Ruth Moabitis ad socrum suam: Si jubes, vadam in agrum, et colligam spicas, quae metentium fugerint manus, ubicumque clementis patrisfamilias reperero gratiam. Cui illa respondit: Vade filia mi. Abiit itaque et colligebat spicas post terga metentium. Accidit autem ut ager ille haberet Dominum nomine Booz, qui erat de cognatione Elimelech. Et ecce, ipse veniebat [Col. 0443C] de Bethlehem, dixitque messoribus: Dominus vobiscum. Qui responderunt ei: Benedicat tibi Dominus. Dixitque Booz juveni, qui messoribus praeerat: Cujus est haec puella? Cui respondit: Haec est Moabitis, quae venit cum Noemi, de regione Moabitide, et rogavit ut spicas colligeret remanentes, sequens messorum vestigia: et de mane usque nunc stat in agro, et ne ad momentum quidem domum reversa est. Et ait Booz ad Ruth: Audi filia, ne vadas ad colligendum in alterum agrum, nec recedas ab hoc loco: sed jungere puellis meis, et ubi messuerint, sequere. Mandavi enim pueris meis, ut nemo tibi molestus sit: sed etiam si sitieris, vade ad sarcinulas, et bibe aquas, de quibus et pueri mei bibunt. Quae cadens in faciem suam et adorans ait: Unde [Col. 0443D] mihi hoc, ut invenirem gratiam ante oculos tuos, et nosse me dignareris peregrinam mulierem? Cui ille respondit: Nuntiata mihi sunt omnia, quae feceris socrui tuae post mortem viri tui: et quod dereliqueris parentes tuos, et terram in qua nata es, et veneris ad populum, quem ante nesciebas. Reddat tibi Dominus pro opere tuo, et plenam mercedem accipies a Domino meo Deo Israel, ad quem venisti, et sub cujus confugisti alas. Quae ait: Inveni gratiam ante oculos tuos, domine mi, qui consolatus es me, et locutus es ad cor ancillae tuae, quae non sum similis unius puellarum tuarum. Dixit ad eam Booz: Quando hora vescendi fuerit, veni huc, et comede panem, et tinge buccellam tuam in aceto. Sedit itaque [Col. 0444A] ad messorum latus, et congessit polentam sibi, comeditque, et saturata est, et tulit reliquias. Atque inde surrexit, ut spicas ex more colligeret. Praecepit autem Booz pueris suis, dicens: Etiam si vobiscum metere 256 voluerit, ne prohibeatis eam: et de vestris quoque manipulis projicite de industria, et remanere permittite, ut absque rubore colligat, et colligentem nemo corripiat. Collegit ergo in agro usque ad vesperum: et quae colligerat virga caedens et excutiens, invenit hordei quasi ephi mensuram, id est, tres modios: quos portans reversa est in civitatem, et ostendit socrui suae: insuper protulit,et dedit ei reliquias cibi sui, quo saturata fuerat. Dixitque ei socrus sua: Ubi hodie collegisti, et ubi fecisti opus? sit benedictus qui misertus est tui. Indicavitque [Col. 0444B] ei apud quem esset operata: et nomen dixit viri, quod Booz vocaretur. Cui respondit Noemi: Benedictus sit a Domino: quoniam eamdem gratiam, quam praebuerat vivis, servavit et mortuis. Rursusque: Propinquus noster est homo. Et Ruth hoc quoque, inquit, praecepit mihi, ut tamdiu messoribus ejus jungerer, donec omnes segetes meterentur. Cui dixit socrus: Melius est, filia mi, ut cum puellis ejus exeas ad metendum, ne in alio agro quispiam resistat tibi. Juncta est igitur puellis Booz: et tamdiu cum eis messuit, donec hordea et triticum in horreis conderentur. (Cap. III.) Postquam autem reversa est ad socrum suam, audivit ab ea: Filia mi, quaeram tibi requiem, et providebo ut bene sit tibi. Booz iste, cujus puellis in agro juncta es, propinquus [Col. 0444C] noster est, et hac nocte aream hordei ventilat. Lavare igitur, et ungere, et induere cultioribus vestimentis, ac descende in aream: non te videat homo, donec esum potumque finierit. Quando autem ierit ad dormiendum, nota locum in quo dormiat: veniesque, et discooperies pallium, quo operietur a parte pedum, et projicies te, et ibi jacebis: ipse autem dicet tibi quid agere debeas. Quae respondit: Quicquid praeceperis mihi faciam. Descenditque in aream, et fecit omnia, quae sibi imperaverat socrus. Cumque comedisset Booz, et bibisset, et factus fuisset hilarior, issetque ad dormiendum juxta acervum manipulorum, venit abscondite, et discooperto a pedibus ejus pallio, se projecit. Et ecce, jam noctis media expavit homo, et conturbatus est: viditque [Col. 0444D] mulierem jacentem ad pedes suos, et ait illi: Quae es? Illa respondit: Ego sum Ruth ancilla tua: expande pallium super famulam tuam, quia propinquus es. Et ille, Benedicta, inquit, es a Domino filia, et priorem misericordiam posteriore superasti: quia non es secuta juvenes, sive pauperes sive divites. Noli ergo metuere, sed quid dixeris mihi, faciam tibi. Scit autem omnis populus, qui habitat intra portas urbis meae, mulierem te esse virtutis. Nec abnuo me propinquum, sed est alius me propinquior. Quiesce hac nocte: et facto mane, si te voluerit propinquitatis jure retinere, bene res acta est: sin autem ille noluerit, ego te absque ulla dubitatione suscipiam, vivit Dominus: dormi usque mane. Dormivit [Col. 0445A] itaque ad pedes ejus usque noctis abscessum. Surrexitque antequam homines se cognoscerent mutuo, et dixit Booz: Cave ne quis noverit quod huc veneris. Et rursum, Expande, inquit, pallium tuum quo operiris, et tene utraque manu. Qua extendente, et tenente, mensus est sex modios hordei, et posuit super eam. Quae portans ingressa est civitatem, et venit ad socrum suam. Quae dixit ei: Quid egisti filia? Narravitque omnia, quae sibi fecisset homo. Et ait: Ecce sex modios hordei dedit mihi, et ait: Nolo vacuam te reverti ad domum tuam. Dixitque Noemi: Expecta filia donec videamus quem exitum habeat. Neque enim cessabit homo nisi compleverit quod locutus est. (Cap. IV.) Ascendit ergo Booz ad portam, et sedit ibi. Cumque vidisset propinquum [Col. 0445B] praeterire, de quo prius sermo habitus est, dixit ad eum: Declina paulisper, et sede hic, vocato eo nomine suo. Qui divertit, et sedit. Tollens autem Booz decem viros de senioribus civitatis, dixit ad eos: Sedete hic. Quibus resedentibus, locutus est ad propinquum: Partem agri fratris nostri Elimelech vendit Noemi, quae reversa est de regione Moabitide: quod audire te volui, et tibi dicere coram cunctis sedentibus, et majoribus natu de populo meo. Si vis possidere jure propinquitatis, eme, et posside: sin autem displicet tibi, hoc ipsum indica mihi, ut sciam quid facere debeam: nullus est enim propinquus, excepto te, qui prior es; et me, qui secundus sum. At ille respondit: Ego agrum emam. Cui dixit Booz: Quando emeris agrum de manu mulieris, Ruth quoque [Col. 0445C] Moabitidem, quae uxor defuncti fuit, debes accipere: ut suscites nomen propinqui tui. Qui respondit: Cedo jure propinquitatis: neque enim posteritatem familiae meae delere debeo. Tu meo utere privilegio, quo me libenter carere profiteor. Hic autem erat mos antiquitatis in Israel inter propinquos, si 257 quando alter alteri suo jure cedebat, ut esset firma concessio, solvebat homo calciamentum suum, et dabat proximo suo: hoc erat testimonium concessionis in Israe. Dixit ergo propinquo suo Booz: Tolle calciamentum. Quod statim solvit de pede suo. At ille majoribus natu, et universo populo ait: Testes, inquit, vos estis hodie, quod possederim omnia quae fuerunt Elimelech, et Chelion, et Mahalon, tradente Noemi: et Ruth Moabitidem, [Col. 0445D] uxorem Mahalon, in conjugium sumpserim, ut suscitem nomen defuncti in hereditate sua, ne vocabulum ejus de familia sua ac fratribus et populo deleatur. Vos, inquam, hujus rei testes estis. Respondit omnis populus, qui erat in porta, et majores natu: Nos testes sumus: faciat Dominus hanc mulierem, quae ingreditur domum tuam, sicut Rachel et Liam, quae aedificaverunt domum Israel: ut sit exemplum virtutis in Ephrata, et habeat celebre nomen in Bethlehem: fiatque domus tua, sicut domus Phares quem Thamar peperit Judae, de semine quod dederit tibi Dominus ex hac puella. Tulit itaque Booz Ruth, et accepit uxorem: ingressus est ad eam, et dedit illi Dominus, ut conciperet, et pareret filium. Dixeruntque [Col. 0446A] mulieres ad Noemi: Benedictus Dominus, qui non est passus ut deficeret successor familiae tuae, et vocaretur nomen ejus in Israel. Et habeas qui consoletur animam tuam, et enutriet senectutem: de nuru enim tua natus est, qui te diliget: et multo tibi est melior, quam si septem haberes filios. Susceptum Noemi puerum posuit in sinu suo, et nutricis ac gerulae officio fungebatur. Vicinae autem mulieres congratulantes ei, ac dicentes: Natus est filius Noemi: vocaverunt nomen ejus Obed: hic est pater Isai, patris David. Haec sunt generationes Phares: Phares genuit Esron, Esron genuit Aram, Aram genuit Aminadab, Aminadab genuit Nahasson, Nahasson genuit Salmon, Salmon genuit Booz, Booz genuit Obed, Obed genuit Isai, Isai genuit David regem. [Col. 0446B] R\. Amen.


Hymnus.


   Noctis tempus jam praeterit,
Jam gallus canit, vivis
Gallo canente spes reddit;
Aegris salus refunditur.

   Somno gravati surgite,
Cordis reatum paudite,
Jesuque laudem dicite,
Qui nos redemit sanguine.

   Non ut fallax discipulus,
Qui pacem ferens osculo;
Et dolum tenens pectore,
Turbis Magistrum tradidit.

   Jesus captus ab impiis:
[Col. 0446C] Disperguntur discipuli:
Locutus est ut Dominus
Nocte ferens scandalum.

   Jesus suis discipulis,
Dum crucem suam praedicat,
Negari sese praemonet;
Petrus facturus abnegat.

   Petrus fervens spiritu
Sequitur in praetorio;
Sed agnitus discipulus,
Negavit Christum Dominum.

   Petrus jurabat omnibus:
Se non novisse hominem:
Vox namque galli resonat,
Et Petrus culpam meminit.

   [Col. 0446D] Jesus, dum Petrum respicit,
Fidem Petri dum suscipit,
Petrusque, flendo, recipit,
Quod ante paulo amiserat.

   Et nos precamur, Domine,
Fidem Petri recipere,
Fidemque Apostolicam,
Flentes pro nostro crimine.

   Gallo canente venimus;
Laudes Deo persolvimus:
Confessionis propriae
Dantes ei veram fidem.

   Abscede princeps doemonum
Cum noxiis phantasmatum:
[Col. 0447A] Jam nos piavit veritas;
Jam probra tersit charitas.

   Hinc te, Deus, deposcimus,
Ut pervagantes doemonas
Signo salutis destruas;
Nos a pavore libera.

   Hac noctis hora praescius
David futurae gloriae
Deo preces multiplicat,
In matutinis excubans.

   Hac nos oportet surgere
Illo vigore corporis,
Illoque voto spiritus,
Quo expiemur sordibus.

   Exurge, nobiscum Deus,
[Col. 0447B] Laudes tuorum suscipe,
Lustrando corda lubrica
Lucis novellae gratia.

   Deo Patri sit gloria,
Ejusque soli Filio,
258 Cum Spiritu Paraclito
Regnans per omne saeculum.
   Amen.

Supplicatio. Oremus. fol. 138.

Capitula. Deus, Dei Filius, qui voluntarie decipulam venantium passus, voluntarie utique crederis crucifixus; concede nobis et passionis tuae exceptione singulariter jocundari, et resurrectionis tuae gaudio fideliter attolli: ut qui passionis tuae solemnia devoti praecinenda canticis inchoamus, respectu lucis tuae [Col. 0447C] copiosius inlustremur.

Pater noster.

Lauda. Laus ejus in choro. Oratio. Laus tua Domine. Alia Lauda. Laudent nomen Dei in choro. Oratio. Deus qui ineffabilibus. fol. 181.

Lauda. Usque ad vesperum quam magnificata sunt opera tua, Domine!

Dominus sit. R\. Et cum.

Antiphona. Ne tradas me, Domine, desiderio meo peccatori: cogitaverunt adversum me; P. Ne derelinquas, ne unquam exaltentur. V\. Eripe me Domine ab homine malo: a viro iniquo et doloso libera me. P. Ne derelinquas.

Dominus sit. R\. Et cum.

[Col. 0447D] Lauda. Eripe me, Domine, a calumniis hominum: quia servavi mandata tua. Faciem tuam illumina super servum tuum: P. Et doce me justificationes tuas, Domine. V\. Mirabilia testimonia tua, Domine: ideo scrutata est anima mea. P. Et doce. V\. Gloria, etc. P. Et doce.

Hymnus. Verbum Patris. fol. 252.

Capitula. Novimus, Domine, quod traditoris tui perpessus injuriam, usque ad mortem non dereliqueris patientiam: et cum ille insatiabilis homicida te Magistrum tradiderit occidendum; tu tamen ne ipsum quidem volueris moriturum: da ergo, quaesumus, nobis, ut patiendi malos habeamus constantiam, et patientiae teneamus exempla: non nos vorago irae praecipitet, nec per noctem hujus saeculi [Col. 0448A] tentator malignus, quasi fur in hora quacumque contaminet: quo passionis tuae stigmata sint nobis ad custodiam indefessam.

Pater noster.

Humiliate vos benedictioni.

Dominus sit. R\. Et.

Benedictio. Christus, Dei Filius, qui olim, mediante hujus diei festi tempore, detrahentium se pertulit linguas, nostrorum omnium faciat esse dissertas; R\. Amen. Et qui pro impiis passus est innocens, vos sibi faciat sine fine consortes: R\. Amen. Ut, cujus nunc passionem moestificati excipitis, ad resurrectionis ejus gaudium laetificatis cordibus accedatis. R\. Amen.

Per misericordiam.

[Col. 0448B] Lauda. Lucerna pedibus meis verbum tuum, Domine, P. Et lumen semitis meis, Deus meus. V\. Juravi, et statui custodire judicia justitiae tuae.

Oratio. Lumen tuum, Domine, legis tuae nobis agnitione ostende: ut a lubricis casibus tuo juvamine erigamur, et alacres in tuo lumine ad destinata aeternitatis tuae gaudia festinemus. R\. Amen.

Per misericordiam.

Lauda. Posuerunt peccatores laqueos mihi: P. Et a mandatis tuis. Domine, non declinavi. V\. Hereditate acquisivi testimonia tua in aeternum: quia exultatio cordis mei sunt.

Oratio. Tribue nobis, Domine, adjutorium declinandi odia iniquorum, et fallacia superare praevaricatorum: Esto protector sperantium in verbo tuo; [Col. 0448C] et suscipe humiles juxta eloquium tuum: quatenus possimus tua mandata servare, et judicia tua metuere, et de admissis indulgentiam promereri. R\. Amen.

Per misericordiam.

Lauda. Iniquos odio habui, et abominatus sum: P. Legem autem tuam dilexi, Deus meus. V\. Adjutor, et susceptor meus es tu: et in verbum tuum speravi.

Oratio. Auxiliare nobis Domine, et salvi erimus: te enim desistente, perditio, et te praeservante vitalis est plenitudo. R\. Amen.

Per misericordiam.

Preces. Averte, Domine, iram tuam a nobis. Cum [Col. 0448D] sua oratione, fol. 183.



SECUNDA FERIA POST MEDIANTE DIE FESTO.



Ad Matutinum.

Exurge, Domine, salvum me fac, Deus meus. Psalmus III.

Oratio. Exurge Domine Deus noster in auxilium humilium, et in exterminium persequentium nos: contere adversarios nostros, qui nos a praeceptis tuis, dolosis promissionibus, et apertis terroribus avertere moliuntur: in nullo enim proficient eorum insidiae, 259 si tuo muniamur semper adjutorio gratiae. R\. Amen.

Per.

Antiphona 1. Astiterunt reges terrae, et principes convenerunt in unum, adversus Dominum, et adversus [Col. 0449A] Christum ejus. P. Qui habitat in coelis, irridebit eos: et Dominus subsannabit eos: et in furore suo conturbabit eos. V\. Quare fremuerunt gentes, et populi meditati sunt inania? P. Qui. V\. Gloria. P. Qui.

Oratio. Deus Pater Unigeniti filii tui, qui habitas in coelis, qui irridendos atque subsannandos omnes reges terrae et principes, adversum Christum tuum convenientes, ostendis; da nobis speciale munus hoc gratiae tuae, ut adversis nesciamus ullo modo cedere: quo sic in furore tuo infidelitas conturbetur, ut ex tuo adjutorio nostra credulitas coronetur. R\. Amen.

Per.

Antiphona 2. Odisti Domine omnes qui operantur [Col. 0449B] iniquitatem: P. Perdes eos qui loquuntur mendacium, V\. Judica illos, Deus. Decidant a cogitationibus suis.

Oratio. Deus, qui odio habes omnes, qui operantur iniquitatem, charitatis munimine nos reple: ut aliquando ad te conversi, doloris sui sentiant cumulum, qui contra te loquuntur mendacium. R\. Amen.

Per.

Antiphona 3. Quia non est in ore inimicorum veritas: cor eorum vanum est. Sepulchrum patens est guttur eorum, P. Linguis suis dolose agebant, judica illos Deus. V\. Quoniam tu percussisti omnes adversantes mihi sine causa: dentes peccatorum contrivisti.

[Col. 0449C] Oratio. In ore inimicorum tuorum, Domine, veritas non est: quia dum a te in intimis avertuntur, cor eorum vanitate destruitur. Da ergo nobis, ut sic lingua nostra cum puritate conscientiae acceptum tibi deferat hymnum, ut patens malignitatis non efficiantur sepulchrum. R\. Amen.

Per.

R\. Miseriis afflictus sum, et turbatus sum: tota die contristatus ingrediebar: quoniam anima mea completa est inlusionibus, P. Et non est sanitas in carne mea. V\. Quoniam sagittae tuae infixae sunt mihi: et confirmasti super me manum tuam. P. Et non est.

Oratio. Domine Jesu Christe, qui traditurum te morti, ante mortem praescius praedixisti; et illic ubi [Col. 0449D] constituta est domus omnis viventis, ad inferna utique, moriens descendisti; da nobis, ut cum tempus vocationis nostrae advenerit, illic non deveniamus retenturi in poenam: quo tu moriens liberator accesisti per veniam: sed emittens manum tuam de profundo inferni manifesta potentia libera; qui solus pro impiis tuam ponere dignatus es animam. R\. Amen.

Per.


In Laudibus.

Antiphona. Quoniam iniquitatem meam ego cognosco, Domine: ab ipsa munda me. Deprecor, miserere mei, miserere. Psalmus L.

Oratio. Agnoscentibus nobis iniquitates nostras, [Col. 0450A] et propria tibi Domino pandentes piacula, ejulantes lachrymis, pectore verberato supplices oramus: ut avertas a nostris sceleribus faciem; et deleas, quae gessimus, cuncta peccata. Crea itaque Deus in cordibus nostris, quod ames; et propitiatione solita dimitte, quod odis: ac si te crebro ad irascendum nostra exasperant vitia; tua te nobis placabilem reddat indulgentia. R\. Amen.

Per.

Ad Canticum. Antiphona. Confundantur omnes qui me persequuntur, et non confundar ego: paveant illi, et non paveam ego.


Canticum Hieremiae (Cap. XVII).

Sana me Domine, et sanabor: * salvum me fac, et salvus ero: quoniam laus mea, et virtus mea tu es.

[Col. 0450B] Ecce ipsi dicunt mihi: Ubi est verbum Domini? * veniat. Et ego non sum turbatus, te pastorem sequens.

Et diem hominis non desideravi, tu scis. * Quod egressum de labiis meis, rectum in conspectu tuo fuit.

Non sis mihi formidini, * spes mea tu in die afflictionis meae.

Confundantur omnes qui me persequuntur, et non confundar ego: * paveant illi, et non paveam ego.

Induc super eos diem afflictionis, * et duplici contritione contere eos.

Oratio. Confundantur omnes Domine, qui persequuntur in nos sanctum nomen tuum, et non confundamur nos, qui veneramur et credimus, et passionis tuae injuriam, et resurrectionis tuae potentiam: [Col. 0450C] praevaleat ergo virtus gloriae tuae, quae et persequentes te a pravitate deterreat, et credentes in aeternum tibi laetabundos conjungat. R\. Amen.

Per. etc.

260 Ad Benedictus. Antiphona. Ego ad te, Domine, clamavi et mane oratio mea praeveniet te. V\. Domine Deus salutis meae, die clamavi, et nocte coram te.

Lauda. In sanctis ejus laudate Dominum: in psalterio, et cithara laudate eum. Psalmus CL.


Lectio libri Samuelis (Primi Regum cap. I).

R\. Deo gratias.

In illis diebus: Concepit Anna, et peperit filium, vocavitque nomen ejus Samuel; eo quod a Domino postulasset eum. Ascendit autem vir Elcana, et omnis [Col. 0450D] domus ejus, ut immolaret Domino hostiam solemnem, et votum suum, et Anna non ascendit: dixit enim viro suo: Non ascendam, donec ablactetur infans, et ducam eum, et appareat in conspectu Dei, et maneat ibi jugiter. Et ait Elcana vir suus: Fac quod tibi bonum videtur, et mane donec ablactes eum. Mansit ergo mulier, et lactabat filium suum, donec amoveret eum a lacte. Et adduxit eum secum, postquam ablactaverat, in vitulis tribus, et tribus modiis farinae, et amphora vini, et adduxit eum in domum Domini in Silo. Puer autem erat infantulus: et immolaverunt vitulum, et obtulerunt puerum Heli, Annaque ait: Obsecro mi Domine, vivat anima tua: ego sum illa mulier, quae steti coram [Col. 0451A] te hic orans Dominum. Pro puero isto oravi, et dedit mihi Dominus petitionem meam, quam postulavi eum. Idcirco commodavi eum Domino, cunctis diebus quibus fuerit accomodatus Domino. Et adoravit ibi Dominum. Et oravit Anna, et ait: Exultavit cor meum in Domino, et exaltatum est cor meum in Deo salutari meo. (Cap. II.) Et abiit Elcana in Ramatha, urbem suam: puer autem Samuel erat minister in conspectu Domini ante faciem Heli sacerdotis. Porro filii Heli, filii Belial, nescientes Dominum, neque officium sacerdotum ad populum: sed quicumque immolasset victimam, veniebat puer sacerdotis, dum coquerentur carnes, et habebat fuscinulam tridentem in manu sua, et mittebat eam in lebetem, vel in caldariam, aut in ollam, sive [Col. 0451B] cacabum: et omne quod levabat fuscinula, tollebat sacerdos sibi: sic quoque faciebat universo Israeli venientium in Silo. Etiam antequam adolerent adipem, veniebat puer sacerdotis, et dicebat immolanti: Da mihi carnem; ut coquam sacerdoti: non enim accipiam a te carnem coctam, sed crudam. Dicebat quoque immolans: Accendatur primum juxta morem adeps, et tolle tibi quantum desiderat anima tua. Qui respondens ajebat ei: Nequaquam: sic enim dabis, alioquin tollam vi. Erat autem peccatum puerorum grande nimis coram Domino: quia retrahebant homines a sacrificio Domini. Samuel autem ministrabat in conspectu Domini, puer autem accinctus ephod lineo. Et tunicam parvam faciebat ei mater sua, quam offerebat ei statutis diebus, [Col. 0451C] ascendens cum viro suo, ut immolarent hostiam solemnem. Et benedixit Heli Elcanae et uxori ejus Annae: dixitque: Reddat tibi Dominus semen de muliere hac, pro foenore quod commodasti Domino. Et abierunt in locum suum. Visitavit ergo Dominus Annam, et concepit, et peperit tres filios, et duas filias: et magnificatus est puer Samuel apud Deum. Heli autem erat senex valde, et audivit omnia quae faciebant filii sui universo Israeli: et quomodo dormiebant cum mulieribus quae observabant ad ostium tabernaculi: et dixit eis: Quare facitis res hujuscemodi, quas ego audio, res pessimas, ab omni Israel? Nolite filii mi: non enim est bona fama, quam ego audio, ut transgredi faciatis populum Domini. Si peccaverit vir in virum, placare eis poterit Dominus: [Col. 0451D] si autem in Dominum peccaverit, quis orabit pro eo? Et non audierunt vocem patris sui: quia voluit Dominus occidere eos. Puer autem Samuel proficiebat, atque crescebat, et placebat tam Deo quam hominibus. R\. Amen.

Hymnus. Noctis tempus jam praeterit. fol. 257.

Capitula. Libera nos Domine a labiis iniquis, et a lingua magniloqua, qui in Crucis appensus est statera: et praesta, ut nec accusatori accusandi aditus pateat, nec plebs tua ejus decipulis acquiescat, nec iram tuam suggestio fallax commoveat. Sed tu Domine ipsum humani generis callidum insidiatorem framea divina concide: et pro miseriis pauperum inclyta bonitate exurge.

[Col. 0452A] Pater noster. A malo nos libera, etc.

Lauda. Lucerna pedibus meis verbum tuum, Domine. V\. Et lumen semitis meis, Deus meus. P. Juravi, et statui custodire judicia justitiae tuae.

Oratio. Lumen tuum, Domine, legis tuae nobis agnitione ostende: ut a lubricis casibus tuo juvamine erigamur; ut alacres in tuo 261 lumine ad destinata aeternitatis tuae gaudia festinemus. R\. Amen.

Per.



Ad Tertiam.


Proverbiorum Salomonis (Cap. XXVIII).

R\. Deo gratias.

Fili, qui dat pauperi, non indigebit: qui despicit deprecantem, sustinebit penuriam. Cum surrexerint [Col. 0452B] impii, abscondentur homines: cum illi perierint, multiplicabuntur justi. (Cap. XXIX.) Viro, qui corripientem dura cervice contemnit, repentinus super eum veniet interitus: et eum sanitas non sequetur. In multiplicatione justorum laetabitur vulgus: cum impii sumpserint principatum, gemit populus. Vir, qui amat sapientiam, laetificat patrem suum: qui autem nutrit scortum, perdet substantiam. Rex justus erigit terram, vir avarus destruit eam. Homo blandus, qui sermonibus loquitur amico suo, rete expandit gressibus ejus. Peccantem virum iniquum involvit laqueus: et justus laudabit, atque gaudebit. R\. Amen.


Lectio libri Samuelis (Primi Reg. cap. II).

R\. Deo gratias.

In illis diebus: Venit vir Dei ad Heli, et ait ad [Col. 0452C] eum: Haec dicit Dominus: Numquid non aperte revelatus sum domui patris tui, cum esset in Aegypto in domo Pharaonis? Et elegi eum ex omnibus tribubus Israel mihi in sacerdotem, ut ascenderet ad altare meum, et adoleret mihi incensum, et portaret ephod coram me: et dedi domui patris tui omnia de sacrificiis filiorum Israel. Quare calce abjecistis victimam meam, et munera mea quae praecepi ut offerrentur in templo: et magis honorasti filios tuos quam me, ut comederetis primitias omnis sacrificii populi mei? Propterea ait Dominus Deus Israel: Loquens locutus sum, ut domus tua, et domus patris tui, ministraret in conspectu meo, usque in sempiternum. Nunc autem dicit Dominus: Absit hoc a me: sed quicumque honorificaverit me, glorificabo [Col. 0452D] eum: qui autem contemnunt me, erunt ignobiles. Ecce dies veniunt, et praecidam brachium tuum, et brachium domus patris tui, ut non sit senex in domo tua. Et videbis aemulum tuum in templo, in universis prosperis Israel: et non erit senex in domo tua omnibus diebus. Verumtamen non auferam ex te penitus virum ab altari meo: sed ut deficiant oculi tui, et tabescat anima tua: et pars magna domus tuae morietur, cum ad virilem aetatem venerint. Hoc autem erit tibi signum, quod venturum est: duo filii tui, Ophni et Phinees in die una morientur ambo. Et suscitabo mihi sacerdotem fidelem, qui juxta cor meum et animam meam faciet: et aedificabo illi domum fidelem, et ambulabit coram Christo [Col. 0453A] meo cunctis diebus. Futurum est autem, ut quicumque remanserit in domo tua, veniet ut oretur pro eo, et offerat nummum argenteum, et tortam panis, dicatque: Dimitte me obsecro ad unam partem sacerdotalem, ut comedam bucellam panis. (Cap. III.) Puer autem Samuel ministrabat coram Heli, et sermo Domini erat pretiosus; in diebus illis non erat visio manifesta. Factum est autem in die quadam, Heli jacebat in loco suo, et oculi ejus caligaverant, nec poterat videre lucernam Dei antequam extingueretur, Samuel autem dormiebat in templo Domini, ubi erat arca Dei. Et vocavit Dominus Samuel. Qui respondit: Ecce ego. Et cucurrit ad Heli, et dixit: Ecce ego, quem vocasti me. Qui dixit: Non vocavi te fili: revertere, et dormi. Et abiit, et dormivit. Et adjecit [Col. 0453B] Dominus vocare rursum, Samuel. Consurgensque Samuel, abiit ad Heli, et dixit: Ecce ego: vocasti enim me. Qui respondit: Non vocavi te, fili mi: revertere, dormi. Porro Samuel nec dum sciebat Dominum, neque revelatus fuerat ei sermo Domini. Et adjecit Dominus, et vocavit Samuel rursum tertio. Qui consurgens abiit ad Heli, et ait: Ecce ego: quem vocasti me. Intellexit igitur Heli quia Dominus vocaret puerum: et ait ad Samuel: Vade, dormi: et si deinceps vocaverit te, dices: Loquere Domine, quia audit servus tuus. Abiit igitur Samuel, et dormivit in loco suo. Et venit Dominus, et stetit: et vocavit, sicut vocaverat secundo, et tertio, Samuel. Et ait Samuel: Loquere Domine, quia audit servus tuus. Et dixit Dominus ad Samuel: Ecce ego facio verbum in Israel: [Col. 0453C] quod quicumque audierit, tinnient ambae aures ejus. In die illo suscitabo adversus Heli omnia quae locutus sum super domum ejus: incipiam, et complebo. Praedixi enim ei quod judicaturus essem domum ejus in aeternum, propter iniquitatem filiorum ejus, eo quod noverat indigne agere filios suos, et non corripuit eos. Idcirco juravi domui Heli, quod non expietur iniquitas domus ejus victimis et muneribus usque in sempiternum. Dormivit autem Samuel usque mane, apperuitque ostia domus Domini. Et Samuel timebat 262 indicare visionem Heli. Vocavit ergo Heli Samuelem, et dixit ei: Fili mi Samuel? Qui respondens, ait: Presto sum. Et interrogavit eum: Quis est sermo Domini, quem locutus est ad te? Ne [Col. 0453D] celaveris mihi: haec faciat tibi Deus, et haec addat, si celaveris a me sermonem, ex omnibus quae dicta sunt tibi. Indicavit itaque Samuel universos sermones, et non abscondit ab eo quicquam. Et ille respondens ait: Dominus est: quod bonum est in oculis suis faciat. Crevit autem Samuel, et Dominus erat cum eo. R\. Amen.

Antiphona 1. Sana me, Domine, turbata sunt ossa mea, et anima mea turbata est valde: tu, Domine, convertere, et eripe animam meam. V\. Domine, ne in ira tua arguas me, neque in furore tuo corripias me.

Oratio. Christe, Dei Filius, cujus ossa et anima in passione turbata sunt, sana plagam cordis nostri: ut, confirmatis virtutum ossibus, sic passionis tuae [Col. 0454A] concinamus praeconia, ut resurrectionis conlaetemur impensius gloria post futura. R\. Amen.

Per.

Antiphona 2. Caligavit prae amaritudine oculus meus: inveteravi inter omnes inimicos meos. Discedite a me omnes qui operamini iniquitatem: quia exaudivit Dominus vocem meam. V\. Laboravi in gemitu meo, lavabo per singulas noctes lectum meum: lachrymis stratum meum rigabo.

Oratio. Dei Patris Unigenite Fili Christe, cujus divinitatis oculos sic passionis injuria non turbat, ut tamen passione ipsa in solo homine assumpta, excipiat nos famulos tuos; in quorum via amaritudinis, et oculus calligavit, et vita inter inimicos posita veterascit, sic a nobis accessum exclude totius malitiae, [Col. 0454B] ut compotes habeamur felicitatis aeternae. R\. Amen.

Per.

Antiphona 3. Domine Deus, salvum me fac secundum justitiam meam: et consumetur nequitia peccatoris, et dirige justum, scrutans corda et renes Deus. V\. Domine Deus meus in te speravi: salvum me fac ex omnibus persequentibus me, et eripe me.

R\. Non erubescant in me, qui te expectant Domine, Domine virtutum. Non confundantur super me qui requirunt te, Deus Israel. P. Quia propter te sustinui improperium. V\. Ne avertas faciem tuam a puero tuo: quoniam tribulor, velociter exaudi me. P. Quia propter te.

Preces. Ad te clamamus, Domine, P. Miserere, et [Col. 0454C] parce populo tuo. V\. Esto pro nobis expostulans, qui matrem de cruce commendas. P. Miserere. V\. Qui Petri lachrymas accipis, post lapsum erige nos mitis. P. Miserere. V\. Ut qui te passum jam credimus, tecum sine fine vivamus. P. Miserere. Psalmus L.

Hymnus. O Nazarene, lux Bethlehem. folio 144.

Oratio. Domine Deus, salvum fac populum tuum secundum acceptum a te justitiae donum, in quo sanctae fidei nobis tribuisti mysterium: ut porrecto titulo Crucis, sic consumatur nequitia peccatoris, ut dirigatur justus per semitas aequitatis.

Pater noster.



Ad Sextam.


Lectio libri Ezechielis Prophetae (Cap. XXXIV)

R\. Deo gratias.

[Col. 0454D] Factum est verbum Domini ad me, dicens: Fili hominis propheta de pastoribus Israel: propheta, et dices pastoribus: Haec dixit Dominus: Vae pastoribus Israel, qui pascebant semetipsos: nonne greges pascuntur a pastoribus? Lac comedebatis, et lanis operiebamini, et quod crassum erat occidebatis: gregem autem meum non pascebatis. Quod infirmum fuit non solidastis, et quod aegrotum non sanastis, quod confractum est non alligastis, et quod abjectum est non reduxistis, et quod perierat non quaesistis: sed cum austeritate imperabamini eis, et cum potentia. Et dispersae sunt oves meae, eo quod non esset pastor: et factae sunt in devorationem omnium bestiarum agri, et dispersae sunt. Erraverunt greges mei in cunctis montibus, et in universo colle excelso: [Col. 0455A] et super omnem faciem terrae dispersi sunt greges mei, et non erat qui requireret. Propterea pastores audite verbum Domini: Vivo ego, dicit Dominus: quia pro eo quod facti sunt greges mei in rapinam, et oves meae in devorationem omnium bestiarum agri, eo quod non esset pastor: neque enim quaesierunt pastores gregem meum, semetipsos, et non greges meos pascebant. Propterea pastores audite verbum Domini: Haec dicit Dominus Deus: Ecce ego ipse super pastores requiram gregem meum de manu eorum, et cessare faciam ut ultra non pascant gregem meum de ore eorum, et non erit 263 ultra eis in escam: ait Dominus omnipotens. R\. Amen.

Antiphona 1. Cum invocarem te, exaudisti me [Col. 0455B] Deus justitiae meae. V\. In tribulatione dilatasti mihi. Miserere mei, et exaudi orationem meam.

Oratio. Cum invocamus te, exaudi nos Christe, qui es justitia nostra: ut qui pro impiis tribulationum es perpessus injuriam, supplicantibus nobis dones indulgentiam. R\. Amen.

Per.

Antiphona 2. Laboravi in gemitu meo, lavabo per singulas noctes lectum meum: lachrymis meis stratum meum rigabo. V\. Turbatus est prae ira oculus meus: inveteravi inter omnes inimicos meos.

Oratio. Te, Jesu, pro impiis laborasse in gemitu credimus passionis; ideo petimus, ut singulare exemplum patientiae tuae proficiat ad emolumentum animae nostrae: quo per singulas noctes sic lectum [Col. 0455C] stratumque nostrum rigemus in lachrymis, ut continua capiamus praesidia sanctitatis. R\. Amen.

Per.

Antiphona 3. Exaudivit Dominus vocem fletus mei: exaudivit Dominus deprecationem meam. V\. Discedite a me omnes qui operamini iniquitatem: quoniam exaudivit Dominus vocem fletus mei.

R\. Tota die contristatus ambulabam. P. Quoniam anima mea completa est inlusionibus: et non est sanitas in carne mea. V\. Incurvatus sum, et humiliatus sum valde: usquequaque rugiebam a gemitu cordis mei. P. Quoniam anima mea completa est inlusionibus: et non est sanitas in carne mea.

Preces. Verbum Patris Altissimi, P. Redemptor, peccantibus miserere. V\. Elide nostrum facinus, [Col. 0455D] qui pro nobis es traditus. P. Redemptor, peccantibus. V\. Purifica nos a vitiis, qui caesus es alapis. P. Redemptor, peccantibus. V\. Tu pro nobis potatus es felle; nos reple dulcedine. P. Redemptor, peccantibus. V\. Accende nos igne crucis tuae, quos redemisti sanguine. P. Redemptor, peccantibus.

Hymnus. O Nazarene, lux. fol. 144.

Oratio. Salva nos Domine propter misericordiam tuam, quos scis infirmari propter iniquitatem propriam: et quoniam turbata est anima nostra ob metum tuorum justorum judiciorum, requiescat, propter jocundissimum indulgentiae tuae donum; et eum percipiat ad sanitatis praemium, qui suorum confitetur vulnera peccatorum: ut purgatus per gratiam, [Col. 0456A] veniam suscipiat, et ad te sine confusione perveniat.

Pater noster.



Ad Nonam


Lectio libri Ecclesiastici Salomonis (Cap. III).

R\. Deo gratias.

Fili, quam magna potentia Dei solius, et ab omnibus honoratur. Altiora te ne praescrutaberis, et fortiora te ne quaesieris: sed quae praecepit tibi Deus, illa cogita semper, et in pluribus eius ne fueris curiosus. Non sunt enim tibi necessaria ea, quae abscondita sunt ab oculis tuis. In supervacuis rebus noli scrutari multipliciter, et in pluribus operibus eius non eris curiosus. Plurima enim supra sensum hominis ostensa sunt tibi. Multos enim supplantavit suspectio illorum, et in vanitate detinuit sensus illorum. [Col. 0456B] Cor durum male habebit in novissimo: et qui amat periculum, in ipso peribit. Cor ingrediens duas vias, non habebit successus, et pravi cordis in illis scandalizabitur. Cor nequam gravabitur doloribus, et peccator adjiciet ad peccandum. Cor sapiens intelligitur in sapientia, et auris bona audiet concupiscentiae sapientiam. Ignem ardentem extinguit aqua, et eleemosyna extinguit peccatum. Sapiens cor, et intelligibile abstinebit se a peccato et in operibus justitiae successus habebit. R\. Amen.


Lectio libri Samuelis (Primi Reg. cap. IV).

R\. Deo gratias.

In illis diebus: Egressi sunt Israel obviam Philisthiim, et castrametatus est juxta Lapidem adjutorii. Porro Philisthiim venerunt in Aphec, et instruxerunt [Col. 0456C] aciem contra Israel. Inito autem certamine, terga vertit Israel ante Philisthaeos: et caesa sunt illa die passim per agros, quasi quatuor millia virorum. Et reversus est populus ad castra: dixeruntque majores natu Israel: Quare percussit nos Dominus hodie coram Philisthiim? Afferamus ad nos arcam foederis Domini de Silo, et veniat in medio nostri, et salvet nos de manu inimicorum nostrorum. Misit ergo populus in Silo, et tulerunt inde arcam foederis Domini exercituum sedentis super Cherubim: erantque duo filii Heli cum arca foederis Domini, Ophni, et Phinees. Cumque venisset area foederis Domini in castra, vociferatus est omnis populus 264 clamore grandi, et personuit terra. Et audierunt Philistim vocem clamoris, dixeruntque: Quaenam [Col. 0456D] haec est vox clamoris magni in castris Hebraeorum? Et cognoverunt quod arca Domini esset in castris. Timueruntque Philistiim, dicentes: Venit Dominus in castra. Et ingemuerunt, dicentes: Vae nobis: non enim fuit tanta exultatio heri, et nudiustertius: vae nobis. Quis nos servabit de manu Deorum istorum sublimium? hi sunt Dii qui percusserunt Aegyptum omni plaga, in deserto. Confortamini, et estote viri Philistiim: ne serviatis Hebraeis, sicut illi servierunt nobis: confortamini, bellate. Pugnaverunt ergo Philistiim et caesus est Israel, et fugit unusquisque in tabernacula sua, et facta est plaga magna nimis: et ceciderunt de Israel triginta millia peditum. Et arca Dei capta ducta est; et duo [Col. 0457A] filii Ophni, et Phinees mortui sunt. Currens autem vir de Benjamin ex acie, venit in Silo in die illa, scissa veste, et conspersus pulvere caput. Cumque ille venisset, Heli sedebat super sellam contra viam aspectans. Erat enim cor pavens pro arca Domini. Vir autem ille postquam ingressus est, nuntiavit urbi: et ululavit omnis civitas. Et audivit Heli sonitum clamoris, dixitque: Quis est sonitus hujus tumultus? At ille festinavit, et venit, et annuntiavit Heli: Heli autem erat nonaginta, et octo annorum, et oculi ejus caligaverant, et videre non poterat. Et dixit ad Heli: Ego sum qui venio de praelio, et ego de acie fugi hodie. Cui ille ait: Quid actum est fili mi? Respondens autem qui annuntiabat, fugit, inquit, Israel a facie Philisthiim, et ruina magna est in populo: [Col. 0457B] insuper et duo filii tui mortui sunt, Ophni et Phinees: et arca Dei capta est. Cumque ille nominasset arcam Dei, cecidit Heli de sella retrorsum, et fractis cervicibus mortuus est. Senex enim erat, et grandaevus vir: et ipse judicavit Israel quadraginta annis. R\. Amen.

Antiphona 1. In Domino confidit anima mea: quia oculi ejus in pauperem respiciunt. V\. Quoniam ecce peccatores tetenderunt arcum, paraverunt sagittas suas in pharetra, ut sagittent in obscuro rectos corde.

Oratio. Deus, cujus oculi in pauperem respiciunt, in te confidenti animae nostrae dona auxilium: ut qui sanari nos passionis tuae vulneribus imprecamur, te [Col. 0457C] auxiliante a nostris passionibus liberemur. R\. Amen.

Per misericordiam.

Antiphona 2. Pedes impiorum veloces ad effundendum sanguinem. Deum non invocaverunt sibi, timuerunt timore, ubi non erat timor. V\. Dixit insipiens in corde suo: Non est Deus. Corrupti sunt, et abominabiles facti sunt in voluptatibus suis: non est qui faciat bonum, non est usque ad unum. Non dicatur Gloria, et honor.

Oratio. Inimici tui, Domine, adversus te convenerunt, non ut compungerentur poenitentia salutari; sed (ut soliti) tentandum te adirent inrisione crudeli: qui ergo innocens perpessus es inimicorum et inrisiones et vulnera; nostra in his ablue propitiatus peccata. R\. Amen.

[Col. 0457D] Antiphona 3. Domine, salva me a contradictionibus populi: constitues me in caput gentium, et exaltetur Deus salutis meae. V\. Diligam te Domine virtus mea: Deus firmamentum meum, et refugium meum, et liberator meus.

Hymnus. O Nazarene. fol. 144.

Oratio. Christe Deus noster, qui contumacis populi contradictionibus es contemptus, et ob hoc in capite gentium constitutus; nos, quibus per passionem et resurrectionem tuam caput fieri voluisti, non patiaris a te aliquando praecidi: ut te duce de adversis potestatibus triumphemus, quem pro nobis in Crucis patibulo exaltatum credimus.

Pater noster.



Ad Vesperos.
[Col. 0458A]

Lauda. Tu illuminas lucernam meam, Domine.

Dominus sit semper vobiscum. R\. Et cum.

Antiphona. Auxilium meum a Domino, qui fecit coelum et terram. Psalmus CXX.

Lauda. Ab omnibus persequentibus me, P. Libera me, Domine. V\. Domine Deus, in te speravi: salvum me fac ex omnibus persequentibus me, et libera me. P. Libera.

Hymnus. Verbum Patris fol. 252.

Capitula. Gloriose, potens, ac misericors Deus, erue nos ab insidiis inimici; et, ne anima nostra a rugientibus, leonis raptu rapido, rapiatur, protectio dexterae tuae in nostri custodiam deputetur: ne dum non est qui redimat, ille saevus occidat: aut, si non [Col. 0458B] est qui salvum faciat, ille subvertat. Sed tu Leo 265 de tribu Juda in ira tua exurge, et severitate judicii, insidiosi hostis catervas interime: nosque in praecepto, quod mandasti, credere et permanere concede.

Pater noster

Humiliate vos benedictioni.

Dominus sit semper. R\. Et.

Benedictio. Christus Dominus, qui morte sua quadriduanam humanitatis nostrae mortem devicit, victores vos efficiat criminis vestri. R\. Amen. Et qui tradi se permisit ab impiis, ab aeternorum vos suppliciorum eripiat poenis. R\. Amen. Ut cum eo sine fine vivatis, qui victor factus est mortis. R\. Amen.

[Col. 0458C] Per misericordiam ipsius, etc.

Lauda. Lucerna pedibus meis verbum. fol. 260.



FERIA TERTIA.



Ad Matutinum.

Antiphona. Exurge, Domine, salvum me fac. Psalmus III. Oratio. Exurge, Domine Deus noster, in auxilium humilium. fol. 258.

Antiphona 1. Salvum me fac Domine, quoniam defecit sanctus: quoniam diminutae sunt veritates a filiis hominum. Vana locutus est unusquisque ad proximum suum: Disperdat Dominus universa labia dolosa, et linguam magniloquam.

Oratio. Salvum fac populum tuum Domine, qui gloriosa passionis tuae exceptione laetamur: ut labia dolosa non habeamus in corde: sed ore simplici, et [Col. 0458D] vane loquentibus finem ponere, et in te credentium possimus accendere charitatem. R\. Amen.

Per misericordiam.

Antiphona 2. Notas fac mihi vias vitae Domine, implebis me laetitia cum vultu tuo: delectationes in dextera tua usque in finem. V\. Conserva me Domine, quoniam in te speravi. Dixi Domino: Deus meus es tu, quoniam bonorum meorum non indiges.

Oratio. Rogamus te, Domine Pater omnipotens Deus: ut quemadmodum nobis intellectum tribuere dignatus es; ita et aeternae vitae notas vias ostende. ut adimpleti laetitia cum vultu tuo, in regno tuo jocundemur a dextris. R\. Amen.

Per misericordiam.

[Col. 0459A] Antiphona 3. Usquequo, Domine, exaltabitur inimicus meus super me? respice, et exaudi me Domine Deus meus: nequando dicat inimicus meus: Praevalui adversus eum. Ego autem in tua misericordia speravi. Exultavit cor meum in salutari meo.

Oratio. Usquequo, Domine, exaltabitur inimicus animae nostrae, qui nos quotidiana vitiorum abrodit rubigine? Respice jam, et exaudi nos: ac nequando inimicus noster adversum nos praevaluisse se jactet; victoria crucis tuae semper ad superna nos erige: et eum qui nos conatur rapere, sub nostris pedibus conterendum immerge. R\. Amen.

Per misericordiam.

R\. Ne obduraveris aurem tuam ad orationem meam: in auxilium mihi accessisti, Domine: in die, [Col. 0459B] qua te invocavi, dixisti: P. Ne timeas. V\. Effunde framea, et conclude adversus eos, qui me persequuntur, et dic animae meae: P. Ne timeas.

Oratio. Ne obdures, Domine, aurem tuam ad orationem Ecclesiae tuae: in auxilium ejus accede: ut qui pro ea passus es passionum dura supplicia, invocantem eam tua Deitas non spernat: ut quae tuis passionibus conformatur, tuis quoque muneribus consoletur. R\. Amen.

Per.


In Laudibus.

Antiphona. Secundum magnam misericordiam tuam miserere mei Deus meus. Quoniam cor meum contritum est, deprecor: Miserere mei. Psalmus L.

Oratio. Miserere nobis Domine, secundum magnam [Col. 0459C] misericordiam tuam, et ab errore resipiscentibus clementiae tuae aperi januam. Tuarum itaque misericordiarum magnitudine non sinimur malorum nostrorum obrui depressione: nos enim iniqu tates nostras agnoscimus; et per moles criminum commissorum in nostris oculis punimur. Pro qua re, Domine: unde nos erubescimus, tu ignosce; et ea quae egisse nos poenitet, tu dele clementer. R\. Amen.

Per misericordiam.

Ad Canticum. Antiphona. Quis det ut veniat petitio mea: et quod expecto tribuat mihi Deus?


Canticum Job (Cap. VI).

Verba mea dolore sunt plena: * quia sagittae Domini in me sunt.

[Col. 0459D] Quarum indignatio ebibit spiritum meum, * et terrores Domini militant contra me.

Numquid rugiet onager cum habuerit herbam? * aut mugiet bos cum ante praesepe plenum steterit?

266 Aut poterit comedi insulsum, quod non est sale conditum? * aut potest aliquis gustare, quod gustatum affert mortem?

Quae prius tangere nolebat anima mea, * nunc prae angustia, cibi mei sunt.

Quis det ut veniat petitio mea: * et quod expecto, tribuat mihi Deus?

Et qui coepit, ipse me conterat: * solvat manum tuam, et succidat me?

Et haec mihi sit consolatio, ut affligens me dolore, [Col. 0460A] non parcat, * nec contradicam sermonibus sanctis.

Quae est enim fortitudo mea, ut mala sustineam? * aut quis finis meus, ut patienter agam?

Nec fortitudo lapidum fortitudo mea, * nec caro mea aenea est.

Ecce, non est auxilium mihi in me, * et necessarii quoque mei recesserunt a me. R\. Amen.

Oratio. Quis det, ut veniat petitio Ecclesiae tuae Christe; nisi tu, qui optimus liberator es? Praesta, ut qui pro ea egenus et pauper effectus es, donis coelestibus eam in futuro munifices. R\. Amen.

Per misericordiam.

Ad Benedictus. Antiphona. In matutinis meditabor in te: quia fuisti adjutor meus. Domine. V\. Deus Deus meus, ad te de luce vigilo.

[Col. 0460B] Canticum Danielis III. Benedictus es Domine Deus. fol. 6.

Lauda. Secundum multitudinem magnitudini ejus: laudate Dominum in sanctis ejus. Psalmus CL.


Lectio libri Samuelis (Primi Reg. cap. VII).

R\. Deo gratias.

In illis diebus. Venerunt viri Cariathiarim, et reduxerunt arcam Domini, et intulerunt eam in domum Abinadab in Gabaa: Eleazarum autem ejus filium sanctificaverunt, ut custodiret arcam Domini in Cariathiarim. Et factum est, ex qua die mansit arca Domini in Cariathiarim, multiplicati sunt dies (erat quippe jam annus vicesimus) et requievit omnis domus Israel post Deum. Ait autem Samuel ad universam domum Israel, dicens: Si in toto corde [Col. 0460C] vestro convertimini ad Dominum, auferte deos alienos de medio vestri, Baalim, et Astaroth: et praeparate corda vestra Domino: et servite ei soli, et eruet vos de manu Philisthiim. Abstulerunt ergo filii Israel Baalim, et Astaroth, et servierunt Domino soli. Dixit autem Samuel: Congregate universum Israel in Masphath, ut orem pro vobis ad Dominum. Et convenerunt in Masphath: hauseruntque aquam, et effuderunt in conspectu Domini, et jejunaverunt in die illa, atque dixerunt: Tibi peccavimus Domine. Judicavitque Samuel filios Israel in Masphath. Audieruntque Philisthiim quod congregati essent filii Israel in Masphath, et ascenderunt satrapes Philisthinorum ad Israel. Quod cum audissent filii Israel, timuerunt a facie Philisthinorum. Dixeruntque [Col. 0460D] filii Israel ad Samuel: Ne cesses clamare pro nobis ad Dominum Deum nostrum, ut salvet nos de manu Philisthinorum. Tulit autem Samuel agnum lactantem unum, et obtulit illum holocaustum integrum Domino: et clamavit Samuel ad Dominum pro Israel, et exaudivit eum Dominus. Factum est autem, cum Samuel offerret holocaustum, Philisthiim iniere praelium contra Israel: intonuit autem Dominus fragore magno in die illa super Philisthiim, et exterruit eos, et caesi sunt a filiis Israel. Egressique filii Israel de Masphath, persecuti sunt Philisthaeos, et percusserunt eos, usque ad locum Bethchar. Tulit autem Samuel lapidem unum, et posuit eum inter Masphath, et inter Sen: et vocavit nomen ejus, Lapis [Col. 0461A] adjutorii. Dixitque: Hucusque auxiliatus est nobis Dominus. Et humiliati sunt Philisthiim, nec apposuerunt ultra, ut venirent in terminos Israel. Facta est autem manus Domini super Philisthaeos, cunctis diebus Samuel. Et redditae sunt urbes, quas tulerant Philisthiim Israeli, ab Accaron usque Geth, et terminos suos: liberaverunt de manu Philisthinorum, eratque pax inter Israel, et Amorrhaeum. Judicabatque Samuel Israel cunctis diebus vitae suae. Et ibat per singulos annos circumiens Bethel, et in Galgala, et Masphath, et judicabat Israel in supradictis locis. Et revertebatur in Ramatha: ubi erat domus ejus, et ibi judicabat Israel: aedificavitque ibi altare Domino.

Hymnus. Noctis tempus. fol. 257. Capitula. Libera [Col. 0461B] nos, Domine. fol. 260.

Lauda. Posuerunt peccatores laqueos mihi: et a mandatis tuis, Domine, non declinavi. V\. Hereditate acquisivi testimonia tua in aeternum: quia exultatio cordis mei sunt.

Oratio. Tribue nobis, Domine, adjutorium: declina odia iniquorum, et fallaciam superare praevaricatorum: Esto protector sperantium in verbo tuo; et suscipe humiles 267 juxta eloquium tuum: quatenus possimus tua mandata servare, et judicia tua metuere, et ab admissis indulgentiam promereri. R\. Amen.

Per misericordiam.



Ad Tertiam.


Ecclesiastes Salomonis (Cap. VIII).

[Col. 0461C] R\. Deo gratias.

Fili, non est in hominis conditione prohibere spiritum, nec habet potestatem in die mortis, nec sinitur quiescere ingruente bello, neque salvabit impietas impium. Omnia haec consideravi, et dedi cor meum in multis operibus, quae fiunt sub sole. Interdum dominatur homo homini in malum suum. Vidi impios sepultos: qui etiam dum adhuc viverent, in loco sancto erant, et laudabantur in civitate quasi justorum operum: sed et hoc vanitas est. Etenim quia non profertur cito contra malos sententia, absque ullo timore filii hominum perpetrant mala. Attamen quod peccator centies fecit malum, et per patientiam sustentatur, ego cognovi quod erit bonum timentibus Deum, qui verentur faciem ejus. Non [Col. 0461D] sit bonum impio, nec prolongentur dies ejus, sed quasi umbra transeant qui non timent faciem Dei. Amor quoque, et odium simul pereunt, nec habent partem in saeculo, et in opere quod sub sole geritur. Vade ergo et comede in laetitia panem tuum, et bibe cum gaudio vinum tuum: quia Deo placent opera tua. R\. Amen.


Lectio libri Samuelis (Primi Reg. cap. VIII).

R\. Deo gratias.

In illis diebus: Cum senuisset Samuel, posuit filios suos judices Israel. Fuitque nomen filii ejus primogeniti Joel: et nomen secundi Abia, judicum in Bersabee. Et non ambulaverunt filii ejus in viis ejus: sed declinaverunt post avaritiam, acceperuntque [Col. 0462A] munera, et perverterunt judicium. Congregati ergo universi majores natu Israel, venerunt ad Samuel in Ramatha. Dixeruntque ei: Ecce tu senuisti, et filii tui non ambulant in viis tuis: constitue nobis regem, ut judicet nos, sicut et universae habent nationes. Displicuitque sermo in oculis Samuelis, eo quod dixissent: Da nobis regem, ut judicet nos. Et oravit Samuel ad Dominum. Dixit autem Dominus ad Samuel: Audi vocem populi in omnibus quae loquuntur tibi: non enim te abjecerunt, sed me, ne regnem super eos. Juxta omnia opera sua, quae fecerunt a die quo eduxi eos de Aegypto usque ad diem hanc: sicut dereliquerunt me, et servierunt diis alienis, sic facient etiam tibi. Nunc ergo audi vocem eorum: verumtamen contestare eos, et praedic [Col. 0462B] eis jus regis, qui regnaturus est super eos. Dixit itaque Samuel omnia verba Domini ad populum, qui petierat a se regem, et ait: Hoc erit jus regis, qui imperaturus est vobis: Filios vestros tollet, et ponet in curribus suis, facietque sibi equites et praecursores quadrigarum suarum, et constituet sibi tribunos, et centuriones, et aratores agrorum suorum, et messores segetum, et fabros armorum et curruum suorum. Filias quoque vestras faciet sibi unguentarias, et focarias, et panificas. Agros quoque vestros, et vineas, et oliveta optima tollet, et dabit servis suis. Sed segetes vestras, et vinearum reditus addecimabit, ut det eunuchis et famulis suis. Servos quoque vestros, et ancillas, et juvenes optimos, et asinos auferet, et ponet in opere suo. Greges vestros addecimabit, [Col. 0462C] vosque eritis ei servi. Et clamabitis in die illa a facie regis vestri, quem elegistis vobis: et non exaudiet vos Dominus in die illa, quia petistis vobis regem. Noluit autem populus audire vocem Samuelis, sed dixerunt: Rex enim erit super nos, et erimus quoque nos, sicut et omnes gentes: et judicabit nos rex, et pugnabit bella nostra pro nobis. Et audivit Samuel omnia verba populi, et locutus est ea in auribus Domini. Dixit autem Dominus ad Samuel: Audi vocem eorum, et constitue super eos regem. R\. Amen.

Antiphona 1. Vana locutus est unusquisque ad proximum suum: labia dolosa in corde, et corde locuti sunt mala. P. Disperdat Dominus universa labia dolosa. V\. Salvum me fac Domine, quoniam [Col. 0462D] defecit sanctus: quoniam diminutae sunt veritates a filiis hominum. P. Disperdat.

Oratio. Vana satis, Domine, de te loquuntur, qui te Dei Filium confiteri nefariis vocibus dedignantur: disperde ergo labia dolosa a coetu Ecclesiae tuae, ut destructa vanitate superbiae, candor in nos rutilet humilis disciplinae. R\. Amen.

Per misericordiam.

Antiphona 2. Susceperunt me, sicut leo paratus ad praedam. Exurge Domine, praeveni eos, et subverte illos: eripe animam meam de manibus inimicorum meorum. V\. Exaudi, Deus, justitiam meam: intende deprecationem meam. 268 Auribus percipe orationem meam, et non in labiis dolosis.

[Col. 0463A] Oratio. Auxiliare Domine, et adjuva Ecclesiam tuam, quam adversarius noster nititur suscipere devorandam, sicut leo paratus ad praedam: Exurge jam Domine, et nostros praeveni inimicos, subvertens eos et passionis gloria et resurrectionis tuae porentia: ut conversis illis, et passio tua victoriae nobis in commune praeparet titulum; et resurrectio praemium conferat sempiternum. R\. Amen.

Per misericordiam.

Antiphona 3. Fructum inimicorum, Domine, de terra perdes: et semen eorum a filiis hominum. P. Quoniam declinaverunt in te mala; cogitaverunt consilia, quae non potuerunt stabilite. V\. Dominus in ira sua conturbabit eos, et devorabit eos ignis. P. Quoniam.

[Col. 0463B] R\. Quot sunt dies servi tui? P. Domine quando facies de persequentibus me judicium? V\. Posuerunt peccatores laqueos mihi: et a mandatis tuis non erravi. P. Domine.

Preces. Dicamus omnes: Miserere nobis, Deus. P. Miserere nobis. V\. Tu Redemptor Jesu Christe salva mundum tua morte. P. Miserere nobis. V\. Qui pro nobis es percussus, et inique judicatus. P. Miserere nobis. V\. Qui ligatus crucem portas, et in cruce Patrem vocas. P. Miserere. V\. Cujus latus perfoditur, et humilitas irridetur. P. Miserere nobis.

Hymnus. O Nazarene, lux. fol. 144.

Capitula. Fructum inimicorum, Domine, de terra disperde, et semen eorum a filiis hominum, qui te [Col. 0463C] unum Christum Dei, et hominis Filium confiteri refugiunt: ut Crux tua, quae Judaeis est scandalum, Gentilibus autem stultitia, utrosque populos ad fidei regulam dirigat; tibique conectendos, ac coronandos sine fine conjungat.

Pater noster.



Ad Sextam.


Lectio libri Ezechielis Prophetae (Cap. XXVIII).

R\. Deo gratias.

Factus est sermo Domini ad me dicens: Fili hominis, pone faciem tuam contra Sidonem: et prophetabis de ea, et dices: Haec dicit Dominus: Ecce ego ad te Sidon, et glorificabor in medio tui: et scient quia ego Dominus, cum fecero in ea judicia, et sanctificatus fuero in ea. Et mittam ei pestilentiam, et [Col. 0463D] sanguinem in plateis ejus. et corruent interfecti in medio ejus gladio per circuitum: et scient quia ego Dominus. Et non erit ultra domus Israel offendiculum amaritudinis, et spina dolorem inferens undique per circuitum eorum, qui adversantur eis: et scient quia ego sum Dominus Deus. Quando congrega vero domum Israel de populis, in quibus dispersi sunt, sanctificabor in eis coram gentibus: et habitabunt in terram suam, quam dedi servo meo Jacob. Et habitabunt in ea securi: et aedificabunt domos, plantabuntque vineas, et habitabunt confidenter, cum fecero judicia in omnibus qui adversantur eis per circuitum: et scient quia ego Dominus Deus eorum. R\. Amen.

[Col. 0464A] Antiphona 1. Discedite a me maligni. P. Quoniam exaudivit Dominus vocem fletus mei, et orationem meam suscepit. V\. Laboravi in gemitu meo, lavabo per singulas noctes lectum meum: lachrymis stratum meum rigabo. P. Quoniam.

Oratio. Discedant a te Domine omnes maligni quos utique infidelitatis suae vorago a te discedere fecit: non quo ipsi poenali ultione a te perituri recedant; sed ut infidelitatis eorum discedente protervia, mitissima levi jugo tuo sua colla submittant. R\. Amen.

Per misericordiam.

Antiphona 2. Domine Deus meus, in te speravi: P. Salva me: ab omnibus, qui me persequuntur, libera me. V\. Nequando rapiat ut leo animam meam, [Col. 0464B] dum non est qui redimat, neque qui salvum faciat. P. Salva.

Oratio. Domine Deus sperantem in te tuam Ecclesiam salva; quae per te, qui pro ea passus es; et ab omnibus persequentibus liberetur, et cum omnibus qui te diligunt perpetim jocundetur. R\. Amen.

Per misericordiam.

Antiphona 3. Liberator meus Deus de gentibus iracundis. P. Et ab insurgentibus in me libera me, Domine. V\. Diligam te, Domine virtus mea: Dominus firmamentum meum, et liberator meus. P. Et ab insurgentibus.

R\. Humilia us sum et curvatus sum usquequaque: P. Tota die contristatus ambulabam. V\. Quoniam anima mea completa est illusionibus: et non est sanitas [Col. 0464C] in carne mea. P. Tota die.

Preces. Servi tui, Domine, acclives. P. Misericordia. V\. Da veniam delictis, qui es illusus 269 ab impiis. P. Misericordia. R\. Quos liberasti cruce, non patiaris venire in mortem. P. Misericordia. V\. Effusio tui sanguinis valeat ad liberationem redemptis. P. Misericordia.

Hymnus. O Nazarene, lux. fol. 144.

Oratio. Liberator noster et Domine, da nobis amorem diligendi te; ut laudantes invocemus te: et tu mittas sagittas tuas, et dissipes inimicos nostros; et eripias nos ab his qui oderunt nos: sicque et illi confundantur dum conteruntur; et nos jocundemur et cum tua protectione salvemur.

Pater noster.



Ad Nonam.
[Col. 0464D]

Ecclesiastes (Cap. X)

R\. Deo gratias.

Fili, Verba oris sapientis gratia: et labia insipientis praecipitabunt eum. Initium verborum ejus stultitia, et novissimum oris illius error pessimus. Stultus verba multiplicat. Ignorat homo, quid ante fuerit: et quid post futurum est: quis illi poterit indicare? Labor stultorum affliget eos, qui nesciunt in urbem pergere. Vae tibi terra, cujus rex est puer, et cujus principes mane comedunt. Beata terra, cujus rex nobilis est, et cujus principes vescuntur in tempore suo, ad reficiendum, et non est ad luxuriam. In pigritia humiliabitur contignatio, et infirmitatate [Col. 0465A] manuum praestillabit domus. In risu faciunt panem, et vinum ut epulentur viventes: et pecuniae obediunt omnia. In cogitatione tua regi ne detrahas, et in secreto cubiculi tui ne maledixeris diviti: quia aves coeli portabunt vocem tuam, et qui habet pennas annuntiabit sententiam. Mitte panem tuum super transeuntes aquas: quia post multa tempora invenies eum R\. Amen.


Lectio libri Samuelis (Primi Reg., cap. IX).

R\. Deo gratias.

In illis diebus: Erat vir de Benjamin nomine Cis, filius Abiel, filii Seor, filii Bechoreth, filii Aphia, filii viri Jemini, fortis robore. Erat ei filius vocabulo Saul, electus, et bonus: et non erat de filiis Israel melior illo: ab humero et sursum eminebat super [Col. 0465B] omnem populum. Peregre ierant autem asinae Cis patris Saul: et dixit Cis ad Saul filium suum: Tolle tecum unum de pueris, et consurgens vade, et quaere asinas. Cumque transissent per montem Ephraim, et per terram Salisa, et non invenissent; transierunt etiam per terram Salim, et non erant: sed et per terram Jemini, et minime repererunt. Cum autem venissent in terram Suph, et non invenissent, dixit Saul ad puerum suum qui erat cum eo: Veni et revertamur, ne forte dimiserit pater meus asinas, et solicitus sit pro nobis. Qui ait: Ecce est vir Dei in civitate hac, vir nobilis: omne quod loquitur, absque ambiguitate venit. Nunc ergo eamus, si forte indicet nobis de re nostra, propter quam venimus. Dixitque Saul ad puerum suum: Ecce ibimus: quid [Col. 0465C] feremus ad virum? panis defecit in sitarciis nostris: et sportulam non habemus, ut demus homini Dei, nec quicquam aliud. Rursum puer respondit Saul, et ait: Ecce inventa est in manu mea quarta pars stateris argenti, demus homini Dei, ut indicet nobis viam nostram. (Olim in Israel sic loquebatur unusquisque vadens consulere Dominum: Venite, et eamus ad Videntem. Qui enim Propheta dicitur hodie, vocabatur olim Videns.) Et dixit Saul ad puerum suum: Optimus sermo tuus. Veni, eamus. Et ierunt in civitatem, in qua erat vir Dei. Cumque ascenderent clivum civitatis, invenerunt puellas egredientes ad hauriendam aquam, et dixerunt eis: Num hic est Videns? Quae respondentes, dixerunt illis: Hic est: ecce ante te, festina nunc: hodie [Col. 0465D] enim venit in civitatem, quia sacrificium est populo in excelso. Ingredientes urbem, statim invenietis eum antequam ascendat in excelsum ad vescendum: neque enim comesurus est populus donec ille veniat: quia ipse benedicet hostiae, et deinceps comedunt qui vocati sunt. Nunc ergo conscendite, quia hodie reperietis eum. Et ascenderunt in civitatem. Cumque illi ambularent in medio urbis apparuit Samuel egrediens obviam eis, ut ascenderet in excelsum. Dominus autem revelaverat auriculam Samuelis ante unam diem quam veniret ad Saul, dicens: Hac ipsa, quae nunc est, hora, cras mittam ad te virum de terra Benjamin, et unges eum ducem super populum meum: et salvabit populum meum de manu [Col. 0466A] Philisthinorum: quia respexi populum meum, venit ergo clamor eorum coram me. Cumque aspexisset Samuel Saulem, Dominus ait ei: Ecce vir quem dixeram tibi, iste dominabitur populo meo. Accessit autem Saul ad Samuelem in medio portae, et ait: Indica, oro, mihi, ubi est domus Videntis. Et respondit Samuel dicens: 270 Ego sum Videns: ascende ad me in excelsum, ut comedas mecum hodie, et dimittam te mane: et omnia quae sunt in corde tuo, indicabo tibi. Et de asinis, quas perdidisti nudiustertius, ne solicitus sis, quia inventae sunt. Et cujus erunt optima quaeque Israel? nonne tibi, et omni domui patris tui? Respondens autem Saul, ait: Numquid non filius Jemini ego sum, de minima tribu Israel, et cognatio mea novissima inter omnes cognationes de [Col. 0466B] tribu Benjamin? quare ergo locutus es mihi sermonem istum? Assumens itaque Samuel Saulem, et puerum ejus, introduxit eos in triclinium, et dedit eis locum in capite eorum qui fuerant invitati: erant enim quasi triginta viri. Dixitque Samuel eoquo: Da partem, quam dedi tibi, et praecepi ut reponeres seorsum apud te. Levavit autem coquus armum, et posuit ante Saul. Dixitque ei Samuel: Ecce quod remansit, pone apud te, et comede: quia de industria servatum est tibi, quando populum vocavi. Et comedit Saul cum Samuele in die illa. Et descenderunt de excelso in oppidum. R\. Amen.

Antiphona 1. Erubescant impii, et deducantur in infernum: muta efficiantur labia iniqua. Quae loquuntur [Col. 0466C] adversus justum iniquitatem. V\. In te Domine speravi, non confundar in aeternum: in tua justitia libera me, et eripe me. Psalmus XXX.

Oratio. Erubescant, Domine, impii, et deducantur in infernum, qui te Christum Dei Filium negaverunt: ut ora te loquentium, alto praedicationis culmine polleant, dum adversus justum iniquitatem loquentium destruxeris labia. R\. Amen.

Per misericordiam.

Antiphona 2. Judica Domine nocentes me, et expugna impugnantes me. Apprehende arma et scutum: et exurge in adjutorium mihi. V\. Effunde framea, et conclude adversus eos, qui me persequuntur: dic animae meae: Salus tua ego sum. Psalmus XXXIV.

[Col. 0466D] Oratio. Judica Domine nocentes nos; et impugnantes nos ipse expugna: ut qui primum es impugnatus in corpore nostro; nunc nos inexpugnabiles reddas, permanentes in corpore tuo. R\. Amen.

Antiphona 3. Stridebant in me dentibus suis: Domine quando respiciens, restitues animam meam? V\. Non insultent in me qui adversantur mihi inique: qui oderunt me gratis et annuebant oculis. Psalmus XXXIV.

Hymnus. O Nazarene, lux. Quaere fol. 144.

Oratio. Christe, Dei Filius, qui stridentium inimicorum dentibus non es commotus, sed singulari patientia, et effrenis stridoribus spicula, et humanis languoribus porrigis medicinam: restitue tibi per veram poenitentiam animas nostras: ut a te respecti, [Col. 0467A] non feramur praecipiti in ira damnabiles; sed exemplo tuae passionis reddamur ad omnia mites.

Pater noster.



Ad Vesperos.

Lauda. Illuminatio mea, et salus mea Dominus.

Dominus sit. R\. Et cum.

Antiphona. Intende animae meae, Domine, et libera eam. Psalmus LXVIII.

Lauda. In toto corde meo, Deus, exquisivi te: P. Ne repellas me a mandatis tuis. V\. In toto corde meo abscondi eloquia tua: ut non peccem tibi. P. Ne repellas.

Hymno. Verbum Patris quod prodiit. fol. 252.

Capitula. Bellantium mucrones, quaesumus, Domine, victricis semper potestatis tuae virtute retunde; [Col. 0467B] et contra sortem tuam meditantes inania, veritatis tuae corrige disciplina: quique adversus Christum tuum blasphemant declamantes, ad praedicationem verae fidei sua corda convertant: ut et vincula peccatorum, quibus vincti detinentur, miseratus disrumpas; et cunctos justificatos digiti tui calamo in libro vitae conscribas.

Pater noster.

Humiliate vos benedictioni.

Dominus sit. R\. Et cum.

Benedictio. Benedicat vos Pater, qui in principio per Verbum cuncta creavit. R\. Amen. Benedicat vos Filius, qui a Paterna sede pro nostra salute descendit. R\. Amen. Benedicat vos Spiritus Sanctus, [Col. 0467C] qui super Christum in Jordane flumine ut columba requievit. R\. Amen.

Per misericordiam.

Lauda. Posuerunt peccatores. Et Oratio. Tribue nobis, Domine fol. 226.



FERIA QUARTA.



Ad Matutinum.

Antiphona. Gloria mea, et exaltans caput meum. Voce mea ad Dominum clamavi: et exaudivit me de monte sancto suo. Psalmus III.

271 Oratio. Gloria nostra Deus noster, da nobis, ut in te sine fine gloriemur: quosque fecisti de capitis exultatione sublimes, quaesumus, ut efficias de totius corporis consummata salute securos: Elevet abjectionem nostram tua celsitudo: ut qui humilitate [Col. 0467D] tua a terrenis erigimur; exaltatione quoque tua provehi mereamur. R\. Amen.

Antiphona 1. Da mihi, Domine, clypeum salutis tuae: et dextera tua conforta me, Accinge me fortitudinem ad praelium: incurva super me resistentes mihi et odientes me disperde. V\. Diligam te Domine virtus mea: Dominus firmamentum meum, et liberator meus.

Oratio. Da nobis, Domine, clypeum salutis tuae: et dextera tua nos ad alta semper provehendo confortet, quo accincti fortitudine tua ad praelium per insigne Crucis tuae trophaeum dejiciamus adversantem nobis humani generis inimicum. R\. Amen.

Per misericordiam.

Antiphona 2. In tribulatione mea invocavi Dominum; [Col. 0468A] et ab inimicis meis salvus ero. P. Quia custodivi vias ejus; et non egi impie a Deo meo. V\. Et exaudivit de templo sancto suo vocem meam: et clamor meus in conspectu ejus, et introivit in aures ejus.

Oratio. In tribulatione sua te Deum liberatorem suum invocat Ecclesia tua: petimus proinde, ut eam salves ab inimicis; qui eam redemisti pretio tui cruoris: quo ita vias tuas in hac peregrinatione custodiat, ut ovans ad tua mereatur pervenire promissa. R\. Amen.

Per misericordiam

Antiphona 3. Deus meus salva me de inimicis meis: et a resistentibus mihi erue me. P. Et confitebor tibi in gentibus, et nomini tuo cantabo. V\. Eripe [Col. 0468B] me de contradictionibus populi: constitues me in caput gentium.

Oratio. Deus noster, salva nos ab insurgentibus inimicis; et a resistentibus victoriae Crucis, libera nos potentia Deitatis: ut nomini tuo cantantes, te semper gloriosum confiteamur in gentibus, cujus sanguine redemptus est mundus. R\. Amen.

Per misericordiam.

R\. Cogitaverunt iniqui dicentes: Venite disperdamus eum de gente, P. Et non memorabitur nomen ejus amplius. Sed tu Domine Deus Israel a te confundantur inimici mei. V\. Dixerunt: Venite mittamus lignum in panem ejus, et eradamus eum de terra viventium. P. Et non. Non dicatur Gloria.

Oratio. Deus, quis similis tibi tam in bonitate, [Col. 0468C] quam in virtute? qui Sanctos tuos et bonitate erudis et virtute defendis: inimicorum ora frementia comprimis, et tuorum obsecrationem agnoscis: Da nobis de tua bonitate confidentibus operum bonorum particulam, quae nos et ab inimicis consilio tutos efficiat, et mundatos a crimine tibi placere ostendat: ut tu nos ad gloriam perducas aeternam, qui solus es Altissimus super omnem terram. R\. Amen.

Per misericordiam.


In Laudibus.

Antiphona. Ego in iniquitatibus conceptus sum: et in peccatis peperit me mater mea. Miserere mei Deus secundum magnam misericordiam tuam. Psalmus L.

[Col. 0468D] Oratio. Averte faciem tuam. fol. 161.

Ad Canticum. Antiphona. Non sis mihi formidini spes mea; in die afflictionis meae succurre mihi.

Canticum. Sana me, Domine. fol. 259.

Oratio. Adesto nobis Domine, quasi bellator fortis: ut te in nobis pugnante, omnis vigor nos impugnantis adversae corruat fortitudinis: et in sopore suae confessionis nostris labentibus inimicis, ereptos nos sibi vendicet tuae vis potentiae majestatis. R\. Amen.

Per misericordiam.

Ad Benedictus. Antiphona. Mane astabo tibi et videbo te, Domine: quoniam tu es qui non vis iniquitatem. V\. Verba mea auribus percipe Domine, intellige clamorem meum. Intende voci orationis meae, [Col. 0469A] rex meus et Deus meus. Quoniam ad te orabo, Domine.

Canticum. Benedictus es Domine. fol. 6.

Lauda. Montes et omnes colles: ligna fructifera, et omnes cedri laudate Dominum. Psalmus CXLVIII.


Lectio libri Samuelis (Primi Reg. cap. IX).

R\. Deo gratias.

In illis diebus: Vocavit Samuel Saul in solario domus, dicens: Surge, et dimittam te. Et surrexit Saul: et egressi sunt ambo, ipse videlicet, et Samuel. Cumque descenderent in extrema parte civitatis, Samuel dixit ad Saul: Dic puero ut antecedat nos, 272 et transeat: tu autem subsiste paulisper, ut indicem tibi verbum Domini. (Cap. X.) Tulit autem Samuel lenticulam olei, et fudit super caput [Col. 0469B] ejus, et osculatus est eum, et ait: Ecce, unxit te Dominus super hereditatem suam in principe. Cumque abieris hodie a me, invenies duos viros juxta sepulchrum Rachelis in finibus Benjamin, meridie, dicentque tibi: Inventae sunt asinae, quas ieras perquirendas: et intermissis pater tuus asinis, solicitus est pro vobis, et dicit: Quid faciam de filio meo? Cumque abieris inde, et ultra transieris ad quercum Thabor, invenient te ibi tres viri ascendentes ad Dominum in Bethel, unus portans tres haedos, et alius tres tortas panis, et alius portans lagenam vini. Cumque te salutaverint, dabunt tibi duos panes, et accipies de manibus eorum. Post haec venies in collem Domini, ubi est statio Philisthinorum: et cum ingressus fueris urbem, obviam habebis gregem [Col. 0469C] prophetarum descendentium de excelso, et ante eos psalterium, et tympanum, et tibiam, et citharam, ipsosque prophetantes. Et insiliet in te spiritus Domini, et prophetabis cum eis, et mutaberis in virum alium. Quando ergo venerint signa haec omnia tibi, fac quaecumque invenerit manus tua, quia Dominus tecum est. Et descendes ante me in Galgala, et ego quippe descendam ad te, ut offeras victimas pacificas: septem diebus expectabis, donec veniam ad te, et ostendam tibi quid facias. Itaque cum avertisset humerum suum, ut abiret a Samuele, immutavit ei Deus cor aliud, et venerunt omnia signa haec in die illa. Veneruntque ad praedictum collem, et ecce cuneus prophetarum obvius ei: et insiluit super eum Spiritus Domini, et prophetavit in medio eorum. Videntes [Col. 0469D] autem qui noverant eum ab heri, et nudiustertius, quod esset cum prophetis, et prophetaret, dixerunt ad invicem: Quaenam res accidit filio Cis? num et Saul inter prophetas? Responditque alter ad alterum dicens: Et quis pater eorum? Propterea versum est in proverbium: Num et Saul inter prophetas? Cessavit autem prophetare, et venit ad excelsum. Dixit autem pater Saul ad eum, et ad puerum ejus: Quo abistis? Qui responderunt: Quaerere asinas: quas cum non reperissemus, venimus ad Samuelem. Et dixit ei pater suus: Indica mihi quid dixerit tibi Samuel. Et ait Saul ad patrem suum: Indicavit nobis quia inventae sunt asinae. De sermone autem regni non indicavit ei quem locutus fuerat ei Samuel. Et convocavit Samuel [Col. 0470A] populum ad Dominum in Masphat: et ait ad filios Israel: Haec dicit Dominus Deus Israel: Ego eduxi Israel de Aegypto, et erui vos de manu Aegyptiorum, et de manu omnium regum, qui affligebant vos. Vos autem hodie projecistis Dominum Deum vestrum, qui solus salvavit vos de universis malis, et tribulationibus vestris: et dixistis: Nequaquam: sed regem constitue nobis. Nunc autem state coram Domino per tribus vestras, et familias. Et applicavit Samuel omnes tribus Israel, et cecidit sors tribui Benjamin. Et applicavit tribum Benjamin et cognationes ejus, et cecidit in cognatione viri, et pervenit usque ad Saul filium Cis. Quaesierunt ergo eum, et non est inventus. Et consulerunt post haec Dominum utrumnam venturus esset illuc. Responditque Dominus: Ecce absconditus [Col. 0470B] est domi. Miserunt itaque, et tulerunt eum inde: et stetit in medio populi, et altior fuit universo populo ab humero et sursum. Et ait Samuel ad omnem populum: Certe videtis quem elegit Dominus, quoniam non est similis ei in omni populo. Et clamavit omnis populus, et ait: Vivat Rex. Locutus est Samuel ad populum legem regni, et scripsit in libro, et reposuit coram Domino. R\. Amen.

Hymnus. Noctis tempus jam praeterit. Quaere fol. 257.

Capitula. Domine, qui olim in corpore nostro pati dignatus es: quando ad nos respicies, et ad solitudinem, atque implorationem nostram? Quando propitius convertes obtutum? Nec moreris, nec tardes: jam intende, jam convertere, jam respice: ut orationis [Col. 0470C] nostrae, quae nunc in sinum nostrum pro secretorum suorum compunctione convertitur, ante conspectum tuum purgato corde, gemitus dirigantur.

Pater noster.

Lauda. Iniquos odio habui, et abominatus sum: P. Legem autem tuam dilexi, Deus meus. V\. Adjutor, et susceptor meus es tu: et in verbum tuum speravi. P. Legem autem.

Oratio. Auxiliare nobis, Domine, et salvi erimus: te enim desistente, perditio, et te praesente vitalis est plenitudo. R\. Amen.



273 Ad Tertiam.


Proverbiorum Salomonis (Cap. XIV).

R\. Deo gratias.

Fili, qui despicit proximum suum, peccat: qui [Col. 0470D] autem miseretur pauperi, beatus erit. Errant qui operantur malum: misericordia et veritas praeparant bona. In omni opere erit abundantia: ubi autem verba sunt plurima, frequenter egestas. Corona sapientiae, divitiae eorum: fatuitas stultorum, impietas. Liberat animas testis fidelis: et profert mendacia versipellis. In timore Domini fiducia fortitudinis; et filiis ejus erit spes. Timor Domini fons vitae, ut declinet a ruina mortis. In multitudine populi dignitas regis: et in paucitate plebis ignominia principis. Qui patiens est, multa gubernatur prudentia: qui autem impatiens, exaltat stultitiam suam. Vita carnium, sanitas cordis: putredo ossium, invidia. Qui calumniatur egentem, exprobrat factori [Col. 0471A] ejus: honorat autem eum, qui miseretur pauperis. R\. Amen.


Lectio libri Samuelis (Primi Reg. cap. XI).

R\. Deo gratias.

In illis diebus: Saul abiit in domum suam in Gabaa: et abiit cum eo pars exercitus, quorum tetigerat Deus corda. Filii vero Belial dixerunt: Num salvare nos poterit iste? Et despexerunt eum, et non attulerunt ei munera: ille vero dissimulabat se audire. Ascendit autem Naas Ammonites, et pugnare coepit adversus Jabes Galaad. Dixeruntque universi viri Jabes ad Naas: Habeto nos foederatos, et serviemus tibi. Et respondit ad eos Naas Ammonites: In hoc feriam vobiscum foedus, ut eruam omnium vestrorum oculos dextros, ponamque vos obprobrium [Col. 0471B] in universo Israel. Et dixerunt ad eum seniores Jabes: Concede nobis septem dies, ut mittamus nuntios ad universos terminos Israel: et si non fuerit qui defendat nos, egrediemur ad te. Venerunt autem nuntii in Gabaa ad Saul: et locuti sunt verba, audiente populo: et levavit omnis populus vocem suam et flevit. Et ecce Saul: veniebat, sequens boves de agro, et audiens quod populus plorat. Et narraverunt ei verba virorum Jabes. Et insiluit spiritus Domini in Saul, cum audisset verba haec, et iratus est furor ejus nimis. Assumens utrumque bovem, concidit in frusta, misitque in omnes terminos Israel per manum nuntiorum, dicens: Quicumque non exierit, secutusque fuerit Saulem, et Samuelem, sic fiet bobus ejus. Invasit ergo populum timor Domini, et egressi sunt [Col. 0471C] quasi vir unus in Bezech: fueruntque filii Israel trecenta millia: virorum autem Juda triginta millia. Et dixerunt nuntiis, qui venerant: Sic dicetis viris, qui sunt in Jabes Galaad: Cras enim erit nobis salus, cum incaluerit sol. Venerunt ergo nuntii, annuntiaverunt viris Jabes: qui laetati sunt; atque dixerunt: Mane exibimus ad vos: et facietis nobis omne, quod placuerit vobis. Et factum est, cum venisset dies crastina, constituit Saul populum in tres partes: et ingressus est media castra in vigilia matutina, et percussit Ammon usque dum inclaresceret dies: reliqui autem dispersi sunt, ita ut non derelinquerentur in eis duo pariter. Et ait populus ad Samuel: Quis est iste qui dixit: Saul num regnabit [Col. 0471D] super nos? Date viros, et interficiemus eos. Et ait Saul: Non occidetur quisque in die hac, quia hodie fecit Dominus salutem in Israel. Dixit autem Samuel ad populum: Venite, et eamus in Galgala, et innovemus ibi regnum. Et perrexit omnis populus in Galgala, et fecerunt ibi regem Saul coram Domino in Galgala, et immolaverunt ibi victimas pacificas coram Domino. Et laetatus ibi Saul, et cuncti viri Israel. R\. Amen.

Antiphona 1. Exaudi Domine de templo sancto tuo vocem meam. Quia circumdederunt me gemitus mortis. P. Et torrentes iniquitatis conturbaverunt me. R\. Diligam te Domine virtus mea: Dominus firmamentum meum, et liberator meus. P. Et torrentes. Non dicatur Gloria.

[Col. 0472A] Oratio. Exaudi Domine de templo sancto tuo vocem Ecclesiae tuae: ut qui in passione positus, rivulos sanguinis patiendo tolerasti, nos mortis gemitibus circumdatos solaturus aspicias; ut torrentes iniquitatis in nullo nos noceant: cum imperturbatos nos reddiderit adjutrix gratia tua. R\. Amen.

Antiphona 2. In pulverem mortis deduxerunt me, Domine. Quoniam circumdederunt me canes multi: concilium malignantium obsedit me. Foderunt manus meas, et pedes: dinumeraverunt omnia ossa mea. V\. Tu autem Domine ne longe facias auxilium tuum a me: ad defensionem meam conspice. Non dicatur Gloria.

Oratio. Tu Deus noster et fortitudo nostra, qui pro nobis crucis sustinuisti injuriam, 274 ne repellas [Col. 0472B] Ecclesiam tuam: ut quae constricta formidine, affligente inimico incedit, te sibi parcente, gratuletur se in persecutionibus dilatari. R\. Amen.

Antiphona 3. Infirmatus est in paupertate vigor meus: et ossa mea conturbata sunt. Factus sum obprobrium vicinis meis, et timor notis meis. V\. In te Domine speravi non confundar in aeternum: in tua justitia libera me et eripe me.

R\. Omnes amici mei illuserunt mihi. Praevaluerunt adversum me viri pacis meae et qui edebat mecum, P. Posuit adversum me supplantationem. V\. Verbum iniquum disposuerunt adversum me: Numquid qui dormit non adjiciet ut resurgat? Etenim homo pacis meae, in quem ego sperabam. P. Posuit. Non dicatur Gloria.

[Col. 0472C] Preces. Clamamus ad te, Deus, exaudi nos, P. Et a flagello irae tuae libera. V\. Tu traditus es ad mortem, Redemptor Sancte, sanctifica gregem, quem tuo redemisti cruore. P. Et. V\. Qui portas spineam in caput tuum coronam: nos membra tua ab spinis criminum purga. P. Et. V\. Vox tua Patrem pro nobis nunc interpellet, qui clamavit in cruce: ut ignorantibus subveniret. P. Et.

Hymnus. O Nazarene. fol. 144.

Capitula. Domine Jesu Christe, non infirmetur, quaesumus, in peregrinatione hujus paupertatis vigor Ecclesiae tuae: ac si contigerit in nobis virtutum ossa pro tempore conturbari; exemplo passionis tuae erecti, non incidamus usquequaque in laqueos [Col. 0472D] inimici.

Pater noster.



Ad Sextam.


Lectio libri Ezechielis Prophetae (Cap. XXIX).

R\. Deo gratias.

Factum est verbum Domini ad me, dicens: Fili hominis pone faciem tuam contra Pharaonem regem Aegypti; et prophetabis de eo, et de Aegypto universa: Loquere, et dices: Haec dicit Dominus Deus: Ecce ego ad te Pharao rex Aegypti, draco magne, qui cubas in medio fluminum tuorum, et dixisti: Meus est fluvius, et ego feci me ipsum. Et ponam frenum in maxillis tuis: et adglutinabo pisces fluminum tuorum. Et projiciam te in desertum, et omnes pisces fluminum tuorum: super [Col. 0473A] faciem terrae cades, non colligeris, neque congregaberis: hestiis terrae, et volatilibus coeli, dedi te ad devorandum: Et scient omnes habitatores Aegypti quia ego Dominus: pro eo quod fuisti baculus arundineus domui Israel. Quando apprehenderunt te manu, et confractus es, et lacerasti omnem humerum eorum: et innitentibus eis super te, comminutus es, dissolvisti omnes renes eorum. Propterea haec dicit Dominus Deus: Ecce ego adducam super te gladium, et interficiam de te hominem, et jumentum. Et erit terra Aegypti in desertum, et solitudinem: et scient quia ego Dominus. R\. Amen.

Antiphona 1. Respice in me, Deus, et miserere mei. P. Deus, Deus meus, ne derelinquas me. V\. Vide humilitatem meam, et laborem meum: et dimitte [Col. 0473B] mihi omnia peccata mea. P. Deus, Deus meus.

Oratio. Respice in nos Domine, et miserere nostri; teque in tribulatione invocantibus assiste propitius: ut in quibus majestatem tuam adorando laudamus, digne suscipias; et pro quibus te timemus, pius ignoscas. Timoris igitur tui obedientia corda nostra laetifica; et consolationis dulcedine dubietatem nostrae mentis conforta: et quia tu suavis, ac mitis es; suavitatem ex tua indulgentia hauriamus: et in retribuendo pium te, mitemque sentiamus. R\. Amen.

Per misericordiam.

Antiphona 2. Circumdederunt me, Domine, vituli multi: tauri pingues obsederunt me. V\. Aperuerunt in me os suum, sicut leo rapiens, et rugiens.

[Col. 0473C] Oratio. Christe Dei Filius, quem hominem purum, non Deum credentes, vitulorum multitudo circumdat, et taurorum pinguium persequens crassitudo: dilaniat: da nobis invicto Crucis tuae signaculo frui; ut omnis per hoc a nobis congregatio dispereat inimici. R\. Amen.

Per misericordiam tuam, Deus, etc.

Antiphona 3. Quare tristis es anima mea? et quare conturbas me? Spera in Domino, et confitere illi. V\. Haec recordatus sum, et effudi in me animam meam: quoniam ingrediar in locum tabernaculi mirabilis, usque ad domum Dei: in voce exultationis, et confessionis: sonus epulantis.

R\. Cogitaverunt adversum me: ne derelinquas [Col. 0473D] me, Domine Deus meus. P. Ne discedas a me. V\. Intende in adjutorium meum, Domine Deus salutis meae. P. Ne discedas a me. Non dicatur Gloria.

275 Preces. Quos redemisti sanguine, P. Tua salva potentia, Christe misericors. V\. Pro quibus flagellis caesus adductus es, P. Tua salva potentia, Christe. V\. Pro quorum crimine Piissime cruci affixus es, P. Tua. V\. Pro quibus verberatus es, capite et percussus es, P. Tua. V\. Qui tibi flentes mala nostra pandimus, P. Tua.

Hymnus. O Nazarene. fol. 144.

Oratio. Dirige nos in via tua; et sitientibus nobis sapientiae fontem benignus ostende: ut nimia tristitia careamus, et aeternae vitae dulcedinem hauriamus.

Pater noster



Ad Vesperum.
[Col. 0474A]

Lauda. Vespere, et mane, et meridie te laudamus, Domine.

Dominus sit semper. R\. Et cum.

Antiphona. Ne derelinquas me Domine Deus meus: ne discedas a me. Psalmus XXXVII.

Lauda. Qui das salutem regibus, P. Et liberasti David servum tuum: libera me de gladio maligno. V\. Benedictus Dominus Deus meus, qui docet manus meas ad praelium, et digitos meos ad bellum. P. Et liberasti.

Hymnus. Verbum Patris, quod prodiit. fol. 252.

Capitula. Sit festum jejunium nostrum apud te Domine qui iniquitates deles, et peccata dimittis: vide gemitus confitentium tibi, et preces omnium [Col. 0474B] libenter exaudi; ut qui tibi in veritate serviunt, adversitate nulla turbentur: aufer omnem malitiam de cordibus nostris, ut tuis inhaerendo praeceptis, tua nos pace laetifices.

Pater noster.

Humiliate vos benedictioni.

Dominus sit semper. R\. Et cum.

Benedictio. Jesus Salvator, ac Deus noster emundet vos per abstinentiae puritatem ab omni delicti contagione. R\. Amen. Quique vestrarum est redemptio animarum, sit remunerator vestrorum jejuniorum. R\. Amen. Ut ab eo donetur vobis aeterna gloria, a quo sanctificari vultis per abstinentiam. R\. Amen.

Lauda. Iniquos odio. Et Oratio. Auxiliare nobis. fol. 272.



FERIA QUINTA.



Ad Matutinum.
[Col. 0474C]

Antiphona. Voce mea ad Dominum clamavi: et exaudivit me de monte sancto suo. Psalmus III.

Oratio. Exaudi nos Domine de monte sancto tuo clamantes ad te de peccati profundo: ut qui in mundo citra opera carnis prodiendo mons factus es magnus, praebe solido nobis tuo haerere fundamento: a quo et instantium nos non convellat genus tempestatum; et insurgentium feritas te erga nostrum quiescat perseverante praesidium. R\. Amen.

Per misericordiam.

Antiphona 1. Qui oderunt me gratis, annuebant oculis. Mihi quidem pacifice loquebantur: P. Et [Col. 0474D] super iram dolose cogitabant: Deus meus, et Dominus meus in causam meam respice. V\. Vidisti Domine, ne sileas: Domine, ne discedas a me.

Oratio. Christe, Salvator noster et Domine, quem inimici tui gratis oderunt; cuique te annuentes oculis pacifice loquebantur: da nobis, ut et amicos in te, inimicosque propter te veraciter diligere valeamus: ut cum tu Dominus fueris solus in causa nostra, simplex ad omnes procedat nostra conscientia. R\. Amen.

Antiphona 2. Verba, inimicus, et dolos, iniquitatemque meditatus est in cubili suo: ostende mihi Domine misericordiam tuam. V\. Dixit injustus ut non derelinquat sibi: non est timor Dei ante oculos ejus.

[Col. 0475A] Oratio. Non veniat nobis, Domine, pes superbiae, nec manus peccatorum peccato praevalente nos moveat: sed sperantes in protectione alarum tuarum, circumvolantium insidiarum rapinis erepti, ab ubertate domus tuae sancto eloquio repleamur; et torrente deliciarum tuarum, distributa per Spiritum exundantis gratiae varietate, potemur. R\. Amen.

Per misericordiam.

Antiphona 3. Amici mei, et proximi mei adversum me appropinquaverunt. Et proximi mei a longe steterunt: et vim faciebant qui quaerebant animam meam. V\. Domine, ne in ira tua arguas me, neque in furore tuo corripias me. Non dicatur Gloria.

Oratio. Deus, ante cujus conspectum nullius desideria vel gemitus abscondita sunt; intende in [Col. 0475B] adjutorium nostrum, et amove a nobis furorem indignationis tuae: ut qui in te confidimus, non decidamus in laqueos inimici. R\. Amen.

R\. Adtende, Domine, ad me. P. Et audi 276 verba adversariorum meorum. Foderunt foveam, ut caperent me: ne propitiatus fueris iniquitati eorum. V\. Tu autem Domine, Deus exercituum omnium regum terrae, qui sedes super Cherubim, aperi oculos tuos, et vide inclina aurem tuam. P. Et audi. Non dicatur Gloria.

Oratio. Tu, Domine, in cithara, et cantico inimicorum dignatus es verti, dum linguas tibi derogantium pertulisti: te utique infideles in fabula obtrectaverunt, a quo recedentes abominati sunt, et in cujus faciem expuere non pepercerunt; tu salus [Col. 0475C] proinde nostra, atque salvator, salvandis nobis inlabere: ut qui persequentium te fuisti doloribus cruciatus, credentium te et confessionibus placeris et actibus. R\. Amen.


In Laudibus.

Antiphona. Tibi soli peccavi Domine, et malum coram te feci; miserere mei. Psalmus L.

Oratio. Tibi soli peccavimus Domine; et malum coram te fecimus: cui quidem non celantur abscondita nostra, quae cordis retinent claustra: et tamen erubescimus pandere, quod non timemus perpetrare. Sed tu Domine, qui non despicis poenitentes, suscipe preces humilium; et veniam tribue peccatorum: ac per potentiam Trinitatis, rectitudinem, qua gradiamur, [Col. 0475D] doceat nos Spiritus Sanctus; et ad sanctitatis gloriam pertrahat spiritus rectus, atque ad justificationem principalis deducat spiritus: ut unicae virtutis immensa potestas, et Pater regat quos condidit; et Filius custodiat quos redemit; et Spiritus Sanctus repleat quos creavit. R\. Amen.

Ad Canticum. Antiphona. Domine, qui me persequuntur, corruant, et infirmi fiant.


Canticum. Hieremiae (Cap. XX).

Seduxisti me Domine, et seductus sum: * fortior me fuisti, et invaluisti:

Factus sum in derisum tota die, * omnes subsannabant me.

Quia jam olim loquar, vociferans iniquitatem, * et vastitatem clamito.

[Col. 0476A] Et factus est mihi sermo Domini in obprobrium, * et in derisum tota die.

Et dixi: Non recordabor ejus, * neque loquar ultra in nomine illius.

Et factus est in corde meo quasi ignis exaestuans, claususque in ossibus meis, * et defeci, ferre non sustinens.

Audivi enim contumelias multorum, * et terrores in circuitu.

Persequimini, et persequamur eum: * ab omnibus viris, qui erant pacifici mei, et custodientes latus meum:

Si quo modo decipiatur, et praevaleamus adversus eum, * et consequamur ultionem ex illo.

Dominus autem mecum est quasi bellator fortis: * [Col. 0476B] idcirco qui persequuntur, cadent, et infirmi erunt.

Confundantur vehementer, quia non intellexerunt obprobrium sempiternum, * quod nunquam delebitur.

Et. tu Domine exercituum probator justi, * qui probas corda et renes:

Videam quaeso ultionem ex eis: * tibi enim revelavi causam meam.

Oratio. Deus, cujus animam leonum voracitas nequivit absumere in eo, quod justitia in te inventa eorum videbatur rabiem effugare: emitte Angelum tuum qui os leonis illis, qui per mundum rugiens currit, quaerens quem devoret, concludat: atque animas nostras de ejus persuasione, atque dominatu eripiat. R\. Amen.

[Col. 0476C] Ad Benedictus. Antiphona. Psallam, et intelligam in matutinis, quando venies ad me? V\. Misericordiam, et judicium cantabo tibi Domine. P. Psallam.

Canticum. Benedictus es Domine. fol. 6. Lauda. In sanctis ejus laudate Dominum. Psalmus CXLVIII.


Lectio libri Samuelis (Primi. Reg. XIV, XV).

R\. Deo gratias.

In illis diebus: Pugnavit Saul contra Moab, et filios Ammon, et Edom, et reges Soba, et Philisthaeos. et quocumque se verterat, superabat. Congregatoque exercitu, percussit Amalec, et eruit Israel de manu. vastatorum ejus. Fuerunt autem filii Saul Jonathas, et Jessui, et Melchisua: nomina duarum filiarum ejus, nomen primogenitae Merob, et nomen minoris [Col. 0476D] Michol. Et nomen uxoris Saul, Achinoam filia Achimaas: et nomina principum militiae ejus Abner, filius Ner, patruelis Saul. Porro Cis fuerat pater Saul, et Ner pater Abner, filius Abiel. Erat autem bellum potens adversum Philisthaeos 277 omnibus diebus Saul. Nam quemcumque viderat Saul virum fortem, et aptum ad praelium, sociabat eum sibi. Et dixit Samuel ad Saul: Me misit Dominus, ut ungerem te in regem super populum ejus Israel: nunc ergo audi vocem Domini: Haec dicit Dominus exercituum: Recensivi quaecumque fecit Amalec Israeli, quomodo restitit ei in via cum ascenderent de Aegypto. Nunc igitur vade, et percute Amalec, et demolire universa ejus: non parcas ei, sed interfice a viro usque ad mulierem, et parvulum atque lactantem, bovem et [Col. 0477A] ovem, camelum atque asinum. Praecepit itaque Saul populo, et recensuit eos quasi agnos: ducenta millia peditum, et decem millia virorum Juda. Cumque venisset Saul usque ad civitatem Amalec, tetendit insidias in torrente. Dixitque Saul Cinaeo: Abite, et recedite, atque discedite ab Amalec: ne forte involvam te cum eo: tu enim fecisti misericordiam cum omnibus filiis Israel, cum ascenderent de Aegypto. Et recessit Cinaeus de medio Amalec. Percussitque Saul Amalec, ab Hevila, donec venit ad Sur, quae est regionis Aegypti. Et apprehendit Agag regem Amalec vivum: omne autem vulgus interfecit in ore gladii. Et pepercit Saul, et omnis populus, Agag, et optimis gregibus ovium et armentorum, et vestibus, et arietibus, et universis quae pulchra erant, nec voluerunt [Col. 0477B] disperdere ea: quidquid vero vile fuit, et reprobum, hoc demoliti sunt. Factum est verbum Domini ad Samuel, dicens: Poenitet me quod constituissem Saulem regem: quia dereliquit me, et verba mea opere non implevit. Contristatusque est Samuel, et clamavit ad Dominum tota nocte illa. Cumque surrexisset Samuel de nocte, ut iret ad Saul mane, nuntiatum est Samueli, eo quod venisset Saul in Carmelum, et erexisset sibi fornicem triumphalem, et reversus transisset, descendissetque in Galgala. Venit ergo Samue ad Saul, et dixit Samuel: Et quae est haec vox gregum, quae resonat in auribus meis, et armentorum, quam ego audio? Et ait Saul: De Amalec adduxerunt ea: pepercit enim populus melioribus ovibus, et armentis, ut immolarentur Domino Deo [Col. 0477C] tuo; reliqua vero occidimus. Dixit autem Samuel ad Saul: Sine me, et indicabo tibi quae locutus sit Dominus ad me nocte. Dixitque ei: Loquere. Et ait Samuel: Nonne cum parvulus esses in oculis tuis, caput in tribubus Israel factus es? unxitque te Dominus in regem super Israel, et misit te Dominus in viam, et ait: Vade, et interfice peccatores Amalec, et pugnabis contra eos usque ad internecionem eorum. Quare ergo non audisti vocem Domini: sed versus ad praedam es, et fecisti malum in oculis Domini? Et ait Saul ad Samuelem: Immo audivi vocem Domini et ambulavi in via per quam misit me Dominus, et adduxi Agag regem Amalec, et Amalec interfeci. Tulit autem populus de praeda oves et boves, primitias [Col. 0477D] eorum quae caesa sunt, ut immolarent Domino Deo suo in Galgalis. R\. Amen.

Hymnus. Noctis tempus. fol. 257.

Capitula. Educ, Domine, de tribulatione animam nostram: qui sputa pro nobis perpessus es, et flagella: ut, mundi hujus educti de carcere, triumphos Crucis tuae debita post nostrum obitum praecinamus cum laude.

Pater noster.

Lauda. Adhaesi testimoniis tuis P. Domine: noli me confundere. V\. Adhaesit, pavimento anima mea: vivifica me secundum verbum tuum. P. Adhaesi.

Oratio. Ab iniquitatis via remove Domine gressus nostros: et in itinere mendatorum tuorum statue cursum nostrum. Animam igitur pavimento inhaerentem, [Col. 0478A] remedio salutifero subleva; tuisque justificationibus edoctam, potentia verbi tui vivifica. R\. Amen.

Per misericordiam.



Ad Tertiam.


Proverbiorum Salomonis (Cap. XIII).

R\. Deo gratias.

Fili, de fructu oris homo saturabitur bonus: anima autem praevaricatorum iniqua. Qui custodit os suum, custodit animam suam: qui autem inconsideratus est ad loquendum, sentiet mala. Vult et non vult piger: anima autem operantium impinguabitur. Verbum mendax justus detestabitur: impius confunditur, justitia custodit innocentiam: impietas vero peccatorem supplantat. Est quasi dives, cum nihil habeat: et est quasi pauper, cum multis divitiis sit. [Col. 0478B] Redemptio animae viri divitiae suae: qui autem pauper est, increpationem non sustinet. Lux justorum laetificat: lucerna autem impiorum extinguitur. Inter superbos jurgia semper sunt: qui autem agunt cuncta 278 consilio, reguntur sapientia. Qui detrahit alicui rei, ipse in futurum obligat: qui autem timet praeceptum, in pace versabitur. R\. Amen.


Lectio libri Samuelis (Primi Reg. cap. XVII).

R\. Deo gratias.

In illis diebus: Congregaverunt Philisthiim agmina sua in praelium, conveneruntque in Socho Judae: et castrametati sunt inter Socho, et Azeca in finibus Domim. Porro Saul, et viri Israel congregati venerunt in valle terebinthi, et direxerunt acies ad bellandum contra Philisthiim. Et Philisthii stabant super [Col. 0478C] montem ex altera parte, et Israel stabant super montem ex altera parte: vallisque erat inter eos. Et egressus est vir spurius de castris Philisthinorum, nomen Goliath, de Geth, altitudinis sex cubitorum, et palmi: et cassis aerea super caput ejus, et lorica armata induebatur: porro pondus loricae ejus quinque millia siclorum aeris: et ocreas aereas habebat in cruribus suis: et clypeus aereus tegebat humeros ejus: hastile autem hastae ejus, erat quasi liciatorium texentium: ipsum autem ferrum hastae ejus, sexcentos siclos habebat ferri: et armiger ejus antecedebat eum. Stansque clamabat adversus phalanges Israel, et dicebat eis: Quare venistis parati ad praelium? Numquid ego non sum Philisthaeus, et vos servi Saul? Eligite ex [Col. 0478D] vobis virum, et descendat ad singulare certamen: si quiverit pugnare mecum, et percusserit me, erimus vobis servi: si autem ego praevaluero, et percussero eum, vos servi eritis, et servietis nobis. Et ajebat Philisthaeus: Ego exprobrabo agminibus Israel hodie: Date mihi virum, et ineat mecum singulare certamen. Audiens autem Saul, et omnes viri Israelitae sermones Philisthaei hujuscemodi, stupebant, et metuebant nimis. David autem erat filius viri Ephrathaei, de quo supra dictum est, de Bethlehem Juda, cui nomen erat Isai, qui habebat octo filios, et erat vir in diebus Saul senex, et grandaevus inter viros. Abierunt autem tres filii ejus majores post Saul in praelium: et nomina trium filiorum ejus, qui perrexerunt ad bellandum, Eliab primogenitus, et secundus [Col. 0479A] Abinadab, tertiusque Samma. David autem erat minimus. Tribus ergo majoribus secutis Saulem, abiit David, et reversus est a Saule, ut pasceret gregem patris sui in Bethlehem. Dixit autem Isai ad David filium suum: Accipe fratribus tuis ephi polentae, et decem panes istos, et curre in castra ad fratres tuos, et decem formellas casei has deferes ad tribunum: et fratres tuos visitabis, si recte agunt: et cum quibus ordinati sunt, disce. Saul autem, et omnes filii Israel, in valle terebinthi pugnabant adversus Philisthiim. Surrexit itaque David mane, et commendavit gregem custodibus: et onustus abiit, sicut praeceperat ei Isai. Et venit ad locum Magala, et ad exercitum, qui egressus ad pugnam vociferatus erat in certamine. Direxerat enim aciem Israel, sed et Philisthiim ex adverso [Col. 0479B] fuerant praeparati. Derelinquens ergo David vasa, quae attulerat, sub manu custodis ad sarcinas, cucurrit ad locum certaminis, et interrogavit si omnia recte agerentur erga fratres suos. Cumque ille adhuc loqueretur, apparuit eis ille spurius, Philisthaeus, Goliath nomine, ascendens de Geth, ex castris Philithinorum: et loquente eo haec eadem verba audivit David. Omnes Israelitae, cum vidissent virum, fugerunt a facie ejus, timentes eum valde. Et dixit unus quispiam de Israel: Num vidisti virum hunc qui ascendit? Virum ergo qui percusserit eum, ditabit rex divitiis magnis, et filiam suam dabit ei, et domum patris ejus faciet in Israel absque tributo. Et ait David ad viros qui stabant secum, dicens: Quid dabitur viro, qui percusserit Philisthaeum hunc, et tulerit [Col. 0479C] opprobrium? quis est enim hic Philisthaeus incircumcisus, qui exprobravit aciem Dei viventis? Referebat autem ei populus eumdem sermonem, dicens: Haec dabuntur viro, qui percusserit eum. Quod cum audisset Eliab frater ejus major, loquente eo cum aliis, iratus est contra David, et ait: Quare venisti, et quare derelinquisti paucas oves in deserto? ego novi superbiam tuam, et nequitiam cordis tui: quia ut videres praelium, descendisti. Et dixit David: Quid feci? numquid non verbum est? Et declinavit paululum ab eo ad alium: dixitque eumdem sermonem. Et respondit ei populus verbum sicut et prius. Audita sunt autem verba, quae locutus est David, et annuntiata in conspectu Saulis. Ad quem cum fuisset adductus, [Col. 0479D] locutus est ei David: Non concidat cor cujusquam in eo: ego servus tuus vadam, et pugnabo adversus Philisthaeum. Et ait Saul ad David: Non vales resistere Philisthaeo isti; nec pugnare adversus eum: quia puer es, 279 hic autem vir bellator est ab adolescentia sua. Dixitque David ad Saul: Pascebam servus tuus patris mei gregem, et veniebat leo, vel ursus, tollebantque arietem de medio gregis: et sequebar eos, et percutiebam, eruebamque de ore eorum: et illi consurgebant adversum me: et apprehendebam mentum eorum, et suffocabam, interficiebamque eos. Nam et leonem et ursum interfeci ego servus tuus: erit igitur et Philisthaeus incircumcisus, quasi unus ex eis: qui ausus est maledicere exercitui Dei viventis? Et ait: Dominus qui eripuit me de [Col. 0480A] manu leonis, et de manu ursi, liberabit me de manu Philisthaei hujus. R\. Amen.

Antiphona 1. Anima mea completa est illusionibus: P. Et non est sanitas in carne mea. Ne derelinquas me, Domine. V\. Incurvatus sum, humiliatus sum: usquequaque rugiebam a gemitu cordis mei. P. Et.

Oratio. Christe Deus noster, qui in corpore tuo et inludi et verberari te passus es; tu animam nostram inlusionibus repletam ab omni pollutionum sorde depurga: ut, vera sanitate habitante in carne nostra, ad coronam mereamur pertingere destinatam. R\. Amen.

Antiphona 2. Multiplicati sunt super capillos capitis mei inimici mei. Complacuit Domino, ut eriperet me: P. Domine in auxilium meum respice. V\. [Col. 0480B] Tu autem Domine ne longe facias auxilium tuum a me: ad defensionem meam respice. P. Domine in auxilium.

Oratio. Deus Dei Filius Christe, qui tempore passionis tuae, dum multiplicantur super capillos capitis tui qui oderunt te gratis, exsolvis ea quae non rapuisse probaris; tu nos a numerositate peccaminum libera, quo et super numerum capillorum nostrorum copia virtutum excrescat, et debita nobis poenalis ex solutio impensione tuae miserationis effugiat. R\. Amen.

Antiphona 3. Juda, quid gloriaris in malitia, qui potens es iniquitate? P. Tota die injustitiam cogitabat lingua tua: sicut rasorium acutum fecisti dolum. V\. Dilexisti malitiam super benignitatem; iniquitatem [Col. 0480C] magis quam loqui aequitatem. P. Tota. Non dicatur Gloria.

R\. Heu me, quia peregrinatio mea prolongata est: habitavi cum habitantibus Cedar: multum peregrinata est anima mea. Cum his, qui oderunt pacem, eram pacificus: cum loquebar illis, debellabant me. P. Sine causa. V\. Exurgentes testes iniqui, quae ignorabam, interrogabant me; retribuebant mihi mala pro bonis. P. Sine causa. Non dicatur Gloria.

Preces. Indulgentiam postulamus, Christe, exaudi. P. Placare, et miserere. V\. Redemptorum pretium, Redemptor sanctifica: in Cruce tua dele nostra crimina. P. Placare, et miserere. V\. Qui humana sustines judicia, innocens tua nos exalta judicii gloria. P. Placare V\. Qui de Cruce inspicis Matrem, et [Col. 0480D] Discipulum, tu nos de coelo clementer jam respice. P. Placare.

Hymnus. O Nazarene, lux. Quaere folio 144.

Oratio. Ingeniti Patris unigenitum Verbum, qui gloriantem contra te in malitia populum sustines superborum; confitentem tibi gregem salva fidelium: ut dum turba malorum tota die in lingua sua injustitias cogitat, plebs nomini tuo credula, cantica tibi deferat sine fine accepta.

Pater noster.



Ad Sextam.


Lectio libri Hieremiae Prophetae (Cap. II).

R\. Deo gratias.

Haec dicit Dominus: Verterunt ad me tergum filii [Col. 0481A] Israel, et non faciem, et in tempore afflictionis suae dicent: Surge, et libera nos. Ubi sunt dii tui, quos fecisti tibi? surgant et liberent te in tempore afflictionis tuae: secundum numerum quippe civitatum tuarum erant dii tui Juda. Quid vultis mecum judicio contendere? omnes dereliquistis me, dicit Dominus. Frustra percussi filios vestros, disciplinam non receperunt: devoravit gladius vester prophetas vestros, quasi leo vastator generatio vestra. Videte verbum Domini: Numquid solitudo factus sum Israeli, aut terra serotina? quare ergo dixit populus meus: Recessimus, non veniemus ultra ad te? Numquid obliviscetur mulier ornamenti sui, aut sponsa fasciae pectoralis suae? populus autem meus oblitus est mei diebus innumeris. Quid niteris bonam ostendere [Col. 0481B] viam tuam ad quaerendam dilectionem, quae insuper et malitias tuas docuisti vias tuas, et in alis tuis inventus est sanguis animarum pauperum innocentum? non in fossis inveni eos, sed in omnibus quae supra memoravi. Et dixisti: 280 Absque peccato et innocens ego sum: et propterea avertatur furor tuus a me. Et ego judicio contendam tecum, eo quod dixeris: Non peccavi. Quam vilis facta es nimis, iterans vias tuas! et ab Aegypto confunderis, sicut confusa es ab Assur. Nam et ab ista egredieris, et manus tuae erunt super caput tuum: quoniam obtrivit Dominus confidentiam tuam, et nihil habebis prosperum. Vulgo dicitur: Si dimiserit vir uxorem suam, et recedens ab eo, duxerit virum alterum: numquid revertetur ad eam ulterius? numquid non polluta et contaminata [Col. 0481C] erit mulier illa? tu autem fornicata es cum amatoribus multis: tamen revertere ad me, dicit Dominus. R\. Amen.

Antiphona 1. Observabit peccator justum: et quaeret perdere eum: P. Dominus autem non dereliquit illum. V\. Expectans expectavi Dominum, et intendit mihi. Et respexit me, et exaudivit deprecationem meam. P. Dominus.

Oratio. Observat, Domine, peccator justum, insidians fidelissimum gregem tuum ad perdendum eum viventem ex fide, et de tua misericordia praesumentem. Non ergo nos perituros derelinquas in manibus ejus; qui propter nos ligno Crucis affixus es. R\. Amen.

[Col. 0481D] Antiphona 2. Quid gloriaris in malitia, qui potens es iniquitate? P. Tota die injustitiam cogitabat lingua tua. V\. Dilexisti injustitiam super benignitatem; iniquitatem magis quam loqui aequitatem. P. Tota.

Oratio. Deus, qui gloriantem contra te in malitia discipulum pateris; da nobis sublimiter gloriari passionibus tuis: ut quem malitia porrecti arcum doloris emisit; sic spiculum vulneris in eo credulitas defigat voluntaria sua confessione. R\. Amen.

Antiphona 3. Inruerunt in me fortes, occupaverunt animam meam. P. Exurge mihi in occursum, Domine Deus meus. V\. Dilexisti omnia verba praecipitationis, lingua dolosa. P. Exurge.

R\. Deus meus, ne elongeris a me, P. Quoniam [Col. 0482A] tribulatio proxima est: et non est qui adjuvet. V\. Tu autem, Domine, ne longe facias auxilium a me: ad defensionem meam respice. P. Quoniam. Non dicatur Gloria.

Preces. Clamemus omnes una voce: Domine, miserere. V\. Qui ductus ut ovis, crucifigeris. P. Domine. V\. Qui sanguine fuso das salutem mundo. P. Domine. V\. Qui spiritum tuum Patri commendas. P. Domine. V\. Fac nos per crucem tuam mereri veniam. P. Domine.

Hymnus. O Nazarene. fol. 114.

Oratio. Inruentes in me fortes, Christe Domine, virtutis tuae valore compesce: quique tuam in passione animam occupaverunt, jugo servitutis tuae, eorum genimina occupentur: ut tu solus Dominus [Col. 0482B] Redemptor saeculi agnoscaris: cum in occursum Ecclesiae tuae surrexeris.

Pater noster.



Ad Nonam.


Proverbiorum Salomonis (Cap. XII).

R\. Deo gratias.

Fili, fructus justi lignum vitae: et qui suscipit animas, sapiens est. Si justus in terra recipit, quanto magis peccator, et impius? Qui diligit disciplinam, diligit scientiam: qui autem odit increpationes, insipiens est. Qui bonus est, haurit a Domino gratiam: qui autem confidit in cogitationibus suis, impie agit. Non roborabitur homo ex impietate: et radix justorum non commovebitur. Mulier diligens, corona est viro suo: et putredo ossibus ejus, quae confusione [Col. 0482C] res dignas gerit. Cogitationes justorum judicia: et consilia impiorum fraudulenta. Verba impiorum insidiantur sanguini: os justorum liberabit eos. Verte impios, et non erunt: domus autem justorum permanebit. R\. Amen.


Lectio libri Samuelis (Primi Reg. cap. XVII).

R\. Deo gratias.

In illis diebus: Ait David: Dominus qui eruit me de manu leonis, et de manu ursi, ipse liberabit me de manu Philisthaei hujus. Et dixit Saul ad David: Vade, et Dominus tecum. Et induit Saul David vestimentis suis, et imposuit galeam aeream super caput ejus, et vestivit eum lorica. Accinctus ergo David gladio ejus super veste sua, coepit tentare si armatus [Col. 0482D] posset incedere: non enim habebat consuetudinem. Dixitque David ad Saul: Non possum sic incedere, quia nec usum habeo. Et deposuit ea, et tulit baculum quem semper habebat in manibus: et elegit sibi quinque limpidissimos lapides de torrente, et misit in peram pastoralem, quam habebat secum, et fundam in manu tulit: et processit adversus Philisthaeum. Ibat autem Philisthaeus incedens, 281 et appropinquans adversum David, et armiger ejus ante eum. Cumque inspexisset Philisthaeus, et vidisset David, despexit eum. Erat enim adolescens, rufus, et pulcher aspectu. Et dixit Philisthaeus ad David: Numquid ego canis sum, quod tu venisti ad me cum baculo? Et maledixit Philisthaeus David in diis suis: Dixitque ad David: Veni ad me, et dabo carnes tuas [Col. 0483A] volatilibus coeli et bestiis terrae. Dixit autem David ad Philisthaeum: Tu venis ad me cum gladio, et hasta, et clypeo: ego autem venio ad te in nomine Domini exercituum, Dei agminum Israel, quibus exprobrasti hodie, et dabit te Dominus in manu mea, et percutiam te, et auferam caput tuum a te: et dabo cadavera castrorum Philisthinorum hodie volatilibus coeli et bestiis terrae: ut sciat omnis terra, quia est Deus in Israel. Et noverit universa haec, quia non in gladio, nec in hasta salvavit Dominus: ipsius enim est bellum, et tradet vos in manus nostras. Cum ergo surrexisset Philisthaeus, et veniret, et appropinquaret contra David, festinavit David, et occurrit ad pugnam ex adverso Philisthaei. Et misit manum suam in peram, tulitque lapidem unum, et [Col. 0483B] funda jecit, et percussit Philisthaeum in fronte: et infixus est lapis in fronte, et cecidit in faciem suam super terram. Praevaluitque David adversus Philisthaeum, et interfecit. Cumque gladium non haberet in manu sua David, cucurrit, et stetit super Philisthaeum, et tulit gladium ejus, eduxit de vagina sua: et interfecit eum, praeciditque caput ejus. Videntes autem Philisthiim, quod mortuus esset fortissimus eorum, fugierunt. Et consurgentes viri Israel, et Juda vociferati sunt, et persecuti Philisthaeos usque dum venirent in vallem, et usque ad portas Accaron, cecideruntque vulnerati Philisthiim in viam Saraim, usque ad Geth, et usque ad Accaron. Et revertentes filii Israel postquam persecuti fuerant Philisthaeos, invaserunt castra eorum. Assumens [Col. 0483C] autem David caput Philisthaei, attulit illud in Hierusalem: arma vero ejus posuit in tabernaculo suo. R\. Amen.

Antiphona 1. Humiliavi in jejunio animam meam: et factum est mihi in obprobrium. P. Adversum me exercebantur qui sedebant in porta. V\. Ego vero orationem meam ad te, Domine: tempus beneplaciti. Deus. P. Adversum me.

Oratio. Christe, Dei Filius, aspice humilitatem nostram in jejuniis; qui deceptoris discipuli fraude innocens traderis ad supplicium Crucis, et super quem innocentem munera accepta sunt captionis; da nobis, ut nec jurando decipere proximos, nec noxiis moribus studeamus perdere nosmetipsos: quin potius patientiae tuae doctrinam sequentes, internos, [Col. 0483D] externosque valeamus evincere hostes. R\ Amen.

Antiphona 2. Deus meus, eripe me de manu peccatoris, de manu contra legem agentis et iniqui. P. Quoniam tu es patientia mea. V\. Deus, in te speravi: Domine, non confundar in aeternum. P. Quoniam.

Oratio. Deus noster eripe nos de manu peccatoris; qui pro nobis poenam perferre dignatus es Crucis: ut tu solus sis patientia nostra; qui pro nobis passus es sepulturam. R\. Amen.

Antiphona 3. Supra dorsum meum fabricaverunt peccatores: longe fecerunt injustitiam suam. P. Dominus justus concidet cervices peccatorum. V\. Saepe expugnaverunt me a juventu e mea, dicat nunc Israel. P. Dominus.

[Col. 0484A] Hymnus. O Nazarene. fol. 144.

Oratio. Ecce, Domine, supra Ecclesiae tuae dorsum iniquitas onerosa peccantium fabricata est superborum; cum incorrigibiles moribus, membra tua atrociter premunt. Da ergo, quaesumus, nobis, ita tolerantiae virtute fulciri, ut eos, quos in dorsum animae nostrae sanandos portamus, salubriter nobiscum ad coeleste stabulum reportemus: quo, uno ac singulari denario cum illis accepto, et nos de praedicatione mereamur percipere lucrum, et ipsi de obedientia capiant nobiscum praemium sempiternum.

Pater noster.



Ad Vesperos.

Lauda. Dominus illuminatio mea, et salus mea: quem timebo?

[Col. 0484B] Dominus sit semper. R\. Et cum.

Antiphona. Judica Domine nocentes me, et expugna impugnantes me. Apprehende arma et scutum: et exurge, Deus, in adjutorium mihi. Psalmus XXXIV.

Lauda. Memento verbi tui servo tuo, in quo mihi spem dedisti. P. Haec me consolata est in humilitate mea: V\. Quia eloquium tuum vivificavit me. P. Haec.

282 Hymnus. Verbum Patris. fol. 252.

Capitula. Deus qui in hac. fol. 241.

Lauda. Adhaesi testimoniis.

Et Oratio. Ab iniquitatis. fol. 277.



FERIA SEXTA.



Ad Matutinum.

[Col. 0484C] Antiphona. Domine, quid multiplicati sunt qui tribulant me? multi insurgunt adversum me. Psalmus III.

Oratio. Multiplicati sunt, Domine, qui tribulant nos: sed tu multus es in misericordia qua eruas nos: in nullo enim formidabimus ab imminenti pressura, si tantum tua muniamur, Omnipotens, gratia. R\. Amen.

Antiphona 1. Tu mihi es refugium a pressura, quae circumdedit me, Domine: P. Exultatio mea redime me a circumdantibus me. V\. Intellectum tibi dabo, et instruam te in via, qua egredieris: Domine, firmabo super te oculos meos. P. Exultatio mea.

Oratio. Tu nobis es Domine refugium a pressura, quae circumdedit nos: et ideo, qui patiendo pro [Col. 0484D] nobis, exaltatio facta es nostra, redime nos a circumdantium inimicorum muscipula. R\ Amen.

Antiphona 2. Cum mihi molesti essent, P. Induebam me cilicio. Et humiliabam in jejunio animam meam. V\. Judica Domine nocentes me, et expugna impugnantes me. P. Induebam me.

Oratio. Da nobis Domine, ut mortificationem tuam circumferamus in corpore nostro; qui nos vivificasti in corpore tuo: ut cum molesti nobis fuerint inimici, non eamus contra illos reddituri vindictam; sed induti cilicio, nostramque humiliantes in jejunio animam, tibi Domino in sinu nostro effusam orationem deferamus acceptam. R\. Amen.

Antiphona 3. Exurge Domine, et intende in judicium [Col. 0485A] meum; Deus meus, et Dominus meus in causam meam. P. Non supergaudeant de me inimici mei, neque dicant in corde suo: Devorabimus eum. V\. Confundantur et revereantur omnes simul, qui quaerunt animam meam. P. Non supergaudeant.

Oratio. Deus noster et Domine Jesu Christe, tu semper adesto in causa Ecclesiae tuae; per quam eam patienter discernas a caeteris; qui solus pro ea pertulisti vulnera passionis. R\. Amen.

R\. Contumelias, et improperium passus sum ab eis: et proximi mei, qui custodiebant latus meum, dicebant: Decipiamus eum, et praevaleamus ei. Sed tu, Domine, mecum es quasi bellator fortis: cadant in obprobrium sempiternum: P. Et videam vindictam in eis: quia tibi revelavi causam meam. V\. [Col. 0485B] Da filios eorum in fame, et deduc eos in manu gladii: fiant uxores eorum absque liberis, et viduae: et viri eorum interficiantur morte. P. Et videam. Non dicatur Gloria.

Oratio. Quid tibi, Domine, a te formata creatura restituat, pro qua exprobrantium obprobria sustinens, solus sedens comminatione repletus es? Pro quibus ergo tanta passionum vulnera sustulisti, quaesumus, ut eos, nec carnis passionibus dejici, nec Inferni patiaris barathro dimergi. R\. Amen.


In Laudibus.

Antiphona. In iniquitatibus ego conceptus sum: et in peccatis peperit me mater mea. Tibi soli peccavi, Domine, et malum coram te feci: miserere mei. [Col. 0485C] Psalmus L.

Oratio. Agnoscentibus nobis iniquitates nostras, et propria tibi Domine pandentes piacula, ejulantes lachrymis, pectore verberato supplices oramus: ut avertas a nostris sceleribus faciem tuam; et deleas, quae gessimus cuncta peccata: Crea itaque, Deus, in corde nostro, quod ames; et propitiatione solita dimitte, quod odis: ac si te crebro ad irascendum nostra iniqua exasperant vitia; tua te nobis placabilem reddat indulgentia copiosa. R\. Amen.

Antiphona. Ecce in coelis est judex meus, et conscius meus in excelsis.


Canticum Job (Cap. XVI).

Nunc ecce oppressit me dolor meus, * et in nihilum [Col. 0485D] redacti sunt omnes artus mei.

Rugientes testimonium dicunt contra me, * et suscitatur falsiloquus adversus faciem meam contradicens mihi.

Collegit furorem suum in me, et comminans mihi infremuit contra me dentibus suis: * hostis nimis terribilibus oculis me intuitus est.

Aperuerunt super me ora sua, * exprobrantes percusserunt maxillam meam, satiati sunt poenis meis.

Conclusit me Deus apud iniquum, * et in manus impiorum me tradidit.

283 Ego ille quondam opulentus, * contritus sum:

Tenuit cervicem meam, et confregit me, * et quasi jugum posuit sibi

Circumdedit me lanceis suis, convulneravit me: * [Col. 0486A] lumbis meis non pepercit, et effudit in terra viscera mea.

Concidit in me vulnera, et super vulnus irruit in me quasi gigans. * Saccum meum consui super cutem meam, et operui cinere carnem meam.

Facies mea intumuit a fletu, * et palpebrae meae caligaverunt.

Haec passus sum absque iniquitate manus meae, * cum exhiberem mundas ad Deum preces.

Terra ne operiat sanguinem meum, * neque inveniat in te locum latendi clamor meus.

Ecce enim in coelo testis meus, * et conscius meus in excelsis.

Oratio. Jesu Domine, qui dolorem Ecclesiae tuae, quod ad nihilum redacta sunt ossa ejus, pius gubernator [Col. 0486B] intelligis; dum alios extra eam tentationum foeditas necat: concede nobis; ut, quia tu solus pro nobis tentatus es, passus es; tu nos a tentationibus et a passionibus nostris solus ipse eripias: quo testimonium nostrum intra tuam Ecclesiam ita sit utile, ut mereamur tibi sine fine placere. R\. Amen.

Ad Matutinum. Antiphona. Deus Deus meus ad te de luce vigilo. Sitivit in te anima mea, quam multipliciter et caro mea! V\. Sic in sancto apparui tibi, Deus, ut videam voluntatem tuam, et gloriam tuam.

Lauda. Cum senioribus juniores laudent nomen Domini. Psalmus CXLVIII.


Lectio libri Samuelis (Primi Reg. cap. XVII).

R\. Deo gratias.

Eo autem tempore, quo viderat Saul David egredientem [Col. 0486C] contra Philisthaeum, ait ad Abner principem militiae: De qua stirpe descendit hic adolescens? dixitque Abner: Vivat anima tua, rex, si novi. Et ait rex: Interroga tu, cujus filius sit iste puer. Cumque regressus esset David, percusso Phisthaeo, tulit eum Abner, et introduxit coram Rege Saul, caput Philisthaei habentem in manu sua. Et ait Saul ad David: De qua progenie es tu, o adolescens? Dixitque David: Filius servi tui Isai Bethlehemitae ego sum. (Cap. XVIII.) Et factum est cum complesset loqui ad Saul: anima Jonathae conglutinata est animae David, et dilexit eum Jonathas quasi animam suam. Nam expoliavit se Jonathas tunica, qua erat vestitus, et dedit eam David, et reliqua [Col. 0486D] vestimenta sua, usque ad gladium et arcum suum, et usque ad balteum. Egrediebatur quoque David ad omnia quaecumque misisset eum Saul, et prudenter se agebat: posuitque eum Saul super viros belli, et acceptus est in oculis universi populi, maximeque in conspectu famulorum Saul. Porro cum reverteretur percusso Philisthaeo David, egressae sunt mulieres de universis urbibus, cantantes, chorosque ducentes in occursum Saul regis, in tympanis laetitiae, et in sistris. Et praecinebant mulieres laudantes, atque dicentes: Percussit Saul mille, et David decem millia. Iratus est autem Saul nimis, et displicuit in oculis ejus iste sermo: dixitque: Dederunt David decem millia, et mihi dederunt mille: quid ei superest nisi solum regnum? Non rectis ergo [Col. 0487A] oculis Saul aspiciebat David ex die illa, et deinceps. Post diem autem alterum, invasit spiritus Domini malus Saul, et prophetabat in medio domus suae: David autem psallebat in manu sua, sicut per singulos dies: tenebatque Saul lanceam, et misit eam, putans quod configere posset David in pariete: et declinavit David a facie ejus secundo. Et timuit Saul David, eo quod esset Dominus cum eo, et a se recessisset. Amovit ergo eum Saul a se, et fecit eum tribunum super mille viros: et egrediebatur, et intrabat in conspectu populi. In omnibus quoque viis suis David prudenter se agebat, et Dominus erat cum eo. Vidit itaque Saul David quod prudens esset nimis, et coepit cavere eum. Omnis autem Israel, et Juda diligebat David: ipse enim egrediebatur, et [Col. 0487B] ingrediebatur ante eos. Dixit autem Saul ad David: Ecce filia mea major Merob, ipsam dabo tibi uxorem: tantummodo esto vir fortis, et praeliare bella Domini. Saul autem reputabat, dicens: Non sit super illum manus mea, sed Philisthinorum. Ait autem David ad Saul: Quis ego sum, aut quae est vita mea, aut cognatio patris mei in Israel, ut fiam gener regis? Factum est autem tempus, cum deberet dari Merob filia Saul David, data est Hadrieli Molathitae uxor. Dilexit autem Michol filiam Saul alteram David, et nuntiatum est Saul, et placuit ei. Dixitque Saul: Dabo eam illi, ut fiat ei in scandalum, et sit super eum manus Philisthinorum. 284 Dixit ergo Saul ad David: In duabus rebus gener meus eris [Col. 0487C] hodie. Et mandavit Saul servis suis: Loquimini ad David clam me, dicentes: Ecce places regi, et omnes servi ejus diligunt te. Nunc ergo esto gener regis. Et locuti sunt servi Saul in auribus David omnia verba haec. Et ait David: Num parum vobis videtur, generum esse regis? Ego autem sum vir pauper et tenuis. Et renuntiaverunt servi Saul, dicentes: Hujuscemodi verba locutus est David. Dixit autem Saul: Sic loquimini ad David: Non habet necesse rex sponsalia, nisi tantum centum praeputia Philisthinorum, ut fiat ultio de inimicis regis. Porro Saul cogitabat tradere David in manibus Philisthinorum. Cumque renuntiassent servi ejus David, verba quae dixerat Saul, placuit sermo in oculis David, ut fieret gener regis. Et post dies paucos surgens David, [Col. 0487D] abiit cum viris, qui sub eo erant. Et percussit Philisthiim ducentis viris, et attulit praeputia eorum, et annumeravit ea regi, ut esset gener regis. Dedit itaque ei Saul Michol filiam suam uxorem. Et vidit Saul, et intellexit quod Dominus esset cum David. Michol autem filia Saul diligebat eum. Et Saul magis timere coepit David: factusque est Saul inimicus David cunctis diebus. Et egressi sunt principes Philisthinorum: a principio autem egressionis eorum, prudentius se gerebat David quam omnes viri Saul, et celebre factum est nomen ejus nimis. R\. Amen.

Hymnus. Noctis tempus. Quaere fol. 257.

Capitula. In die tribulationis nostrae, Domine, precem, quam effundimus, suscipe: et extensis in nocte manibus, quae desideramus intellige; occurre [Col. 0488A] animabus nostris optimus Consolator, et indulgentiali favore existe Redemptor: et, qui nos acquisisti passione voluntaria, erue nos de laqueo venantis invicta potentia.

Pater noster.

Lauda. Memento verbi tui servo tuo, in quo mihi spem dedisti. Haec me consolata est in humilitate mea. V\. Superbi inique agebant usquequaque: a lege autem tua non declinavi.

Oratio. Spem quam dedisti nobis Domine, ipsa sit in humilitate nostra consolatio; quae nobis erit in exultatione gloriae plenitudo. R\. Amen.



Ad Tertiam.


Proverbiorum Salomonis (Cap. XXV).

R\. Deo gratias.

[Col. 0488B] Fili, nubes, et caligo, et ventus, et pluviae, non sequentes, vir gloriosus, et promissa non complens. Patientia lenietur princeps, et lingua mollis confringit duritiam. Mel invenisti, comede quod sufficit tibi, ne forte satiatus evomas illud. Subtrahe pedem tuum de domo proximi tui, nequando satiatus tui oderit te. Jaculum, et gladius, et sagitta acuta, homo qui loquitur contra proximum suum falsum testimonium. Dens putridus, et pes lapsus, qui sperat super infidele in die angustiae, et amittit pallium in die frigoris. Acetum in nitro, et qui cantat carmina cordi pessimo. Sicut tinea vestimento, et vermis ligno: ita tristitia viri nocet cordi. Si esurierit inimicus tuus, ciba illum: si sitit, da ei aquam bibere: prunas enim congregabis super caput ejus, [Col. 0488C] et Dominus reddet tibi. Ventus aquilo dissipat pluvias, et facies tristis linguam detrahentem. Melius est sedere in angulo domatis, quam cum muliere litigiosa, et in domo communi. Aqua frigida animae sitienti, et nuntius bonus de terra longinqua. Fons turbatus pede, et vena corrupta, justus cadens coram impio. Sicut qui mel multum comedit, non est ei bonum: sic qui scrutator est majestatis, opprimetur a gloria. Sicut urbs patens, et absque murorum ambitu, ita vir, qui non potest in loquendo cohibere spiritum suum. Comede, fili mi, mel, quia bonum est, et favum dulcissimum gutturi tuo. Sic et doctrina animae tuae: quam cum inveneris, habebis in novissimis spem, et spes tua non peribit.

[Col. 0488D] R\. Amen.


Lectio libri Samuelis (Primi Reg. cap. XIX).

R\. Deo gratias.

In illis diebus: Locutus est Saul ad Jonathan filium suum, et ad omnes servos suos, ut occiderent David. Porro Jonathas filius Saul diligebat David valde, et indicavit Jonathas David, dicens: Quaerit Saul pater meus occidere te: quapropter observa te, quaeso, mane, et manebis clam, et absconderis. Ego autem egrediens stabo juxta patrem meum, in agro ubicumque fuerit: et ego loquar de te bona ad patrem meum: et quodcumque videro, nuntiabo tibi. Locutusque est Jonathas de David bona ad patrem suum: dixitque ad eum: Ne pecces rex in servum tuum David, quia non peccavit tibi, 285 [Col. 0489A] 285 et opera ejus bona tibi sunt valde. Et posuit animam suam in manu tua, et percussit Philisthaeum, et fecit Dominus salutem magnam universo Israeli: vidisti, et laetatus es. Quare ergo peccas in sanguine innoxio, interficiens David, qui est absque culpa? Quod cum audisset Saul, placatus voce Jonathae, juravit: Vivit Dominus, quia non occidetur. Vocavit itaque Jonathas David, et indicavit ei omnia verba haec: et introduxit Jonathas David ad Saul, et fuit ante eum, sicut fuerat heri et nudiustertius. Motum est autem rursum bellum: et egressus David, pugnavit adversus Philisthiim: percussitque eos plaga magna, et fugierunt a facie ejus. Et factus est spiritus Domini malus in Saul: sedebat autem in domo sua, et tenebat lanceam: porro David psallebat [Col. 0489B] in manu sua. Nisusque est Saul configere lancea David in pariete, et declinavit a facie Saul: lancea autem casso vulnere perlata est in parietem,et David fugit, et salvatus est nocte illa. Misit autem Saul satellites suos nocte in domum David, ut custodirent eum, et interficeretur mane. Quod cum annuntiasset David Michol uxor sua, dicens: Nisi salvaveris te nocte hac, cras morieris: et deposuit eum per fenestram. Porro ille abiit, et fugit, et salvatus est. Tulit autem Michol statuam, et posuit eam super lectum, et pellem pilosam caprarum posuit ad caput ejus, et operuit eam vestimentis. Misit autem Saul apparitores, qui raperent David: et responsum est quod aegrotaret. Rursumque misit Saul nuntios, ut viderent David, dicens: Afferte [Col. 0489C] eum ad me in lecto, ut occidatur. Cumque venissent nuntii, inventum est simulachrum super lectum, et pellis caprarum ad caput ejus. Dixitque Saul ad Michol: Quare sic inlusisti me, et dimisisti inimicum meum, ut fugeret? Et respondit Michol ad Saul: Quia ipse locutus est mihi: Dimitte me, alioquin interficiam te. David autem fugiens, salvatus est, et venit ad Samuel in Ramatha, et renuntiavit ei omnia quae fecerat sibi Saul: et abierunt ipse et Samuel, et morati sunt in Naioth. Nuntiatum est autem Sauli a dicentibus: Ecce David in Naioth in Ramatha. Misit ergo Saul lictores, ut raperent David: qui cum vidissent cuneum prophetarum vaticinantium, et Samuel stantem super eos, factus est etiam Spiritus [Col. 0489D] Domini in illis, et prophetare coeperunt etiam ipsi. Quod cum nuntiatum esset Sauli, misit et alios nuntios: prophetaverunt autem et illi. Et rursum misit Saul tertios nuntios: qui et ipsi prophetaverunt. Et iratus iracundia Saul, abiit etiam ipse in Ramatha, et venit usque ad cisternam magnam, quae est in Socho, et interrogavit, et dixit: In quo loco sunt Samuel et David? Dictumque est ei: Ecce in Naioth sunt in Ramatha. Et abiit in Naioth in Ramatha, et factus est etiam super eum Spiritus Domini, et ambulabat ingrediens, et prophetabat usque dum veniret in Naioth in Ramatha. Et expoliavit se etiam ipse vestimentis suis, et prophetavit cum caeteris coram Samuel, et cecinit nudus tota die, et nocte. Unde et exivit proverbium: [Col. 0490A] Num et Saul inter prophetas? (Cap. XX.) Fugit autem David de Naioth, quae erat in Ramatha, veniensque locutus est coram Jonatha: Quid feci? quae est iniquitas mea, et quod peccatum meum in patrem tuum, quia quaerit animam meam? Qui dixit ei: Absit, non morieris: neque enim faciet pater meus quicquam grande vel parvum, nisi prius indicaverit mihi: hunc ergo celavit pater meus sermonem me tantummodo? nequaquam erit istud. Et juravit rursum Davidi. Et ille ait: Scit profecto pater tuus, quia inveni gratiam in oculis tuis, et dicit: Nesciat hoc Jonathas, ne forte contristetur. Quinimo vivit Dominus, et vivit anima tua, quia uno tantum (ut ita dicam) gradu, ego morsque dividimur. Et ait Jonathas ad David: Quodcumque dixerit mihi anima [Col. 0490B] tua, faciam tibi. Dixit autem David ad Jonathan: Ecce calendae sunt crastino, et ego ex more sedere soleo juxta regem ad vescendum: dimitte ergo me ut abscondar in agro usque ad vesperum diei te tii. Si respiciens requisierit me pater tuus, respondebis ei: Rogavit me David, ut iret celeriter in Bethlehem civitatem suam: quia victimae solemnes ibi sunt universis contribulibus ejus. Si dixerit, Bene: pax erit servo tuo: si autem fuerit iratus, scito quia completa est malitia ejus. Fac ergo misericordiam in servum tuum: quia foedus Domini me famulum tuum tecum inire fecisti. R\. Amen.

Antiphona 1. Deus vitam meam annuntiavi tibi: posuisti lachrymas meas in conspectu tuo, Domine. Sicut in repromissione tua, Deus Deus meus: convertantur [Col. 0490C] inimici mei retro. V\. Miserere mihi Domine, quoniam conculcavit me homo: tota die bellans tribulavit me.

286 Oratio. Deus vitam nostram annuntiamus tibi, quoniam inferna moriendo vicisti: tu enim firma, quae nostra agnoscis; qui solus inspector es cordis: Pone quaesumus in conspectu tuo lachrymas nostras: ut repromissionis percipiant donum: dum per eam sanctum paraverimus indulgentiae fructum. R\. Amen.

Antiphona 2. Non erubescant in me qui expectant te Domine, Deus virtutum. Quoniam propter te portavi obprobrium: operuit confusio faciem meam. Accede nunc, Domine, ad animam meam, et redime [Col. 0490D] eam: propter inimicos meos libera me. V\. Quoniam zelus domus tuae comedit me: et obprobria exprobrantium tibi, ceciderunt super me.

Oratio. Non erubescant in nobis Domine Deus virtutum, qui te expectant de humanis actibus judicium esse facturum: ut Crucis tuae potentia et placitos nos tibi operarios salutis exhibeat, et coelestis militiae curiam de nostris actibus contristari non sinat. R\. Amen.

Antiphona 3. Lingua mea meditabitur justitiam tuam, Domine: tota die laudem tuam: dum confusi et reveriti fuerint omnes qui quaerunt mala mihi. V\. Deus in te speravi, Domine, non confundatur in aeternum, qui habitat in Hierusalem.

R\. Posuerunt me inimici mei in angustia: et [Col. 0491A] amaritudini tradidit me, quem diligebam. P. Sine causa vulneravit me: tu Domine libera me. V\. Etenim homo pacis meae, in quem ego sperabam: qui edebat panes meos. P. Sine.

Preces. Rogamus te, Rex saeculorum Deus sancte, P. Jam miserere: peccavimus tibi. V\. Jesu Redemptor, qui solus victima factus es mundo, Patri gratissima, nos clemens tu libera. P. Jam. V\ Quo moriente, terra contremuit, e monumentis sepultos pariens ad fidem credentium. P. Jam. V\. Qui in sepulchro quiescis positus, tua quiete mortuos refoves, inferna percutiens. P. Jam. V\. Qui sepulchrali lapide clauderis, et resurgis custodibus nesciis, purga nos a vitiis. P. Jam.

Hymnus. O Nazarene, lux. fol. 144.

[Col. 0491B] Oratio. Lingua nostra, Domine, meditetur justitias tuas: ut laus tua tota die ex ore nostro procedat in eo, quod passionis tuae a nobis praedicata fuerit gloria: ut in ea justitia, qua ex fide vivimus, et nunc et semper sine fine laudemus.

Pater noster.


Lectio libri Ezechielis Prophetae (Cap. XXXV).

R\. Deo gratias.

Factus est sermo Domini ad me, dicens: Fili hominis pone faciem tuam adversum montem Seir: et extendam manum meam super te, et dabo te desolatum atque desertum. Urbes tuas demoliar, et tu desertus eris: et scies quia ego Dominus. Eo quod fueris inimicus sempiternus, et concluseris filios Israel in manu gladii in tempore iniquitatis extremae. [Col. 0491C] Propterea vivo ego, dicit Dominus Deus: quoniam sanguini tradam te, et sanguis persequetur te: et dabo montem Seir desolatum et desertum: et auferam de eo euntem, et redeuntem. Et implebo montes ejus occisorum suorum: et in collibus suis, atque in vallibus suis, et in torrentibus interfecti gladio cadent. In solitudines sempiternas tradam te, et civitates tuae non inhabitabuntur: et scies quia ego Dominus. R\. Amen.

Antiphona. Ecce enim Deus adjuvat me: et Dominus susceptor meus est animae meae, reddens mala inimicis meis. V\. Deus in nomine tuo salvum me fac: et in virtute tua libera me.

Oratio. Adjuva nos, Deus salutaris noster, qui susceptor es animarum nostrarum; ut in nomine [Col. 0491D] sancto tuo laetemur: et qui censemur vocabulo Christi, mereamur ejus participio perfrui: sicque aeterna consequamur gaudia, et praesentia superemus adversa; ut per omnia te laudemus; et te in nobis esse gaudeamus. R\. Amen.

Antiphona 2. Ecce elongavi fugiens: et mansi in solitudine. P. Expectabam Dominum, qui salvaret me a pusillo animo, et tempestate. V\. Praecipita Domine, et divide linguas eorum: quoniam vidi iniquitatem, et contradictionem in civitate. Die ac nocte circumdabit eam super viros ejus.

Oratio. Ecce, Domine, positi in perturbatione mundana, quietem solitudinis eligentes, elongari fugiendo a terrenis actibus cupimus; ut a pusillo animo, [Col. 0492A] et tempestate salvemur: Qui ergo nunc locorum praeparatam requiem expectamus; praebe nobis, ut exempto humano strepitu, in sola dulcedinis tuae contemplatione laetemur. R\. Amen.

287 Antiphona 3. Protege me, Domine, a conventu malignantium: et a multitudine operantium iniquitatem libera me. V\. Eripe me Domine ab homine malo: a viro iniquo et doloso libera me.

R\. Quare tristis es anima mea: et quare conturbas me? Spera in Deo, quoniam P. Confitebor illi. V\. Ingrediar in locum tabernaculi admirabilis: usque ad domum Dei. In voce exultationis, et confessionis confitebor illi.

Preces. Miserere mei Domine, P. Qui potens es in misericordia. V\. Morte tua nos libera. P. Qui. [Col. 0492B] V\. Salva nos tuo vulnere. P. Qui. V\. Crux tua nos vivificet. P. Qui. V\. Te moriente, vivamus. P. Qui.

Hymnus. O Nazarene. fol. 144.

Oratio. Protege nos, Domine, a conventu malignantium inimicorum; qui Crucis pertulisti obprobrium: ut qui contra te linguas suas exacuerunt ut gladium; saluberrimo tuae gratiae dono conquisisti, devorentur Ecclesiae morsu.

Pater noster.



Ad Vesperos.

Lauda. Sol agnovit occasum suum. Posuisti tenebras, et facta est nox.

Antiphona. Misericordia mea Deus et refugium meum: susceptor meus, et liberator meus. Psalmus CXLIII.

Lauda. Pauper sum ego, et dolens: et salus vultus [Col. 0492C] tui Deus suscepit me. V\. Laudabo nomen Dei mei cum cantico: magnificabo eum in laude.

Hymnus. Verbum Patris. fol. 252.

Capitula. Nonarum horarum. fol. 173.

Lauda. Memento verbi tui servo tuo. folio 281.



SABBATO.



Ad Matutinum.

Antiphona. Tu autem Domine. Psalmus III.

Oratio. Quamvis Domine. fol 141.

Antiphona 1. Deus contere dentes inimicorum: molas leonum confringe. Ut ad nihilum deveniant, velut aqua decurrens. Ut laetetur justus cum viderit vindictam impiorum. V\. Vere utique justitiam loquimini: recte judicate, filii hominum.

Oratio. Deus, qui admirabili responsionis objectu [Col. 0492D] dentes conteris inimicorum; molasque frangis leonum: dum et interrogationibus eorum inexpugnabile praeparas telum; et eorum clamoribus insultans, viventem te ostendis post vulnera crucifixum: frange nunc, quaesumus, sequentium contra te inimicorum audaciam: ut ad nihilum, velut decurrens aqua, deveniant, qui malitiae suae gestiunt intra tuam Ecclesiam spargere documenta. R\. Amen.

Antiphona 2. Occupaverunt animam meam inimici mei, Domine: inruerunt in me fortes. Ecce ipsi loquuntur adversum me: et gladius in labiis eorum. Disperge illos in virtute tua: et destrue eos protector meus. V\. Eripe me de inimicis meis Deus meus: et ab insurgentibus in me libera me.

[Col. 0493A] Oratio. Occupantes animam tuam, Christe Domine, fortes, super te acriter inruerunt; cum tempore passionis cuneus super te inruit superborum: et ideo quaesumus, ad precem Ecclesiae tuae jam respice et cruentum hostis de manu gladium tolle: ut mucrone suo decisum sentiat; cum per eos, quos tenuerat: fidei tuae cognoverit praedicari doctrinam. R\. Amen.

Antiphona 3. Deus in adjutorium meum intende: Domine ad adjuvandum me festina. Confundantur et revereantur qui quaerunt animam meam: V\. Avertantur retrorsum, et confundantur, qui cogitant mihi mala.

Oratio. Deus, in adjutorium nostrum intende: ut qui passionibus tuis communicare votis sincerissimis [Col. 0493B] anhelamus, adjutorem te nostrum in ipsis nostris conatibus sentiamus. R\. Amen.

R\. In via, quam ambulabam, absconderunt mihi muscipulam. Considerabam in dexteram, et videbam: nec erat qui me cognosceret. Periit fuga a me, et non est qui requirat animam meam. V\. Ut quid, Domine, in oratione mea avertis faciem tuam a me?

Oratio. Effundentibus nobis in conspectu tuo orationem nostram, Domine, misericors adjutor assiste: esto nostra protectio, qui es nostra redemptio: Sensus nostros sub tua benignitate dirige; et semitas nostras placida directione cognosce: ut inter absconditos in hac via tua, qua gradimur, laqueos, ita tui desiderio percurramus; ut in placitam tibi partem fidei vestigio occurramus. R\. Amen.

[Col. 0493C] Antiphona. Tibi soli peccavi Domine, malum coram te feci: miserere mei. Psalm. L.

288 Oratio. Tibi soli peccavimus. fol. 276.

Antiphona. Factus sum in derisum tota die: et omnes subsannant me.

Canticum. Seduxisti me. fol. 276.



Ad Matutinum.

Antiphona. Deus Deus meus ad te de luce vigilo. V\. Sitivit in te anima mea, quam multipliciter tibi et caro mea. In terra deserta, invia et inaquosa.

Lauda. Omnis spiritus laudet nomen Domini. Psalmus CL.


Lectio libri Samuelis (Primi Reg. cap. XXI).

R\. Deo gratias.

In illis diebus: Venit David in Nobe ad Achimelech [Col. 0493D] sacerdotem: et obstupuit Achimelech, eo quod venisset David. Et dixit ei: Quare tu solus, et nullus est tecum? Et ait David ad Achimelech sacerdotem: Rex praecepit mihi sermonem, et ait: Nemo sciat rem, propter quam a me missus es, et cujusmodi tibi praecepta dederim: nam et pueris condixi in illum et illum locum. Nunc igitur si quid habes ad manum, vel quinque panes, da mihi, aut quicquid inveneris. Et respondens sacerdos ad David, ait ei: Non habeo panes laicos ad manum, sed tantum panem sanctum: si mundi sunt pueri, maxime a mulieribus? Et respondit David sacerdoti, et dixit ei: Equidem, si de mulieribus agitur: continuimus nos ab heri, et nulliustertius, quando egrediebamur, et fuerunt vasa [Col. 0494A] puerorum sancta: porro via haec pollata est, sed ea ipsa hodie sanctificabitur in vasis. Dedit ergo ei sacerdos sanctificatum panem: neque enim erat ibi panis, nisi tantum panes propositionis, qui sublati fuerant a facie Domini, ut ponerentur panes calidi. Erat autem ibi vir de servis Saul, in die illa, intus in tabernaculo Domini: et nomen ejus Doeg Idumaeus, potentissimus pastor Saul; hic pascebat mulas Saul. Dixit autem David ad Achimelech: Si habes huc ad manum gladium, aut hastam? da mihi, quia gladium meum, et arma mea non tuli mecum: sermo enim regis urgebat. Et dixit sacerdos: Ecce hic gladius Goliath Philisthaei, quem percussisti in Vallem terebinthi, est involutus pallio post ephod: si istum vis tollere, tolle: neque enim est hic alius [Col. 0494B] absque eo. Et ait David: Si non est hic alius absque eo, da mihi eum. Surrexit itaque David, et fugit in die illa a facie Saul: et venit ad Achis regem Geth: dixeruntque servi Achis, cum vidissent David: Numquid non iste est David rex terrae? nonne huic cantabant per choros, dicentes: Percussit Saul mille, et David decem millia? Posuit autem David sermones istos in corde suo, et extimuit valde a facie Achis regis Geth. Et mutavit os suum coram Achis, et conlabebatur inter manus eorum, et impingebat in ostia portae, defluebantque salivae ejus in barbam. Et ait Achis ad servos suos: Vidistis hominem insanum: quare adduxistis eum ad me? An desunt nobis furiosi, quia introduxistis istum, ut fureret me praesente? dimittite illum: hinc ne ingrediatur domum [Col. 0494C] meam? (Cap. XXII.) Abiit ergo inde David, et fugit in speluncam Odollam. Quod cum audissent fratres ejus, descenderunt ad eum illuc. Et convenerunt ad eum omnes, qui erant in angustia constituti, et oppressi a rege alieno, et amaro animo: et factus est eorum princeps, fueruntque cum eo quasi quadringenti viri. Et profectus est David inde in Maspha, quae est Moab: et dixit ad regem Moab: Maneat, oro, pater meus et mater mea vobiscum, donec sciam quid faciat mihi Deus. Et reliquit eos ante faciem regis Moab: manseruntque apud eum cunctis diebus, quibus David fuit in praesidio. Dixitque Gad propheta ad David: Noli manere in praesidio, proficiscere, et vade in terram Juda. Et profectus David, [Col. 0494D] et venit in saltum Hareth. Et audivit Saul quod apparuisset David, et viri qui erant cum eo. Saul autem cum maneret in Gabaa, et esset in nemore, quod est in Rama, hastam manu tenens, cunctique servi ejus circumstarent eum, ait ad servos qui assistebant ei: Audite filii Jemini: numquid omnibus vobis dabit filius Isai agros et vineas, et universos vos faciet tribunos, et centuriones: quoniam conjurastis omnes adversum me, et non est qui mihi renuntiet, maxime cum et filius meus foedus inierit cum filio Isai: Non est qui vicem meam doleat ex vobis, nec qui annuntiet mihi: eo quod suscitaverit filius meus servum meum adversum me, insidiantem mihi usque hodie. Respodens autem Doeg Idumaeus, qui ei assistebat, et erat primus inter servos Saul. Vidi, [Col. 0495A] inquit, filium Isai in Nobe, apud Achimelech filium Achitob sacerdotem. Qui consuluit pro eo Dominum, et cibaria dedit ei: sed et gladium Goliath Philisthaei dedit illi. Misit ergo rex ad accersendum Achimelech filium Achitob, 289 sacerdotem, et omnem domum patris ejus, sacerdotum, qui erant in Nobe, qui venerunt universi ad regem. Et ait Saul ad eos: Audi fili Architob. Qui respondit. Praesto sum domine. Dixitque ad eum Saul: Quare conjurastis adversum me, tu et filius Isai; et dedisti eis panes et gladium, et consuluisti eis Dominum, ut consurgeret adversum me, insidiator usque hodie permanens? Responditque Achimelech regi, et ait: Et quis in omnibus servis tuis, sicut David fidelis, et gener regis, et pergens ad imperium tuum, et gloriosus in domo [Col. 0495B] tua? Num hodie coepi consulere pro eo Dominum? absit hoc a me: ne suspicetur rex adversus servum suum rem hujuscemodi in universa domo patris mei: non enim scivit servus tuus quicquam super hoc negotium vel modicum vel grande. Dixitque rex: Morte morieris Achimelech, tu, et omnis domus patris tui. Et ait rex emissariis, qui circumstabant eum: Convertimini, et interficite sacerdotes Domini: nam manus eorum cum David est: scientes quod fugisset, et non indicaverunt mihi. Noluerunt autem servi regis extendere manum suam in sacerdotes Domini. Et ait ad Doeg Idumaeum: Convertere tu, et inrue in sacerdotes Domini. Conversusque Doeg Idumaeus, inruit in sacerdotes Domini, et trucidavit in die illa octoginta quinque viros vestitos ephod lineo. [Col. 0495C] Nobe autem civitatis sacerdotum percussit in ore gladii, viros et mulieres, parvulos et lactantes, bovem et asinum, et ovem in ore gladii. Evadens autem unus filius Achimelech, filii Achitob, cujus nomen erat Abiathar, fugit ad David, et annuntiavit ei quod occidisset Saul sacerdotes Domini. Et ait David ad Abiathar: Sciebam in die illa, quod cum ibi esset Doeg Idumaeus, proculdubio annuntiaret Sauli: ego sum reus omnium animarum patris tui. Mane mecum, si quis quaesierit animam meam, quaeret et animam tuam, mecumque servaberis. (Cap. XXIII.) Et nuntiaverunt David, dicentes: Ecce Philisthiim oppugnant Ceilam, et diripiunt areas. Consuluit igitur David Dominum, dicens: Nunc vadam, et percutiam Philisthaeos istos? Et ait Dominus ad David: Vade, [Col. 0495D] et percuties Philisthaeos, et salvabis Ceilam. Et dixerunt viri, qui erant cum David, ad eum: Ecce nos hic in Juda consistentes timemus: quanto magis si ierimus in Ceila adversum agmina Philisthinorum? Rursum ergo David consuluit Dominum. Qui respondens, ait: Surge, et vade in Ceila: ego enim tradam Philisthaeos in manu tua. Abiit ergo David, et viri ejus in Ceila, et pugnavit adversum Philisthaeos, et abegit jumenta eorum, et percussit eos plaga magna: et salvavit David habitatores Ceilae. Porro eo tempore, quo fugiebat Abiathar filius Achimelech ad David in Ceilam, ephod secum habens descenderat. Nuntiatumque est Sauli quod venisset David in Coila: et ait Saul: Tradidit cum Dominus in manus meas, [Col. 0496A] conclususque est, introgressus urbem, in qua portae et serae sunt. Et praecepit Saul omni populo, ut ad pugnam descenderet in Ceilam: et obsideret David et viros ejus. Quod cum rescisset David, quia praepararet ei Saul clam manum, dixit ad Abiathar sacerdotem: Applica ad me ephod. Et ait David: Domine Deus Israel, audivit famam servus tuus, quod disponat Saul venire in Ceilam, ut evertat urbem propter me: Si tradent me viri Ceilae in manu ejus? et si descendet Saul sicut audivit servus tuus? Domine Deus Israel indica servo tuo. Et ait Dominus: Descendet. Dixitque David: Si tradent viri Ceilae me, et viros qui sunt mecum, in manus Saul? Et dixit Dominus: Tradent. Surrexit ergo David et viri ejus quasi sexcenti, et egressi de Ceila, huc atque illuc [Col. 0496B] vagabantur incerti: nuntiatumque est Saul quod fugisset David de Ceila. Quamobrem dissimulabat exire. Morabatur autem David in deserto in locis fortissimis, mansitque in montem solitudinis Ziph: quaerebat tamen eum Saul cunctis diebus: et non tradidit eum Deus in manus ejus. Et vidit David quod egressus est Saul ut quaereret animam ejus. Porro David erat in deserto Ziph in silva. Et surrexit Jonathas filius Saul in sylvam, et confortavit manus ejus in Domino, dixitque ei: Ne timeas: neque enim inveniet te manus Saul patris mei, et tu regnabis super Israel, et ego ero tibi secundus, sed et Saul pater meus scit hoc. Percusserunt igitur uterque foedus eoram Domino: mansitque David in silva: Jonathas autem reversus est in domum suam.

[Col. 0496C] R\. Amen.

Hymnus. Noctis tempus. fol. 257.

Capitula. Multis te pro nobis vulneribus, bone Christe, confossum credimus, et fatemur, cum exceptis suppliciis carnis, et loquens, 290 et tacens dolores sustines passionis: te etenim loquente blasphemasse declamant; qui converti debuerant: et te tacente, in furoris copiam exardescunt; qui humilitatis tuae mansuetudinem non verentur: da ergo nobis, ut, qui passionis tuae dolores concinimus, a nostris doloribus liberemur: ut magno discretionis articulo praediti, et loquentes de te, et praedicantes, quae vera sunt; et tacere nostrum sit utile, et loqui aeternam nobis proficiat ad mercedem.

Pater noster.

[Col. 0496D] Lauda. Memor fui judiciorum tuorum, Domine a saeculo: et consolatus sum. V\. Defectio tenuit me, pro peccatoribus derelinquentibus legem tuam.

Oratio. Memores tui in nocte Domine, legem tribue custodire: et qui de te nec in tribulationibus silent, numquam a tuis sermonibus claudicent; sed fixa stabilitate perdurent. R\. Amen.



Ad Tertiam.


Lectio libri Proverbiorum (Cap. XXII).

R\. Deo gratias.

Fili, Melius est nomen bonum, quam divitiae multae: super aurum et argentum, gratia bona. Dives et pauper obviaverunt sibi: utriusque operator est Dominus. Callidus videt malum, et abscondet se [Col. 0497A] innocens pertransiit, et afflictus est damno. Finis modestiae timor Domini, divitiae et gloria et vita. Arma et gladii in via perversi: custos animae suae longe recedit ab eis. Proverbium est: Adolescens juxta viam suam, etiam cum senuerit, non recedet ab ea. Dives pauperibus imperat: et qui accipit mutuum, servus est foenerantis. Qui seminat iniquitatem, metet et mala, et virgam irae suae consummabit. Qui pronus est ad misericordiam, benedicetur: de panibus enim suis dedit pauperi. R\. Amen.


Lectio libri Samuelis (Primi Reg. cap. XXIII).

R\. Deo gratias.

In illis diebus: Ascenderunt Ziphaei ad Saul in Gabaa, dicentes: Nonne David latitat apud nos in locis tutissimis silvae, in colle Hachila, qui est ad [Col. 0497B] dexteram deserti? Nunc ergo, sicut deliberavit anima tua ut descenderes, descende: nostrum autem erit ut tradamus eum in manu regis. Dixitque Saul: Benedicti vos a Domino, qui doluistis vicem meam. Abite, oro, et diligentius properate, et curiosius agite, et considerate locum ubi sit pes ejus, vel quis viderit eum ibi: recogitat enim de me, quod callide insidier ei. Considerate et videte omnia latibula ejus, in quibus abscinditur: et revertimini ad me ad rem certam, et vadam vobiscum: quod si etiam in terram se obstruxerit, praescrutabor eum in multis millibus Juda. At illi surgentes abierunt in Ziph ante Saul: David autem et viri ejus erant in deserto Maon, in campestribus, ad dexteram Lesimuth. [Col. 0497C] Abiit ergo Saul et socii ejus ad quaerendum: et nuntiatum est David, statimque descendit ad petram, et versabatur in deserto Maon: quod cum audisset Saul, persecutus est David in deserto Maon. Et ibat Saul in latus montis ex parte una: David autem et viri ejus erant in latere montis ex parte altera: porro David desperabat se posse evadere a facie Saulis: itaque Saul et viri ejus in modum coronae cingebant David et viros ejus, ut caperent eos. Et nuntius venit ad Saul, dicens: Festina, et veni, quoniam infuderunt se Philisthiim super terram. Reversus est ergo Saul desistens persequi David, et perrexit in occursum Philisthinorum: propter hoc vocaverunt locum illum, Petram dividentem. Ascendit ergo David inde: et abiit in locis [Col. 0497D] tulissimis Engaddi. Cumque reversus esset Saul cum tria millia electorum virorum ex omni Israel, perrexit ad investigandum David et viros ejus, etiam super abruptissimas petras, quae solis ibicibus perviae sunt. Venit ad caulas ovium, quae se offerebant vianti: eratque ibi spelunca, in quam ingressus est Saul, ut purgaret ventrem: porro David et viri ejus in interiori parte speluncae latebant. Et dixerunt servi David ad eum: Ecce dies, de qua locutus est Dominus ad te: Ego tradam tibi inimicum tuum, ut facias ei sicut placuerit in oculis tuis. Surrexit ergo David, et praecidit oram chlamydis Saul silenter. Post haec percussit cor suum, eo quod abscidisset oram chlamydis Saul. Dixitque ad viros suos: Propitius sit mihi Dominus, nec faciam hunc rem [Col. 0498A] Domino meo, christo Domini, ut mittam manum meam in eum, quia christus Domini est. Et confregit David viros sermonibus, et non permisit eos, ut consurgerent in Saul: porro Saul exurgens de spelunca, pergebat coepto itinere. Resurrexit autem et David post eum: et egressus de spelunca, clamavit post tergum Saulis, dicens: Domine mi rex. Et respexit Saul post se: 291 et inclinans se David pronus in terra, adoravit, dixitque ad Saul: Quare audis verba hominum loquentium, David quaerit malum adversum te? Ecce hodie viderunt oculi tui, quod tradidit te Dominus in manu mea in spelunca: et cogitavi ut occiderem te, sed pepercit tibi oculus meus: dixi enim: Non extendam manum meam in domino meo, quia christus Domini est. Quin potius [Col. 0498B] pater mi, vide, et cognosce oram chlamydis tuae in manu mea: quomodo cum praeciderem summitatem chlamydis tuae, nolui extendere manum meam in te. Animadverte, et vide, quoniam non est in manu mea malum, neque iniquitas, neque peccavi in te: tu autem insidiaris animae meae ut auferas eam. Judicet Dominus inter me et te, et ulciscatur me Dominus ex te: manus autem mea non sit in te. Sicut et in proverbio antiquo dicitur: Ab impiis egredietur impietas: manus ergo mea non sit in te. Quem sequeris? canem mortuum persequeris, et pulicem unum. Sit Dominus judex, et judicet inter me et te: et videat, et judicet causam meam, et eruat me de manu tua. Cum autem complesset David loqui sermones [Col. 0498C] hujuscemodi ad Saul, dixit Saul: Numquid vox tua haec est, fili mi, David? Et levavit Saul vocem suam, et flevit: dixitque ad David: Justior es tu quam ego: tu enim tribuisti mihi bona: ego autem reddidi tibi mala. Et tu indicasti hodie quae feceris mihi bona: quomodo tradiderit me Dominus in manu tua, et non occideris me. Quis enim cum invenerit inimicum suum, dimittet eum in via bona? Sed Dominus reddat tibi vicissitudinem hanc, pro eo quod hodie operatus es in me. Et nunc quia scio quod certissime regnaturus sis, et habiturus in manu tua regnum Israel: jura ergo mihi in Dominum, ne deleas semen meum post me, neque auferas nomen meum de domo patris mei. Et juravit David Sauli. Abiit ergo Saul in domum suam: et [Col. 0498D] David et viri ejus ascenderunt ad tutiora loca deserti. R\. Amen.

Antiphona 1. Ad defensionem meam attende. Domine. Eripe a framea animam meam: et de manu canis unicam meam. Salva me, rex meus, et Deus meus. V\. Ne discedas a me: quoniam tribulatio proxima est: et non est qui adjuvet.

Oratio. Ad defensionem Ecclesiae respice pastor animarum, Domine Jesu Christe, liberans misericorditer animas nostras de ore leonis: cujus anima a framea et manu liberata est canis. R\. Amen.

Antiphona 2. Firmamentum meum, et refugium es tu, Deus meus. Eripe me de manu contra legem agentis, et in qui: V\. Quoniam tu es patientia mea Domine: spes mea a juventute mea.

[Col. 0499A] Oratio. Firmamentum nostrum atque refugium, te Dominum poscimus crucifixum: ut de manu peccatoris nos liberans, in locum munitum coronandos statuas. R\. Amen.

Antiphona 3. Quare, Domine, abjicis animam meam, avertis faciem tuam a me? Pauper sum ego, et aerumnosus ab adolescentia. Longe fecisti a me amicum, et sodalem, notum meum abstulisti. V\. In me pertransierunt irae tuae, et terrores tui conturbaverunt me.

R\. Deus meus salva me de manu impii: de manu iniqui, et nocentis: quia tu es expectatio mea Deus. Domine, fiducia mea ab adolescentia mea. V\. Eripe me, Domine, ab homine malo: a viro iniquo libera me.

[Col. 0499B] Preces. Miserere, Domine, supplicantibus; P. Et dona nobis veniam. V\. Quem passum, Christe Domine, pro nobis esse credimus. P. Tu. V\. Quem verberatum alapis fatemur, et suppliciis. P. Et. V\. Quem terra tremuit mortuum; quo resurgente laetatur. P. Tu. V\. Jam morte tua liberi capiamus regnum coeli. P. Et dona.

Hymnus. O Nazarene. fol. 144.

Capitula. Indigentiae nostrae, inopiam bone Christe considera: ne, quando avertis a nobis faciem tuam, abjicias animam nostram: ut, qui pauperes, et aerumnosi ab adolescentia sumus; deliciis aliquando recreati coelestibus, aeterna nos vestitos immortalitate laetemur.

[Col. 0499C] Pater noster.



Ad Sextam.


Lectio libri Hieremiae Prophetae (Cap. V).

R\. Deo gratias.

Haec dicit Dominus: Audi popule, qui non habes cor: qui habentes oculos, non videtis. Me ergo non timebitis, ait Dominus: et a facie mea non dolebitis? Qui posui arenam terminum mari, praeceptum sempiternum, quod non praeteribit: et commovebuntur, et non potuerunt; et intumescent fluctus ejus, et non transibunt illuc: 292 populo autem huic factum est cor incredulum et exasperans, recesserunt et abierunt. Et non dixerunt in corde suo: Metuamus Dominum Deum nostrum, qui dat nobis pluviam [Col. 0499D] temporaneam et serotinam in tempore suo; plenitudinem annuae messis custodientem nobis. Iniquitates vestrae declinaverunt ab eo: et peccata nostra prohibuerunt bonum a nobis: qui inventi sunt in populo meo impii insidiantes quasi aucupes, laqueos ponentes et pedicas ad capiendos viros. Sicut decipula plena avibus, sic domus eorum plenae dolo: quia magnificati sunt et ditati. Incrassati sunt et impinguati: et praeterierunt sermones meos pessime. Causam viduae non judicaverunt, causam pupilli non direxerunt, et judicium pauperum non judicaverunt. Numquid super his visitabo, dicit Dominus? aut super gentem hujuscemodi non ulciscetur anima mea? Stupor et mirabilia facta sunt in terra: prophetae prophetabant mendacium, et sacerdotes applaudebant [Col. 0500A] manibus suis: et populus meus dilexit talia: quid igitur fiet in novissimo ejus? Confortamini filii Benjamin in medio Hierusalem. R\. Amen.

Antiphona 1. Ne simul tradas me cum peccatoribus: et cum operantibus iniquitatem ne perdas me, Domine: V\. Da illis, Domine, secundum opera eorum, et secundum nequitiam studiorum ipsorum.

Oratio. Christe Deus noster, qui inter peccatores, cum latronibus scilicet, Crucis supplicio traditus, perpessus es: quaesumus, ne nos simul cum peccatoribus tradas; neque cum operantibus iniquitatem pariter punias: ut, quos passione tua a diaboli potesta e liberare dignatus es, et hic et in aeternum ab infernali peccatorum sorte dissocies. R\. Amen.

Antiphona 2. Domine exaudi orationem meam: [Col. 0500B] et clamor meus ad te perveniat. In quacumque die tribulor, inclina ad me aurem tuam. V\. In quacumque die invocavero te, velociter exaudi me.

Oratio. Domine, exaudi orationem meam; et clamor noster ad te placida benignitatis tuae aure perveniat: ne revoces nos in dimidio dierum nostrorum: sed ad certam stationem tendentes, fac nos cursum consummare virtutis; ac per studium sanctificationis acquirere aeternum Gloriae regnum, in hac dierum praesentium paucitate. R\. Amen.

Antiphona 3. Eripe me Domine ab homine malo: et a viro iniquo, et a lingua dolosa. V\. Custodi me Domine de manu peccatoris: et ab hominibus iniquis libera me. Qui cogitaverunt supplantare gressus meos.

[Col. 0500C] R\. Eripe me de inimicis meis, Domine. P. Quia tu es Deus meus. V\. Eripe me de operantibus iniquitatem: et de viris sanguinum libera me. P. Quia.

Preces. Ad te clamamus omnes, Domine, P. Miserere. V\. Exaudi Deus tuam plebem, et nos ab hoste deiende. P. Miserere. V\. Exaudi Deus Pontificem, ejusque Sacerdotem. P. Miserere. V\. Exaudi Deus miseros, et revoca captivos, P. Miserere. V\. Exaudi Deus viduas, et orphanorum lachrymas, P. Miserere. V\. Exaudi Deus caecos, et redde illis lumen in aeternum: tecum sine fine vivamus, P. Miserere.

Hymnus. O Nazarene, lux. fol. 144.

Oratio. Eripe me, Domine, ab homine malo, qui traditus es pro scelere alieno: ut passio tua a futuris [Col. 0500D] nos eripiat tormentis; quae in derisum facta est ab impiis.

Pater noster.



IN QUINTO DOMINICO QUADRAGESIMAE.



Ad Vesperum.

Lauda. Sacrificate sacrificium. fol. 214.

Oratio. Deus justitiae nostrae, invocantibus te nobis propitius appare; ut et sacrificium vespertinum sacrificemus; et ad praemia coelestia, te auxiliante, perveniamus. R\. Amen.

Antiphona. Dixit Moyses ad populum: Quarta decima die mensis nonarum celebrabitis Pascha. V\. Canite in initio mensis tuba in signis solemnitatis nostrae

[Col. 0501A] Lauda. Taedium tenuit me, pro derelinquentibus legem tuam. Cantabiles erant mihi justificationes tuae, in loco peregrinationis meae. V\. Memento verbi tui servo tuo, in quo mihi spem dedisti.

Hymnus. Verbum Patris. Quaere fol. 252.

Capitula. Christe Deus noster, qui pro nobis omnibus passionis sustulisti injuriam; eum inter odientes pacem pacificus inveniris; et innocens a nocentibus crucifigeris: sicque mortem humani generis morte tua transfigis: da nobis, ut multiplicata super nos superborum 293 iniquitas non praevaleat; atque meditatio legis tuae cordis nostri studium non recedat: aut, quia tu solus pro nobis omnibus et mortem passus es et sepulchrum; credentibus tibi et lumen aeternae vitae dones, et praemium.

[Col. 0501B] Pater noster.

Benedictio. Christus Dominus, qui morte sua humanitatis nostrae mortem devicit, victores vos efficiat criminis vestri. R. Amen. Et qui tradi se permisit ab impiis, ab aeternorum vos suppliciorum eripiat poenis. R\. Amen. Et cum eo sine fine vivatis, qui victor factus est mortis. R\. Amen.

Lauda. Multi persequentes me, tribulant me, Domine: a lege autem tua non declinavi, Deus meus. V\. Vide humilitatem meam, et eripe me: quia legem tuam non sum oblitus.

Oratio. Miserationes tuae multae, Domine, omnes iniquitates nostras deleant; et ad indulgentiam tuam nos emundandos perducant. R\. Amen.

Lauda 2. Exclamavi in toto corde meo, exaudi [Col. 0501C] me, Domine. V\. Clamavi ad te, salvum me fac: ut custodiam testimonia tua.

Oratio. Exclamamus ad te, Domine, ut nos exaudias, et oculos humo acclives ad te admittas: ut, tua nos inlustrante serenitate, semper maneamus in lumine. R\. Amen.

Lauda 3. Vide humilitatem meam, et eripe me, Domine: quia legem tuam non sum oblitus. V\. Judica causam meam, et redime me: propter eloquium tuum vivifica me.

Oratio. Vide humilitatem nostram, Domine; et eripe nos: te enim respiciente, etsi dejicimur, sublevamur: quo sustentante, ne corruamus, excipimur. R\. Amen.

[Col. 0501D] Preces. Domine misericordiarum, P. Obliviscere peccata nostra. V\. Qui resurgens a mortuis sedes ad dexteram Dei Patris, P. Obliviscere. V\. Qui promittis justis praemia; et iniquis minaris supplicia, P. Obliviscere. V\. Qui peccantem non judicas; sed ad poenitentiam provocans expectas, P. Obliviscere. V\. Qui justos vocas ad tolerantiam; et post tentationem provocas ad coronam, P. Obliviscere.

Oratio. Exaudi orationem. fol. 138.



Ad Matutinum.

Hymnus. Aeterne rerum Conditor. Require fol. 3.

Oratio. Deus, quem totius opificem operis laudando concelebrat condita magnitudo: cujusque potentiam intelligibilis creatura miratur: tibi supplices honorem deferimus, te cordis vocibus provocamus: [Col. 0502A] ut, qui nos ad matutinum officium, gallo praeconante, exsuscitas; placida tibi nostri famulatus vota efficias, et tuo miti praesidio, quod delinquendo sorduimus, abluas: et jugi te prece rogamus, ut justificationis tuae gratiam nobis impertias R\. Amen.

Antiphona. Gloria mea Deus, et exaltans caput meum. Psalmus III.

Antiphona. Tibi soli peccavi: miserere mei, Deus. Psalmus L.

Oratio. Susceptor noster Domine exalta caput nostrum in gloria, et locupleta nos in misericordia tua: lava intima cordis nostri ab intima cordis nostri injustitia; et a peccati inquinamentis purifica: mitte de coelo, et erue nos a conculcantis obprobrio: [Col. 0502B] ut alacres ad hoc tuum recurramus altarium; et matutinum sacrificium tibi offeramus in templo. R\. Amen.

Antiphona. Psallam nomini tuo, Altissime. In convertendo inimicum meum retrorsum: infirmabuntur et perient a facie tua. V\. Quoniam fecisti judicium meum et causam meam: sedisti super thronum qui judicas aequitatem.

Oratio. Psallat semper Ecclesia tua nomini tuo, Altissime Deus; qui per passionis tuae triumphum convertisti inimicum animae nostrae retrorsum: quaesumus proinde, ut eodem cum suis satellitibus infirmatis et perditis, affatim tua nos semper protegat passio gloriosa. R\. Amen.

Antiphona 2. Peccatores tetenderunt arcum, paraverunt [Col. 0502C] sagittas in pharetra, ut sagittent in obscuro rectos corde. Quem tu perfecisti, ipsi destruxerunt: justus autem quid fecit? V\. Dominus in templo sancto suo, Dominus in coelo sedes ejus.

Oratio. Adversus te, Christe Domine, peccatores malignitatis praetendentes arcum, dolositatis suae nihilominus sagittis transfixi sunt: Quia igitur te in obscuro nequitiae in jaculis linguae suae, ut conati sunt, transfigere 294 nequierunt; nos, quaesumus, ab eorum dentibus tuae passionis munimine extrahamur: ut te, quem rectum corde persecuti sunt impie, sentiant nostrum in omnibus protectorem. R\. Amen.

Antiphona 3. Disperdat Dominus universa labia [Col. 0502D] iniqua, et linguam magniloquam. Qui dicunt: Labia nostra nobiscum sunt, quis noster est Deus? Ponam in salutari meo: fidenter agam in eo. V\. Salvum me fac Domine, quoniam defecit sanctus: quoniam diminutae sunt veritates a filiis hominum.

Oratio. Disperde Domine universa labia dolosa et linguam magniloquam; ut qui in salutare tuum fidenter agere nolunt, labiorum suorum malitia confundantur: sicque illis in Christo Domino nostro vocatis per poenitentiam, unaque nobiscum fidei lingua effectis; ut labia dolosa utcumque a nobis usquequaque dispereant. R\. Amen.

R\. Viri iniqui dixerunt: Opprimamus virum justum injuste, et deglutiamus eum tanquam infernus vivum: auferamus memoriam illius de terra; P. Et [Col. 0503A] de spoliis ejus sortem mittamus inter nos: ipsi autem homicidae thesaurizaverunt sibi mala. Insipientes, et maligni odeo ut sapientiam, et rei facti sunt in cogitationibus. V\. Dixerunt: Venite, percutiamus eum lingua, et non attendamus ad universos sermones ejus. P. Et de spoliis.

Oratio. Christe Dei Filius, cujus vitam viri impii et opprimendam diffiniunt, et deglutiendam, ut inferi statuerunt, nitentes memoriam tuam auferre de terra, qui creaveras coelos et terram; te petimus, et rogamus, ut, qui in spoliis vestis tuae missam sortem patienter perferre dignatus es, lapsus fragilitatis nostrae benignissime toleres, ac a cunctorum nos elogio criminum expiatos conserves: quatenus, dum nos malae consuetudinis ligamine reddideris [Col. 0503B] absolutos, Sanctorum catervis in futuro consocies laureandos. R\. Amen.



In Laudibus.

Ad Canticum. Antiphona. Facta est pars Domini, plebs Jacob: funiculum hereditatis ejus Israel. Sufficientiam eis in terra deserta, in siti caloris, ubi non erit aqua.

Canticum. Attende coelum. fol. 4.

Oratio. Fac nos, Domine Deus noster, portionem esse funiculo hereditatis tuae: ut sufficientia ignis caloris tui in terra sitienti corporis tui, a te, qui es spes, et satietas nostra, refici mereamur. R\. Amen.

Ad Benedictus. Antiphona. Emitte lucem tuam, Domine: quia tu es Deus meus, et fortitudo mea. [Col. 0503C] V\. Deus Deus meus, ad te de luce vigilo.

Canticum. Benedictus es Domine. Quaere fol. 6.

Lauda. Laudate Dominum de terra: montes et omnes colles: ligna fructifera, et omnes cedri: quia exaltatum est nomen ejus solius. P. Et exaltavit cornu populi sui. V\. Laus ejus in omnibus sanctis ejus. P. Et exaltavit.


Lectio libri Samuelis (Primi Reg. cap. XXV).

R\. Deo gratias.

In illis diebus: Erat vir quispiam in solitudine Maon, et possessio ejus in Carmelo, et homo ille magnanimis: erantque ei oves tria millia, et millae caprae: et accidit ut tonderetur grex ejus in Carmelo. Nomen autem viri illius Nabal: et nomen uxoris ejus Abigail: eratque mulier illa prudentissima et speciosa: [Col. 0503D] porro vir ejus durus, et pessimus, et malitiosus: erat autem de genere Caleb. Cum ergo audisset David in deserto quod tonderet Nabal gregem suum, misit decem juvenes, et dixit eis: Ascendite in Carmelum, et venietis ad Nabal, et salutabitis eum ex nomine meo pacifice. Et sic dicetis: Sit fratribus meis, et tibi pax, et domui tuae pax, et omnibus, quaecumque habes, sit pax. Ex multis annis salvos faciens tuos, et omnia tua, audivi, quod tonderent pastores tui greges tuos, qui erant in deserto nobiscum: nunquam istis molesti fuimus, nec aliquando defuit quicquam eis de grege omni tempore quo fuerunt nobiscum in Carmelo. Interroga pueros tuos, et indicibunt tibi. Nunc ergo inveniant pueri mei gratiam [Col. 0504A] in oculis tuis: in die enim bona venimus ad te quodcumque invenerit manus tua, da servis tuis, et filio tuo David. Cumque venissent pueri David, locuti sunt ad Nabal omnia verba haec ex nomine David: et siluerunt. Respondens autem Nabal pueris David, et ait: Quis est David? aut quis est filius Isai? Hodie increverunt servi qui fugiunt Dominos suos. Tollam ergo panes meos, et aquas meas, et carnes pecorum, quae occidi tonsoribus meis, et dabo viris quos nescio unde sint? Regressi sunt itaque pueri ad David per 295 viam suam, et reversi venerunt, et nuntiaverunt ei omnia verba quae dixerat Nabal. Tunc ait David viris suis: Accingatur unusquisque gladio suo. Et accincti sunt singuli gladiis suis, accinctusque est [Col. 0504B] David ense suo: et secuti sunt David quasi quadringenti viri: porro ducenti remanserunt ad sarcinas. Abigail autem uxori Nabal nuntiavit unus de pueris, dicens: Ecce misit David nuntios de deserto, ut benedicerent Domino nostro: et adversatus est eos: homines isti, satis boni fuerunt nobis, et non molesti: nec quicquam aliquando periit omni tempore, quo sumus conversati cum eis in deserto: pro muro erant nobis tam in nocte quam in die, omnibus diebus quibus pavimus apud eos greges. Quamobrem considera, et cogita quid facias: quoniam completa est malitia adversum virum tuum, et adversum domum tuam, et ipse est filius tuus Belial, ita ut nemo possit ei loqui. Festinavit igitur Abigail, et tulit ducentos panes, et duos utres vini, et quinque arietes [Col. 0504C] coctos, et quinque sata polentae, et centum ligaturas uvae passae, et ducentas massas caricarum, et posuit super asinos: dixitque pueris suis: Praecedite me: et ecce, ego post tergum sequar vos: viro autem suo Nabal non indicavit. Cum ergo ascendisset asinum, et descenderet ad radicem montis, David et viri ejus descendebant in occursum ejus: quibus et illa occurrit. Et ait David: Vere frustra servavi omnia quae hujus erant in deserto, et non periit quicquam de cunctis quae ad eum pertinebant: et reddidit mihi malum pro bono. Haec faciat Deus inimicis David, et haec addat, si reliquero de omnibus quae ad eum pertinent usque mane, mingentem ad parietem. Cum autem vidisset Abigail David, festinavit, et descendit de asino, et corruit coram David super faciem suam, [Col. 0504D] et adoravit super terram, et cecidit ad pedes ejus, et dixit: In me sit, domine mi, haec iniquitas: loquatur, obsecro, ancilla tua in auribus tuis: et audi verba famulae tuae. Non ponat, oro, dominus meus rex cor suum super virum istum iniquum Nabal: quoniam secundum nomen suum stultus est, et est stultitia cum eo: ego autem ancilla tua non vidi pueros tuos, domine mihi rex, quos misisti. Nunc ergo domine mi, vivit Dominus, et vivit anima tua, qui prohibuit te ne venires in sanguinem, et salvavit manum tuam tibi: et nunc fiant sicut ut Nabal inimici tui, et qui quaerunt Domino meo malum. Quapropter suscipe benedictionem hanc, quam attulit ancilla tua tibi domino meo: et da pueris qui sequuntur [Col. 0505A] te dominum meum. Aufer iniquitatem famulae tuae: faciens enim faciet tibi Dominus domino meo domum fidelem, quia praelia Domini, domine mi, tu praeliaris: malitia ergo non inveniatur in te omnibus diebus vitae tuae. Si enim surrexerit aliquando homo persequens te, vel quaerens animam tuam, et erit anima domini mei custodita quasi in fasciculo viventium apud Dominum tuum: porro animae inimicorum tuorum rotabuntur quasi impetu et circulo fundae. Cum ergo fecerit tibi Dominus domino meo omnia quae locutus est bona de te, et constituerit te ducem super Israel, et non erit tibi hoc in singultum, et in scrupulum cordis domino meo, quod effunderis sanguinem innoxium, aut ipse te ultus fueris: et cum benefecerit Dominus domino meo, recordaberis [Col. 0505B] ancillae tuae, et tu benefacies ei. Et ait David ad Abigail: Benedictus Dominus Deus Israel, qui misit te hodie in occursum meum, et benedictum eloquium tuum, et benedicta tu, quae prohibuisti me hodie ne irem ad sanguinem, et ulciscerer me manu mea. Alioquin vivit Dominus Deus Israel, qui prohibuit me, ne malum facerem tibi: nisi cito venisses in occursum mihi, non remansisset Nabal usque ad lucem matutinam, nec mingens ad parietem. Suscepit ergo David de manu ejus omnia quae attulerat ei, dixitque ei: Vade pacifice in domum tuam, ecce audivi vocem tuam, et honoravi faciem tuam. Venit autem Abigail ad Nabal: et ecce erat ei convivium in domo ejus, quasi convivium regis, et cor Nabal jocundum: erat enim ebrius nimis: et non indicavit ei [Col. 0505C] verbum pusillum aut grande usque mane. Diluculo autem cum digessisset vinum Nabal, indicavit ei uxor sua verba haec, et mortuum est cor ejus intrinsecus, et factus est quasi lapis. Cumque pertransissent decem dies, percussit Dominus Nabal, et mortuus est. Quod cum audisset David mortuum Nabal, ait: Benedictus Dominus, qui judicavit causam obprobrii mei de manu Nabal, et servum suum custodivit a malo. R\. Amen.

Hymnus. Noctis tempus. fol. 257.

Capitula. Unigenite Dei Filius, qui passiones mortalitatis nostrae in te suscipiens, passionis tuae 296 nos voluisti esse participes; effice nos et sectatores lucis, et operarios veritatis: ut, mortis nostrae naufragia [Col. 0505D] evadentes, quadrifluo Evangeliorum tuorum amne uberius inlustrati, passionis tuae exemplo mereamur esse idonei.

Pater noster.



In secundis Vesperis

Lauda. Usque ad vesperum quam magnificata sunt opera tua Domine!

Antiphona. Animas nostras humiliemus in jejunio: quia Pascha Domini proxima est, et eripiet nos Dominus de domo servitutis. V\. Deus misereatur nobis, et benedicat nos: illuminet Dominus vultum suum super nos, et misereatur nobis.

Lauda. Me expectaverunt peccatores ut perderent me: testimonia autem tua non intellexerunt.[.....]. In aeternum Domine, permanet verbum tuum in coelo.

[Col. 0506A] Hymnus. Verbum Patris. fol. 252.

Capitula. Humiliantes animas nostras in jejunio, Domine Deus educ eas ab inferis; et a descendentibus in lacum nos erue: et qui virtute inenarrabili mundum redempturus, descendens a supernis, inferi confregisti recessus, ne peccato duce illuc deducamur, custodi propitius: et praesia, ut cum his, qui ad vitam aeternam conscripti sunt, tibi modulo pietatis psallamus: atque in dilectionibus tuis consortia beatitudinis mereamur.

Pater noster.

Benedictio. Unigenitus Dei Filius, qui assumptum hominem passus est appendi in ligno, Crucis suae nos dignetur salvare mysterio. Amen. R\. Ut, qui persequentium vulneratus est linguis, os nostrum [Col. 0506B] removeat ab omni casu tentationis. R\. Amen. Quique singulari morte sua quadriduanum morsum nostrae mortis devicit, a cruciatu nos eripiat aeterni supplicii. R\. Amen.

Lauda. Principes persecuti sunt me gratis: et a verbis tuis formidavit cor meum. Laetor ego super eloquia tua: sicut qui invenit spolia multa. V\. Iniquitatem odio habui, et abominatus sum: legem autem tuam dilexi.

Oratio. In dilectione tua, Deus, sit pax diligentibus te: et quia laetaris in pacis bonitate, pacis tuae nos refice dono; ac per charitatis praemium remove a nobis scandalum: ut de tua pace superemus odium; et de charitate nostrorum cooperiamur multitudinem [Col. 0506C] peccatorum: sicque mandata tua servemus, ut ad conspectus tui gloriam, charitatis dulcedine perducamur. R\. Amen.

Antiphona 2. Vide humilitatem meam, et eripe me, Domine. R\. Judica causam meam, et redime me: propter eloquium tuum vivifica me.

Oratio. Vide humilitatem nostram, Domine; et eripe nos: te enim respiciente, etsi dejicimur, sublevamur: quo sustentante, ne corruamus, excipimur. R\. Amen.

Lauda 3. Exclamavi in toto corde meo, exaudi me Domine. R\. Clamavi ad te, salvum me fac: ut custodiam testimonia tua.

Oratio. Exclamamus ad te, Domine, ut nos exaudias; et oculos humo acclives ad te admittas: ut tua [Col. 0506D] nos inlustrante serenitate, semper maneamus in lumine. R\. Amen.

Lauda 4. Feci judicium et justitiam Domine: ne tradas me persequentibus me. R\. Suscipe servum tuum in bono: ut non calumnientur mihi superbi.

Oratio. Judicium et justitiam doce nos facere Domine; qualiter valeamus superborum calumnias conculcare: excipe servos tuos in bono, qui sperant in salutare tuum: quorumque interiores oculi Christi tui expectant regnum, hos partem habere facito Electorum. R\. Amen.

Preces, et Oratio. Averte Domine iram tuam. fol. 183.




FERIA SECUNDA.
[Col. 0507A]


Ad Matutinum.


POST OVILE OVIUM.

Antiphona. Gloria mea exaltans. fol. 156.

Psalmus III. Oratio. Gloria nostra Deus. fol. 156.

Antiphona. Miserere mihi, Domine; et vide humilitatem meam de inimicis meis. Qui exaltas me de portis mortis, V\. Ut annuntiem omnes laudes tuas in portis filiae Sion. Et exultabo in salutari tuo.

Oratio. Miserere nostri Domine, et vide humilitatem nostram de inimicis nostris: ut qui nullis teneri potuisti dolorum infernalium vinculis, nos a portis mortis potentialiter exaltare digneris. R\. Amen.

Antiphona 2. Dixit insipiens in corde suo: Non est Deus. Corrupti sunt, et abominabiles 297 facti [Col. 0507B] sunt in voluntatibus suis: non est qui faciat bonum, non est usque ad unum. V\. Dominus de coelo prospexit super filios hominum: ut videat si est intelligens, aut requirens Deum.

Oratio. Jesu, Dei Patris ineffabile Verbum, quem insipientium corda ideo verum Deum esse non credunt, quia in ipso corde suo corrupti et abominabiles facti sunt; te petimus et rogamus, ut cognoscant te et ipsi, sicut et nos cognovimus: ut sic fidelibus hi per veram fidei cognitionem laetabundi jungantur, qualiter plenissime gaudeant se ipsos additos ad numerum redemptorum. R\. Amen.

Antiphona 3. Inimici mei animam meam circumdederunt, adipe suo concluserunt: os eorum locutum est superbiam. Eripe ab impiis animam meam, [Col. 0507C] Domine. V\. Exaudi Deus justitiam meam: intende deprecationem meam. Auribus percipe orationem meam, et non in labiis dolosis.

Oratio. Christe Dei Filius, cujus animam circumdantes insatiabiles inimici adipe suae malitiae obcoecati, loquebantur superbiam; eripe ab impiis animam nostram: et sic passio tua passiones nostras extinguat, ut nunquam oculos nostros statuamus declinare in terram. R\. Amen.

R\. Multiplicati sunt super capillos capitis mei, P. Qui me oderunt gratis. Confortati sunt inimici mei, qui me persequebantur injuste: quae non rapui, tunc revertebam. Deus tu nosti imprudentiam meam: et delicta mea a te non sunt abscondita. V\. Effunde, Domine, super inimicos meos iram tuam: et indignatio [Col. 0507D] irae tuae apprehendat eos, qui me oderunt.

Oratio. Domine Deus, apud quem delicta nostra non sunt abscondita; cujus oculi non solum exteriora prospiciunt, sed et cordis intima insensibili intuitu penetrant: da nobis poenitentiae remedium pro cilicio indumentum: da confessionis praeconium pro veniae lucro; da, ut effluant oculi pro admissis flumina lachrymarum; da voci nostrae gemitibus expetere suffragia precum: Et tu Domine exaudi orationem nostram; quia benigna est misericordia tua: et ne nos inferi profundum absorbeat, aut lutulenta facinora subruant, multitudo nos tuarum miserationum respiciat. R\. Amen.

Antiphona. Asperges me, Domine, hyssopo, et mundabor: [Col. 0508A] lavabis me, et supra nivem dealbabor. Psalmus L.

Oratio. Deus, qui scelera nostra figmento operta denudas; qui incerta dubiis, et occulta consciis, consueta pietate transducis: ut noxietate prodita adspargas nos rore misericordiae tuae; et velut nive dealbemur vitae correctione: averte quaesumus faciem tuam a peccatis nostris; et omnes iniquitates nostras delens, innova in visceribus nostris Spiritus tui Sancti infusionem: quo tali inhabitatore gaudentes, aperiamus jugiter labia nostra, ad annuntiandam laudem tuam. R\. Amen.

Canticum. Sana me Domine. fol. 259

Oratio. Sana nos, Domine, et sanabimur: confundantur omnes, qui persequuntur in nos nomen sanctum tuum; et non confundamur nos, qui veneramur [Col. 0508B] et credimus passionis tuae potentiam: Praevaleat ergo virtus gloriae tuae; ut credentes in aeternum tibi laetabundos conjungat. R\. Amen.

Matutinarium. Ego ad te Domine clamavi: et mane oratio mea. V\. Domine Deus salutis meae, in die clamavi, et nocte coram te.

Lauda. In psalterio, et cithara hymnum dicamus. In choro laus resonet Domino, in chordis, et organo. Psalmus. CL.


Lectio libri Samuelis (Primi Reg. cap. XXVIII).

R\. Deo gratias.

In illis diebus: Samuel mortuus est, planxitque eum omnis Israel, et sepelierunt eum in Ramatha urbe sua. Et Saul abstulit magos, et hariolos de terra, et interfecit eos, qui pythones habebant in [Col. 0508C] ventre. Congregatique sunt Philisthiim, et venerunt, et castrametati sunt in Sunam: congregavit autem et Saul universum Israel, et venit in Gelboe. Et vidit Saul castra Philisthiim, et timuit, et expavit cor ejus nimis, Consuluitque Dominum, et non respondit ei, neque per somnia, neque per sacerdotes, neque per prophetas. Dixitque Saul servis suis: Quaerite mulierem habentem pythonem, et vadam ad eam, et sciscitabor per illam. Et dixerunt servi ejus ad eum: Est mulier habens pythonem in Endor. Mutavit ergo habitum suum: vestitusque est aliis vestimentis, et abiit ipse, et duo viri cum eo, 298 veneruntque ad mulierem nocte: et ait illi: Divina mihi in pythone, et suscita mihi, quem dixero tibi. Et ait mulier ad eum: Ecce, tu nosti quanta fecerit Saul, et quomodo [Col. 0508D] eraserit magos et hariolos de terra: quare ergo insidiaveris animae meae, ut occidar? Et juravit ei Saul in Domino, dicens: Vivit Dominus, quia non eveniet tibi quicquam mali propter rem hanc. Dixit mulier: Quem suscitabo tibi? Qui ait: Samuelem mihi suscita. Cum autem vidisset mulier Samuelem, exclamavit voce magna, et dixit ad Saul: Quare imposuisti mihi? Tu es enim Saul. Dixitque ei rex: Noli timere: quid vidisti? Et ait mulier ad Saul: Deos vidi ascendentes de terra. Dixitque ei: Qualis est forma ejus? Quae ait: Vir senex ascendit, et ipse amictus est pallio. Et intellexit autem Saul, quod Samuel esset, et inclinavit se super faciem suam in terra, et adoravit. Dixit autem Samuel ad Saul: Quare [Col. 0509A] inquietasti me ut suscitarer? Et ait Saul: Coarctor nimis: siquidem Philisthiim pugnant adversum me, et Deus recessit a me, et exaudire me noluit, neque in manu prophetarum, neque per somnia: vocavi ergo te, ut ostenderes mihi quid faciam. Et ait Samuel: Quid interrogas me, cum Dominus recesserit a te, et transiret ad aemulum tuum? Faciet enim Dominus tibi sicut locutus est in manu mea, et scindet regnum tuum de manu tua, et dabit illud proximo tuo David: quia non obedisti voci Domini, neque fecisti iram furoris ejus in Amalec: idcirco quod pateris, fecit tibi Dominus hodie. Et dabit Dominus etiam Israel tecum in manu Philisthiim: cras autem tu et filii tui mecum eritis: sed et castra Israel tradet Dominus in manu Philisthiim. Statimque Saul cecidit [Col. 0509B] porrectus in terram: extimuerat enim verba Samuelis, et robur non erat in eo, quia non comederat panem tota die illa. Ingressa est itaque mulier illa ad Saul (et conturbatus enim erat valde), dixitque ad eum: Ecce obedivit ancilla tua voci tuae, et posui animam meam in manu tua: et audivi sermones tuos, quos locutus es ad me. Nunc igitur audi et tu vocem ancillae tuae, et ponam coram te buccellam panis, ut comedens convalescas, et possis iter facere. Qui renuit, et ait: Non comedam. Coegerunt autem eum servi sui et mulier, et tandem audita voce eorum resurrexit de terra, et sedit super lectum. Mulier autem illa habebat vitulum pascualem in domo, et festinavit, et occidit eum: tollensque farinam, miscuit eam, et coxit azyma, et posuit ante Saul et ante [Col. 0509C] servos ejus. Qui cum comedissent, surrexerunt, et ambulaverunt per totam noctem illam. R\. Amen.

Hymnus. Noctis tempus. fol. 257. Capitula. Libera nos Domine. fol. 260.

Lauda. Exclamavi in toto corde meo, exaudi me Domine. V\. Clamavi ad te, salvum me fac, ut custodiam testimonia tua.

Oratio. Exclamamus ad te, Domine, ut nos evaudias; et oculos humo acclives ad te admittas: ut tua nos inlustrante serenitate, semper maneamus in lumine. Amen.



Ad Tertiam.


Lectio libri Proverbiorum Salomonis (Cap. XIX).

R\. Deo gratias.

Fili, Cum obsecrationibus loquitur pauper: et dives [Col. 0509D] effabitur rigidus. Vir amicabilis ad societatem, magis amicus erit, quam frater. Melior est pauper, qui ambulat in simplicitate sua, quam torquens labia insipiens. Ubi non est scientia animi, non est bonum: et qui festinus est pedibus, offendet. Stultitia hominis supplantat gressus ejus: et contra Deum fervet animo suo. Divitiae addunt amicos plurimos: a paupere autem et hi, quos habuit, separantur. Testis falsus non erit impunitus: et qui mendacia loquitur, non effugiet. Multi colunt personam potentis, et amici sunt dona tribuentis. Fratres hominis pauperis oderunt eum: insuper et amici procul recesserunt ab eo. Qui tantum verba sectatur, nihil habebit: qui autem possessor est mentis, diligit animam suam, et custos prudentiae inveniet bona. R\. Amen.


[Col. 0510A] Lectio libri Samuelis (Primi Reg. cap. XXIX).

R\. Deo gratias.

In illis diebus: Congregata sunt Philisthiim universa agmina in Aphec: sed et Israel castrametatus est super fontem, qui erat in Jezrahel. Et satrapae quidem Philisthiim incedebant in centuriis, et millibus: David autem, et viri ejus erant in novissimo agmine cum Achis. Dixeruntque principes Philisthiim ad Achis: Quid sibi volunt Hebraei isti? Et ait Achis ad principes Philisthiim: Num ignoratis David, qui fuit servus Saul regis Israel, et est apud me multis diebus, et annis, et non inveni in eo quicquam, ex die qua transfugit ad me, usque 299 ad diem hanc? Irati sunt autem adversus cum principes Philisthiim, et dixerunt ei: Revertatur [Col. 0510B] vir, et sedeat in loco suo, in quo constituisti eum, et non descendat nobiscum in praelium, ne fiat nobis adversarius, cum praeliari coeperimus: quomodo enim aliter placare poterit Dominum suum: nisi in capitibus nostris? Nonne iste est David, cui cantabant in choris dicentes: Percussit Saul in millibus suis, et David in decem millibus suis? Vocavit ergo Achis David, et dixit ei: Vivit Dominus, quia rectus es tu, et bonus in conspectu meo: et exitus tuus, et introitus tuus mecum est in castris: et non inveni in te quicquam mali, ex die qua venisti ad me, usque in diem hanc: sed satrapis non places. Revertere ergo, et vade in pace, et non offendas oculos satraparum Philisthiim. Dixitque David ad Achis: Quid [Col. 0510C] enim feci? aut quid invenisti in me servo tuo, a die qua fui in conspectu tuo, usque in diem hanc, ut non veniam, et pugnem contra inimicos domini mei regis? Respondens autem Achis, locutus est ad David: Scio quia bonus es tu in oculis meis, sicut Angelus Domini: sed principes Philisthinorum dixerunt: Non ascendat nobiscum in praelium. Igitur consurge mane tu, et servi domini tui, qui venerunt tecum: et cum de nocte surrexeritis, et coeperit illucescere, pergite. Surrexit itaque David de nocte, ipse et viri ejus, ut profiscerentur mane, et reverterentur ad terram Philisthiim: Philisthiim autem ascenderunt in Jezrahel. (Cap. XXX.) Cumque venissen. David et viri ejus in Siceleg die tertia, Amalecitae impetum fecerunt ex parte australi in Siceleg, et [Col. 0510D] percusserunt Siceleg, et succenderunt eam igni. Et captivas duxerunt mulieres ex ea, a minimo usque ad magnum: et non interfecerunt quemquam, sed secum duxerunt, et pergebant itinere suo. Cum ergo venisset David et viri ejus ad civitatem, et invenissent eam succensam igni, et uxores suas, et filios suos, et filias ductas esse captivas, levavit David et populus qui erat cum eo voces suas, et planxerunt donec deficerent in eis lachrymae. Siquidem duae uxores David captivae ductae fuerant, Achinoam Jezraelites, et Abigail uxor Nabal Carmeli. Et contristatus est David valde: volebat enim eum populus lapidare, quia amara erat anima uniuscujusque viri super filiis suis, et filiabus: confortatus est autem David in Domino Deo suo. Et ait ad Abiathar sacerdotem [Col. 0511A] filium Achimelech: Applica ad me ephod. Et applicavit Abiathar ephod ad David, et consuluit David Dominum, dicens: Persequar latrunculos hos, et comprehendam eos, an non? Dixitque ei Dominus: Persequere: absque dubio enim comprehendes eos, et excuties praedam. Abiit ergo David ipse, et sexcenti viri qui erant cum eo, et venerunt usque ad torrentem Besor: et lassi quidam substiterunt, Persecutus est autem David ipse, et quadringenti viri cum eo: substiterant enim ducenti, qui lassi transire non potuerant torrentem Besor. Et invenerunt virum Aegyptium in agro, et adduxerunt eum ad David: dederuntque ei panem ut comederet, et biberet aquam, sed et fragmen massae caricarum, et duas ligaturas uvae passae. Qui cum comedisset, [Col. 0511B] reversus est spiritus ejus, et refocillatus est: non enim comederat panem, neque biberat aquam, tribus diebus et tribus noctibus. Dixitque ei David: Cujus es tu? vel unde? et quo pergis? Qui ait ei: Puer Aegyptius ego sum, servus viri Amalecitae: dereliquit me autem Dominus meus, quia aegrotare coepi nudiustertius. Siquidem nos erupimus ad australem plagam Cerethi, et contra Judam, et ad meridiem Caleb, et Siceleg, succendimus igni. Dixit ei David: Potes me ducere ad cuneum istum? Qui ait: Jura mihi per Deum, quod non occidas me, et non tradas me in manu Domini mei, et ducam te ad cuneum istum. Et juravit ei David. Qui cum duxisset eum, ecce illi discumbebant super faciem universae terrae, comedentes et bibentes, et quasi festum celebrantes [Col. 0511C] diem, pro cuncta praeda, et spoliis quae ceperant de terra Philisthiim, et de terra Juda. Et percussit eos David a vespere usque ad vesperam alterius diei, et non evasit ex eis quisquam, nisi tantum quadringenti viri adolescentes, qui ascenderant camelos, et fugierant. Eruit ergo David omnia quae tulerant Amalecitae, et duas uxores suas eruit. Nec defuit quisquam a parvo usque ad magnum, tam de filiis quam de filiabus, et spoliis, et quaecumque rapuerant, omnia reduxit David. Et tulit universos greges et armenta, et minavit ante faciem suam: dixeruntque: Haec est praeda David. Venit autem David ad ducentos viros, qui lassi substiterant, nec sequi potuerant David, et residere eos jusserat in torrentem [Col. 0511D] Besor: qui egressi sunt 300 obviam David et populo qui erat cum eo. Accedens autem David ad populum, salutavit eos pacifice. Respondensque unus vir pessimus et iniquus, de viris qui erant cum David, dixit: Quia non venerunt nobiscum, non dabimus eis quicquam de praeda, quam eruimus: sed sufficiat unicuique uxor sua, et filii: quos cum acceperint, recedant. Dixit autem David: Non sic facietis fratres mei de his, quae tradidit Dominus nobis, et custodivit nos, et dedit latrunculos, qui erumperant adversum nos, in manus nostras: nec audiet vos quisquam sub sermone hoc: aequa enim pars erit descendentis ad praelium, et remanentis ad sarcinas, et similiter divident. Et factum est hoc ex die illa, et deinceps constitutum et praefinitum, [Col. 0512A] et quasi lex in Israel usque ad diem hanc.

Antiphona 1. Inveniatur manus tua, Domine, omnibus inimicis tuis: dextera tua inveniat omnes, qui te oderunt. Pones eos ut clibanum ignis; in tempore vultus tui. V\. Domine in virtute tua laetabitur rex: et super salutare tuum vehementer exultabit.

Oratio. Inveniatur manus tua, Domine, omnibus inimicis tuis in vindictam; qui nolunt Cruci tuae sua subdere colla: inveniatur quoque et in eis, qui te oderunt, dextera tua parcens; cum eos dexterae tuae feceris esse participes: ut in tempore vultus tui, cum manifesta nobis fuerit facies tua, non ponantur ut clibanum ignis; sed transferantur nobiscum coronandi in coelestibus regnis. R\. Amen.

[Col. 0512B] Antiphona 2. Eripe, Deus, a framea animam meam: et de manu canis unicam meam. Libera me de ore leonis: et a cornibus unicornium humilitatem meam. V\. Narrabo nomen tuum fratribus meis: in medio Ecclesiae laudabo te.

Oratio. Eripe animam nostram a framea potentissimi inimici, Christe Fili Dei: ut noster sis liberator de ore leonis, qui animam tuam potenter eduxisti ab inferis. R\. Amen.

Antiphona 3. Inclina Domine aurem tuam ad me: accelera, ut eripias me. V\. Esto mihi in Deum protectorem, et in locum munitum: ut salvum me facias.

R\. Susceperunt me sicut leo paratus ad praedam, [Col. 0512C] et sicut catulus leonis habitans in occultis. P. Exurge Domine, praeveni eos, et subverte illos: eripe animam meam ab eis. V\. Custodi me Domine, ut pupillam oculi. Sub umbra alarum tuarum protege me: Quia omnes inimici mei circumdederunt me. P. Exurge Domine.

Preces. Acclives te oramus, Christe, parce nobis. P. Et miserere. V\. Qui in forma servi apparens mundum salvare venisti, reforma quod perierat tuae Crucis potentia, P. Et miserere. V\. Qui mortem vincis moriens, et flagellaris innocens, nos ab aeterno erue suppliciorum dolore, P. Et miserere. V\. Qui confitenti Latroni das requiem paradisi, nobis da indulgentiam per Crucis tuae gloriam, P. Et miserere. [Col. 0512D] V\. Tu pro nobis vocem accipe hujus Latronis, Domine; memento nostri Domine, et parce, cum veneris, ut judices, P. Et miserere.

Hymnus. O Nazarene, lux. fol. 144.

Capitula. Bellantium mucrones, quaesumus Domine, victricis semper potestatis tuae virtute retunde; et contra sortem tuam meditantes insaniam, veritatis tuae corrige disciplina: Quique adversus Christum tuum blasphemias declamant, ad praedicationem verae fidei sua corda convertant: ut et vincula peccatorum, quibus vincti detinentur, miseratione disrumpas; et cunctos justificatos digiti tui calamo in libro vitae conscribas.

Pater noster.



Ad Sextam.
[Col. 0513A]

Lectio libri Amos Prophetae (Cap. IX).

Deo gratias.

Vidi Dominum stantem super altare: et dixit: Percute cardinem, et commoveantur superliminaria: avaritia enim in capita hominum, et novissimum eorum in gladio interficiam: non erit fuga eis. Et qui fugerit ex eis, non salvabitur. Si descenderint usque in infernum, inde manus mea educet eos: et si ascenderint usque ad coelos, inde detraham eos. Et si absconditi fuerint in verticem Carmeli, inde scrutans auferam eos: et si celaverint se ab oculis meis in profundum maris, ibi mandabo serpenti, et mordebit eos. Et si abierunt in captivitate coram inimicis suis, ibi mandabo gladium, et occidet eos: et [Col. 0513B] ponam oculos meos super eos in malum, et non in bonum. Et Dominus qui tangit terram, et tabescit: lugebunt omnes inhabitantes in ea: et ascendet sicut amnis, et defluet sicut rivus Aegypti. Qui aedificat in coelo ascensionem suam, et fasciculum suum 301 super terram fundavit: qui vocat aquas maris, et effundit eas super faciem terrae, Dominus nomen est illi. R\. Amen.

Antiphona 1. Non veniat mihi Domine pes superbiae: et manus impiorum non moveant me. R\. Dixit injustus ut delinquat sibi: non est timor Dei ante oculos ejus.

Oratio. Non veniat nobis pes superbiae, neque manus peccatoris moveat nos; ut qui passionem [Col. 0513C] tuam veneranter accipimus; animam nostram non ad poenam, sed ad vitam facias pervenire perpetuam. R\. Amen.

Antiphona 2. Laetus erit justus, cum viderit vindictam impiorum: manus suas lavabit in sanguine peccatorum. V\. Si vere utique justitiam loquimini: recte judicate filii hominum.

Oratio. Sperantes in te Domine non contristemur: ut nec animam nostram conturbes, nec a tuo grege separes: sed sperantes in te, tibi confiteamur, et tibi corde puro psallamus. R\. Amen.

Antiphona 3. Deus meus, adjutor meus, sperabo in eum: Protector meus, et cornu salutis meae, et Redemptor meus. V\. Liberator meus de inimicis meis iracundis: Et ab insurgentibus in me exaltabis [Col. 0513D] me: a viro iniquo eripies me.

R\. Domine, judica nocentes me, et expugna impugnantes me. Apprehende arma, et scutum: et exurge, Deus meus, in adjutorium mihi. R\. Exurge, Domine, et intende judicio meo; Deus meus, et Dominus meus auxiliare, et respice. P. In adjutorio.

Preces. Subveniat nobis Domine misericordia tua P. Velociter. V\. Sanguinis tui hostia nos a criminibus libera P. Velociter. V\. Crucem perpessus, Domine, a cruciatu nos libera P. Velociter. V\. Crucis tuae praesidio nos libera a supplicio P. Velociter. V\. Cum veneris judex omnium redemptorum, esto refugium P. Velociter.

Hymnus. O Nazarene, lux. fol. 144.

[Col. 0514A] Oratio. Gloriose, potens, ac misericors Deus, erue nos ab insidiis inimici; et, ne anima nostra a rugientis leonis raptu rapido rapiatur, protectio dexterae tuae in nostri custodiam deputetur: ne dum non est qui redimat, ille saevus occidat: aut, si non est qui salvum faciat, ille subvertat. Sed tu Leo de tribu Juda in ira tua exurge; et in severitate judicii insidiosi hostis catervas interime: nosque in praecepto, quod mandasti, credere et permanere concede.

Pater noster.



Ad Nonam.


Ecclesiastici Salomonis (Cap. XXII).

R\. Deo gratias.

Fili, supra mortuum plora, deficit enim lux ejus: [Col. 0514B] et supra fatuum plora, deficit enim sensus. Modicum plora super mortuum, quoniam requievit. Nequissimi enim nequissima vita supra mortem fatui. Luctus mortui septem dies: fatui autem et impii, omnes dies vitae illorum. Cum stulto ne multum loquaris, et cum insensato ne abieris. Serva te ab illo, ut non molestiam habeas, et non coinquinaberis in peccato illius. Deflecte ab illo, et invenies requiem, et non accidiaberis in stultitiam illius. Super plumbum quid gravabitur? et quod illi aliud nomen quam fatuus? Arenam, et salem, et massam ferri facilius est portare, quam hominem imprudentem, et fatuum, et impium. Sicut loramentum ligneum conligatum in fundamentum aedificii non dissolvitur: sic et cor [Col. 0514C] confirmatum in cogitatione consilii. Domine pater, et Deus vitae meae, ne derelinquas me in cogitatu impiorum. Extollentiam oculorum meorum ne dederis mihi, et omne desiderium pravum aufer a me. Domine da ori meo custodiam, et super labia mea signaculum certum. R\. Amen.


Lectio libri Samuelis Primi (Reg. cap. XXXI).

R\. Deo gratias.

In illis diebus: Philisthiim pugnabant adversus Israel: et fugierunt viri Israel ante faciem Philisthiim, et ceciderunt interfecti in montes Gelboe. Irrueruntque Philisthiim in Saul, et filios ejus, et percusserunt Jonatham, et Abinadab, et Melchisue, filios Saul, totumque pondus praelii versum est in Saul: et consecuti sunt eum viri sagittarii, et vulneratus [Col. 0514D] est vehementer a sagittariis. Dixitque Saul ad armigerum suum: Evagina gladium tuum, et percute me: ne forte veniant incircumcisi isti, et interficiant me, inludentes mihi. Et noluit armiger ejus: fuerat enim nimio timore perterritus. Arripuit itaque Saul gladium, et inruit super eum. Quod cum vidisset armiger ejus, videlicet quod mortuus esset Saul, innuit etiam ipse super gladium suum, et mortuus est cum eo. Mortuus est ergo Saul, et tres filii ejus, et armiger illius, et universi viri ejus 302 in die illa pariter. Videntes autem viri Israel, qui erant trans vallem, et trans Jordanem, quod fugissent viri Israelitae, et quod mortuus esset Saul, et filii ejus, reliquerunt civitates suas, et fugierunt: veneruntque Philisthium, et habitaverunt ibi. Facta autem die altera, [Col. 0515A] venerunt Philisthiim, ut expoliarent interfectos, et invenerunt Saul et filios ejus jacentes in montem Gelboe. Et praeciderunt caput Saul, et expoliaverunt eum armis: et miserunt in terram Philisthinorum per circuitum, ut annuntiaretur in templis idolorum, et in populis. Et posuerunt arma ejus in templo Astaroth, corpus vero ejus suspenderunt in muros Bethsam. Quod cum audissent habitatores Jabes Galaad, quaecumque fecerant Philisthiim Saul, surrexerunt omnes viri fortissimi, et ambulaverunt tota nocte, et tulerunt cadaver Saul, et cadavera filiorum ejus de muro Bethsan: veneruntque viri Jabes Galaad, et combusserunt ea igni. Et tulerunt ossa eorum, et sepelierunt in nemore Jabes, et jejunaverunt septem diebus. (Cap. I.) Factum est autem, [Col. 0515B] postquam mortuus est Saul, ut David reverteretur a caede Amalec, et maneret in Siceleg dies duos. In die autem tertia, apparuit homo veniens de castris Saul, veste conscissa, et pulvere aspersus caput: et ut venit ad David, cecidit super faciem suam, et adoravit. Dixitque ad eum David: Unde venis? Qui ait ad eum: De castris Israel fugi. Et dixit ad eum David: Quod est verbum quod factum est? indica mihi. Qui ait: Fugit populus e praelio, et multi corruentes e populo mortui sunt: sed et Saul, et Jonathas filius ejus interierunt. Dixitque David ad adolescentem, qui nuntiabat ei: Unde scis quia mortuus est Saul, et Jonathas filius ejus? Ait adolescens, qui narrabat ei; Casu veni in montes Gelboe, et Saul incumbebat super hastam suam: porro currus et [Col. 0515C] equites appropinquabant, et conversus post tergum suum, vidensque me vocavit. Cui cum respondissem, Adsum: dixit mihi: Quisnam es tu? Et aio ad eum: Amalecites sum. Et locutus est mihi: Sta super me, et interfice me: quoniam tenent me angustiae, et adhuc tota anima in me est. Stansque super eum, occidi illum: sciebam enim quod vivere non poterat post ruinam: et tuli diadema quod erat in capite ejus, et armillam de brachio ejus, et attuli ad te Dominum meum huc. Apprehendens autem David vestimenta sua, scidit, omnesque viri qui erant cum eo, et planxerunt, et fleverunt et jejuna verunt usque ad vesperam super Saul, et super Jonatham filium ejus, et super populum Domini, et super domum Israel, eo quod corruissent gladio. Dixitque [Col. 0515D] David ad juvenem qui nuntiaverat ei: Unde es tu? Qui respondit: Filius hominis advenae Amalecitae ego sum. Et ait ad eum David: Quare non timulsti mittere manum tuam ut occideres christum Domini? Vocansque David unum de pueris suis, ait: Accedens irrue in eum. Qui percussit illum, et mortuus est. Et ait David ad eum: Sanguis tuus super caput tuum: os enim tuum locutum est adversum te, dicens: Ego interfeci christum Domini. Planxit autem David planctum hujuscemodi super Saul, et super Jonathan filium ejus (et praecepit ut docerent filios Juda arcum, sicut scriptum est in libro Justorum). Et ait: Considera Israel, pro his qui mortui sunt super excelsa tua vulnerati. Inclyti tui, Israel, super [Col. 0516A] montes tuos interfecti sunt; quomodo ceciderunt fortes? Nolite annuntiare in Geth, neque annuntiotis in conspectu Ascalonis: ne forte laetentur filiae Philisthlim, et ne exultent filiae incircumcisorum. Montes Gelboe, nec ros nec pluvia veniant super vos, neque sint agri primitiarum: quia ibi abjectus est clypeus fortium, clypeus Saul, quasi non esset unctus oleo. A sanguine interfectorum, ab adipe fortium, sagitta Jonathae nunquam rediit retrorsum, et gladius Saul non est reversus inanis. Saul et Jonathas amabiles, et decori valde in vita sua, in morte quoque non sunt divisi: aquilis velociores, leonibus fortiores. Filii Israel super Saul flete, qui vestiebat vos coccino in deliciis, qui praebebat ornamenta aurea cultui nostro. Quomodo ceciderunt fortes in [Col. 0516B] praelio? Jonathas in excelsis tuis occisus es? Doleo super te frater mi Jonatha decore nimis, et amabilis super amorem mulieris. Sicut mater unicum amat filium, ita et ego te diligebam. Quomodo ceciderunt robusti, et perierunt arma bellica? (Cap. II.) Igitur post haec consuluit David Dominum, dicens: Num ascendam in unam de civitatibus Juda? Et ait Dominus ad eum: Ascende. Dixitque David: Quo ascendam? Et respondit ei: In Hebron. Ascendit ergo David, et duae uxores ejus, Achinoam, Jezraelites, et Abigail uxor Nabal Carmeli: sed et viros qui erant cum eo, duxit 303 David singulos cum domo sua: et manserunt in oppidis Hebron. Veneruntque viri Juda, et unxerunt ibi David, ut regnaret super domum [Col. 0516C] Juda. Et nuntiatum est David, quod viri Jabes Galaad sepelissent Saul. Misit ergo David nuntios ad viros Jabes Galaad, dixitque ad eos: Benedicti vos a Domino, qui fecistis misericordiam cum Domino vestro Saul, ut sepeliretis eum. Et nunc retribuet quidem vobis Dominus misericordiam et veritatem: et ego reddam gratiam, eo quod feceritis verbum istud. Confortentur manus vestrae, estote filii fortitudinis: licet enim mortuus sit Dominus vester Saul, tamen me unxit domus Juda in regem sibi. R\. Amen.

Antiphona 1. Dic animae meae, Domine: Salus tua ego sum. Confundantur et revereantur omnes qui quaerunt animam meam: ut auferant eam. V\. Judica Domine nocentes me: et expugna impugnantes me.

Oratio. Dic animae nostrae Domine: Salus tua ego [Col. 0516D] sum: Inimici quoque tui, qui adversus te convenerunt, erubescant: et qui cogitant adversus fidem tuam, per poenitentiam corrigantur: Qui ergo innocens perpessus es inimicorum irrisiones et vulnera; nostra in his ablue propitiatus peccata. R\. Amen.

Antiphona 2. Ad defensionem meam respice. Eripe a framea Deus animam meam: et de manu canis unicam meam. Salva me, Domine, de ore leonis. V\. Narrabo nomen tuum fratribus meis: in medio Ecclesiae laudabo te.

Oratio. Ad defensionem familiae tuae attende Domine: et jam eripe animam ejus a framea persequentis, et de manu canis: qui solus animam tuam ponere dignatus es pro omnibus nobis. R\. Amen.

[Col. 0517A] Antiphona 3. Obprobrium insipientium dedisti me. Obmutui, et non aperui os meum, quoniam tu fecisti: amove a me flagella tua. V\. Dixi: Custodiam vias meas: et non delinquam in lingua mea. Posui ori meo custodiam, dum consistit peccator adversum me.

Hymnus. O Nazarene. fol. 144.

Oratio. Christe Dei Filius, qui obprobrium insipientium factus es, amove a nobis flagella tua; et languoribus nostris porrige medicinam: ut a te respecti, non feramur praecipiti ira damnabiles; sed exemplo tuae passionis reddamur ad omnia mites.

Pater noster.



Ad Vesperum.

Lauda. Tu illuminas lucernam meam Domine. V\. [Col. 0517B] Auxilium meum a Domino. Psalmus CXX.

Antiphona. Ab omnibus persequentibus. V\. Domine Deus meus in te speravi: salvum me lac ex omnibus persequentibus me, et eripe me.

Hymnus. Verbum Patris. fol. 252.

Capitula. Gloriose, potens. fol. 264.

Lauda. Exclamavi in toto. fol. 293.



FERIA TERTIA.



Ad Matutinum.

Antiphona. Voce mea ad. Psalmus III.

Et Oratio. Exaudi nos Domine. fol. 275.

Antiphona 1. Tanquam lugens, et contristatus humiliabar. Et adversum me laetati sunt, et convenerunt. Congregata sunt in me flagella, et ignoraverunt: [Col. 0517C] V\. Tentaverunt me, et deriserunt derisu: stridebant in me dentibus suis.

Oratio. Libera nos Domine de contristatione et de flagellis peccatorum nostrorum: ut non humiliemur ab inimicis Ecclesiae tuae: sed praesta nobis, ut tecum post transitum infinito jubilo jocundemur. R\. Amen.

Antiphona. Qui tribulant me inimici mei, ipsi infirmati sunt, et ceciderunt. V\. Dominus illuminatio mea, et salus mea, quem timebo? Dominus defensor vitae meae, a quo trepidabo.

Oratio. Qui tribulant nos, Domine, infirmentur et pereant; cognoscentes potentiam tuam retrorsum redeant: ut Ecclesia tua, quae est in omnibus terrae finibus dilatata, magnificet nomen tuum; cum manifestata [Col. 0517D] fuerit gloria tua. V\. Amen.

Antiphona 3. Ab homine iniquo et doloso libera me, Domine. Quia tu es Deus meus, et fortitudo mea. V\. Judica me Deus, et discerne causam meam de gente non sancta: ab homine iniquo et doloso libera me.

Oratio. Tu Deus noster libera nos ab omnibus iniquis et dolosis: ut plena sanitate habitante in carne nostra, ad coronam mereamur pertingere destinatam. R\. Amen.

R\. Multi Domine gemitus mei, et cor meum moerens. 304 Quoniam adduxisti diem consolationis tuae super me. Audierunt inimici mei malum meum, P. Et congratulati sunt: vindemia eos, sicut vindemiasti me. Quia ingemisco, et non est qui me consoletur. [Col. 0518A] V\. Omnes, qui glorificabant me, inspreverunt me: viderunt enim in ignominiam meam, P. Et congratulati.

Oratio. Deus, qui in exercitatione nostra contristari nos inspicis; da nobis potentissimum auxilium in victoria sanctae Crucis: ut qui exemplo tuo mundum decertamus evincere, coelos mereamur et post transitum possidere. R\. Amen.

Antiphona. Auditui meo dona gaudium et laetitiam, Domine: ut exultent ossa humiliata. Psalmus L.

Oratio. Clamamus ad te, Domine; miserere nobis: sana animas nostras; quia peccavimus tibi: tuum est enim, nostri misereri, prorrogare misericordiam: tuum est, animae vulneribus impendere curam, et in patefactis sceleribus debitam non exserere [Col. 0518B] vindictam, nec condignam imposterum rependere poenam: da humilitatem, quam placatus inspicias, et accipe confessionem, ut peccata dimittas. R\. Amen.

Antiphona. Factus sum in derisum tota die, et omnes subsannant me.

Canticum. Seduxisti me Domine. fol. 276.

Oratio. Fac nos, Domine Deus noster, ut nec in derisu inimicorum nostrorum, nec subsanuatione adversantium nos fatigemur: sed tu, qui es defensio nostra, a contradictione improborum nos libera. R\. Amen.

Antiphona. Auditam fac mihi mane misericordiam tuam: quoniam in te speravi Domine. P. Demonstra mihi viam, per quam ambulem: quia ad te, [Col. 0518C] Domine, levavi animam meam. V\. In tympano, et choro laudate Dominum: in chordis et organo laudate eum.


Lectio libri Samuelis (II Regum II.)

R\. Deo gratias.

In illis diebus: Abner filius Ner, princeps exercitus Saul, tulit Isboseth filium Saul et circumduxit eum per castra, regemque constituit super Galaad et super Gessuri, et super Jezrael, et super Ephraim, et super Benjamin, et super Israel universum. Quadraginta annorum erat Isboseth filius Saul, cum regnare coepisset super Israel, et duobus annis regnavit: sola autem domus Juda, sequebatur David. Et fuit numerus dierum, quos commoratus est David imperans in Hebron [Col. 0518D] super domum Juda septem annorum, et sex mensium. Egressusque est Abner filius Ner, et pueri Isboseth filii Saul de castris juxta piscinam Gabaon. Porro Joab filius Sarviae, et pueri David egressi sunt et occurrerunt eis juxta piscinam Gabaon. Et cum in unum convenissent, e regione sederunt: hi ex una parte piscinae, et illi ex altera. Dixitque Abner ad Joab: Surgant pueri, et ludant coram nobis. Et respondit Joab: Surgant. Surrexerunt ergo, et transierunt numero duodecim de Benjamin, ex parte Isboseth filii Saul, et duodecim de pueris David. Apprehensoque unusquisque capite comparis sui, defixit gladium in latus contrari, et ceciderunt simul: vocatumque est nomen loci illius: Ager robustorum, in Gabaon. Et ortum est bellum durum satis in die illa: [Col. 0519A] fatigatusque est Abner, et viri Israel a pueris David. Erant autem ibi tres filii Sarviae, Joab, et Abisai, et Asael: porro Asael cursor velocissimus fuit, quasi unus de capreis quae morantur in silvis. Persequebatur autem Asael Abner, et non declinavit ad dexteram, sive ad sinistram omittens persequi Abner. Respexit itaque Abner post tergum suum, et ait: Tu ne es Asael? Et ille respondit: Ego sum. Dixitque ei Abner: Vade ad dexteram, sive ad sini-tram, et apprehende unum de adolescentibus, et tolle tibi spolia ejus. Noluit autem Asael omittere quin urgeret eum. Rursumque locutus est Abner ad Asael: Recede, noli me sequi, ne compellar confodere te cum terra, et levare non potero faciem meam ad Joab fratrem tuum. Qui audire contempsit, et noluit declinare: [Col. 0519B] percussit ergo eum Abner aversa hasta in inguine, et transfodit, et mortuus est in eodem loco: omnes igitur qui transibant per locum, in quo ceciderat Asael, et mortuus fuerat, subsistebant. Persequentibus autem Joab, et Abisai fugientem Abner, sol occubuit: et venerunt usque ad collem aquaeductus, qui est ex adverso vallis, et itineris deserti in Gabaon. Congregatique sunt filii Benjamin ad Abner: et conglobati in unum cuneum, steterunt in summitate tumuli unius. Et clamavit Abner ad Joab, et ait: Num usque ad internecionem 305 tuus mucro desaeviet? an ignoras quod periculosa sit desperatio? usquequo non dicis populo ut omittat persequi fratres suos? et ait Joab: Vivit Dominus, si locutus fuisses, mane recessisset populus persequens [Col. 0519C] fratrem suum. Insonuit ergo Joab buccina, et stetit omnis exercitus, nec persecuti sunt ultra Israel, neque iniere certamen. Abner autem et viri ejus abierunt per campestria, tota nocte illa: et transierunt Jordanem, et lustrata omni Beth horon venerunt ad castra. Porro Joab reversus est, omisso Abner, congregavitque omnem populum: et defuerunt de pueris David decem et novem viri, excepto Asaele. Servi autem David percusserunt de Benjamin, et de viris qui erant cum Abner, trecentos sexaginta, qui mortui sunt. Tulerunt Asael, et sepelierunt in sepulchro patris sui in Bethlehem. R\. Amen.

Hymnus. Noctis tempus. fol. 257.

Capitula. Ad defensionem nostram, Domine, respice; et, ne doctrinae pateamus lethali, tuo nos tutamine [Col. 0519D] rege: simulque de ore leonis, rapere nos cupientis, libera: et ab oblatrantis perfidia canis solita nos protege cura.

Pater noster.

Lauda. Vide humilitatem meam, et eripe me, Domine: quia legem tuam non sum oblitus. V\. Judica causam meam, et redime me: propter eloquium tuum vivifica me.

Oratio. Vide humilitatem nostram, Domine: et eripe nos: te enim respiciente, etsi dejicimur, sublevamur: quo sustentante, ne corruamus, excipimur. R\. Amen.



Ad Tertiam.


Jesu filii Sirach (Ecclesiastici cap. VIII).

Fili, non judices contra judicem: quoniam secundum [Col. 0520A] quod justum est judicat. Cum audace ne eas in via, ne forte gravet mala sua in te: ipse enim secundum suam voluntatem vadit, et simul cum stultitia illius peribis. Cum iracundo non facias rixam, et cum audace non eas in deserto: quoniam tanquam nihil est ante illum sanguis, et ubi non est adjutorium, elidet te. Cum fatuis ne consilium habeas: non enim poterunt diligere, nisi quae ipsis placent. Coram extraneo ne facias consilium: nescis enim quid pariat. Non omni homini cor tuum manifestes: ne forte inferat tibi gratiam, et convitietur tibi. Fili, si attenderis mihi, disces: et si accommodaveris animam tuam, sapiens eris. Et si inclinaveris aurem tuam, excipies doctrinam: et si dilexeris audire, sapiens eris.


[Col. 0520B] Lectio libri Samuelis (II Regum cap. III)

R\. Deo gratias.

In illis diebus: Cum esset praelium inter domum Saul et domum David, Abner filius Ner regebat domum Saul. Fuerat autem Sauli concubina nomine Respha, filia Achia, ingressusque est ad eam Abner. Dixitque Isboseth ad Abner: Quare ingressus es ad concubinam patris mei. Qui iratus nimis propter verba Isboseth, ait: Numquid caput canis ego sum adversum Judam hodie, qui fecerim misericordiam super domum Saul patris tui, et super fratres tuos et super proximos ejus, et non tradidi te in manus David, et tu requisisti me quod redargueres pro muliere hodie? Haec faciat Deus Abner, et haec addat [Col. 0520C] ei, nisi quomodo juravit Dominus David, sic faciam cum eo, ut transferatur regnum de domo Saul, et elevetur thronus David super Israel, et super Judam, a Dan usque Bersabee. Et non potuit respondere ei quicquam, quia metuebat illum. Misit ergo Abner nuntios ad David in Hebron pro se dicentes: Cujus est terra? Et ut loquerentur: Fac mecum amicitias, et erit manus mea tecum, et reducam ad te universum Israel. Qui ait: Noli timere: Ego faciam tecum amicitias: sed unam rem peto a te, dicens: Non videbis faciem meam, antequam adduxeris mihi Michol filiam Saul: et sic venies, et videbis me. Misit autem David nuntios ad Isboseth filium Saul, dicens: Redde uxorem meam Michol, [Col. 0520D] quam despondi mihi centum praeputiis Philisthiim. Misit ergo Isboseth, et tulit eam a viro suo Phaltiel, filio Lais. Sequebatur eam vir suus, plorans usque Bahurim: et dixit ad eum Abner: Vade, et revertere. Qui reversus est. Sermonem quoque intulit Abner ad seniores Israel, dicens: Tam heri quam nudiustertius quaerebatis David ut regnaret super vos. Nunc ergo facite: quoniam Dominus locutus est ad David, dicens: In manu servi mei David salvabo populum meum Israel de manu Philisthiim, et omnium inimicorum ejus. Locutus est autem Abner etiam ad Benjamin. Et abiit ut loqueretur ad David in Hebron, omnia quae placuerant Israeli et universo Benjamin. Venitque ad David in Hebron cum viginti viris: et fecit David Abner, et 306 viris ejus qui [Col. 0521A] viris: et fecit David Abner, et viris ejus qui venerant cum eo, convivium. Et dixit Abner ad David: Surgam, ut congregem ad te Dominum meum regem omnem Israel, et ineam tecum foedus, et imperes omnibus, sicut desiderat anima tua. Cum ergo deduxisset David Abner, et ille iret in pace, statim venerunt pueri David, et Joab caesis latronibus, cum praeda magna nimis: Abner autem non erat cum David in Hebron, quia jam dimiserat eum, et profectus fuerat in pace. Et Joab, et omnis exercitus qui erant cum eo postea venerunt: nuntiatum est itaque Joab a narrantibus: Venit Abner filius Ner ad regem, et dimisit eum, et abiit in pace. Et ingressus est Joab ad regem, et ait: Quid fecisti? Ecce venit Abner ad te: quare dimisisti eum, et abiit [Col. 0521B] et recessit? Ignoras Abner filium Ner, quoniam ad hoc venit, ut deciperet te, et sciret exitum tuum, et introitum tuum, et nosset omnia quae agis? Egressus itaque Joab a David, misit nuntios post Abner, et reduxit eum ad cisternam Sira, ignorante David. Cumque rediisset Abner in Hebron, seorsum adduxit eum Joab ad medium portae, ut loqueretur ei in dolo: et percussit illum ibi in inguine, et mortuus est in ultionem sanguinis Asael fratris ejus. Quod cum audisset David rem jam gestam, ait: Mundus ego sum, et regnum meum, apud Deum, usque in sempiternum. R\. Amen.

Antiphona 1. Susurrabant adversum me omnes inimici mei: adversum me, cogitabant mala mihi. Verbum iniquum mandaverunt adversum me. V\. [Col. 0521C] Etenim homo pacis meae, in quo speravi: qui edebat panes meos, ampliavit adversum me supplantationem.

Oratio. Christe Dei Fili, adversus quem et susurrantium inimicorum labia mota sunt, et contra quem verbum iniquum falsis fictionibus formaverunt; tu nos ab omni tentationum genere, protectionis tuae munimine tege: ut per te susurris non caedamus adversis; qui semper vincis in nos potentia Deitatis. R\. Amen.

Per misericordiam.

Antiphona 2. Ecce veteres posuisti dies meos, Domine: et substantia mea tamquam nihil ante te est. Opprobrium insipienti dedisti me. V\. Dixi: Custodiam vias meas: ut non delinquam in lingua mea. [Col. 0521D] Posui ori meo custodiam, dum consistit peccator adversum me.

Oratio. Ecce, Domine, veteres sunt positi dies nostri; quia in vetere adhuc homine ambulamus, dum novitatem vitae usquequaque non capiamus: operum ergo dignorum exhibitione nos amplia; qui fidei tuae nobis contulisti vexilla: ut non veteres simus in actibus pravitatis, qui tuae nos credimus innovatos gloria passionis. R\. Amen.

Per.

Antiphona 3. Dum consistit peccator adversum me, obmutui, et humiliatus sum, et silui a bonis; et dolor meus contra me est semper. V\. Concaluit cor meum contra me: et in meditatione mea [Col. 0522A] exardescet ignis. Locutus sum in lingua mea.

R\. Domine, qui consoletur me non est. Inimicus in ossibus meis manum suam extendit, P. Ut tribulet me. Vide ergo Domine afflictionem meam. V\. Audite, obsecro, omnes, et videte dolorem meum: quia erectus est inimicus, et convertit manum suam, P. Ut tribulet me.

Preces. Dicamus omnes: Misericors Domine, P. Miserere. V\. Qui salvare mundum veniens, in carne nostra poenam subis indebitam, P. Miserere. V\. Hujus morte terra tremuit, mundus expavit, infernus omnis exorruit, P. Miserere. V\. Cujus caput exaltatum in cruce, et effuso triumphavit sanguine, P. Miserere. V\. Tu nos cruci tuae applica; ut in cruce coronandos glorifices, P. Miserere.

[Col. 0522B] Hymnus. O Nazarene, lux. fol. 144.

Oratio. Educ, Domine, animam nostram ab inferis; et a descendentibus in lacum nos erue: et, qui virtute tua inenarrabili Mundum redempturus, descendens a supernis, inferni confregisti recessus; ne peccato duce, illuc deducamur, custodi propitius: et praesta, ut cum his, qui ad vitam aeternam praescripti sunt, tibi modulo pietatis psallamus; atque in delectationibus tuis consortium beatitudinis mereamur.

Pater noster.



Ad Sextam.


Lectio libri Hieremiae Prophetae (Cap. II).

R\. Deo gratias.

[Col. 0522C] Haec dicit Dominus: Audite verbum Domini domus Jacob, et omnes cognationes domus Israel: haec dicit Dominus: Quid invenerunt patres vestri in me iniquitatis, quia elongaverunt a me, et ambulaverunt post vanitatem, et vani facti sunt? Et non dixerunt: Ubi est Dominus, qui ascendere nos fecit de terra Aegypti: qui traduxit nos per desertum, per terram inhabitabilem 307 et inviam, per terram sitis, et imaginem mortis, et per terram, in qua non ambulavit vir, neque habitavit homo? Et induxi vos per terram Carmeli, ut comederetis fructum ejus, et bona illius: et ingressi contaminastis terram meam, et hereditatem meam posuistis in abominationem. Sacerdotes non dixerunt: Ubi est Dominus? et tenentes legem nescierunt me, et pastores [Col. 0522D] praevaricati sunt in me: et prophetae prophetaverunt in Baal, et idola secuti sunt. Propterea adhuc judicio contendam vobiscum, ait Dominus, et cum filiis vestris disceptabo. Transite ad insulas Cethim, et videte: et in Cedar mittite, et considerate vehementer: et videte si factum est hujuscemodi. Si mutavit gens deos suos, et certe ipsi non sunt dii: populus vero meus mutavit gloriam suam in idolum. Obstupescite coeli super hoc, et portae ejus desolamini vehementer, dicit Dominus. Duo enim mala fecit populus meus: Me dereliquerunt fontem aquae vivae, et foderunt sibi cisternas dissipatas, quae continere non valent aquas. Numquid servus est Israel, aut vernaculus? quare ergo factus est in praedam? [Col. 0523A] Super eum rugierunt leones, et dederunt vocem suam, posuerunt terram ejus in solitudinem: civitates ejus exustae sunt, et non est qui habitet in eis. Filii quoque Mempheos et Taphnes constupraverunt te usque ad verticem. Numquid non istud factum est tibi, quia dereliquisti Dominum Deum tuum eo tempore, quo ducebat te per viam? Et nunc quid tibi vis in via Aegypti, ut bibas aquam turbidam? et quid tibi cum via Assiriorum, ut bibas aquam fluminis? Arguet te malitia tua, et aversio tua increpabit te. Scito, et vide, quia malum et amarum est reliquisse te Dominum Deum tuum, et non esse timorem ejus apud te, dicit Dominus Deus exercituum. A saeculo confregisti jugum meum, rupisti vincula mea, et dixisti: Non serviam. In omni enim [Col. 0523B] colle sublimi, et sub omni ligno frondoso tu prosternebaris meretrix. Ego autem plantavi te vineam electam, omne semen verum. R\. Amen.

Antiphona 1. Non erubescant in me qui te expectant, Domine virtutum. Non revereantur super me, qui te requirunt, Deus Israel. V\. Quoniam propter te sustinui opprobrium: operuit confusione faciem meam.

Oratio. Non erube-cant in nobis Domine Deus virtutum, qui te expectant de humanis actibus judicium esse facturum: ut Crucis tuae potentia et placitos nos tibi operarios salutis exhibeat, et coelestis militiae curiam de nostris actibus contristari non sinat. R\. Amen.

Per.

[Col. 0523C] Antiphona 2. Miserere mihi Domine, quoniam conculcavit me homo: tota die bellans tribulavit me. V\. Conculcaverunt me inimici mei tota die: ab altitudine diei.

Oratio. Miserere nostri Domine: et ne conculcari nos ab inimico homine patiaris, qui redemisti nos pretio Crucis: ut infecto adversario nostro tu solus pro nobis obsistas, qui perstrepentis mundi devincis procellas. R\. Amen.

Per.

Antiphona 3. Praevaricatione praevaricata est in me domus Juda, dicit Dominus. Negaverunt me, et dixerunt: Non est ipse. V\. Effundam in conspectu ejus orationem meam: tribulationem meam ante ipsum [Col. 0523D] pronuntiabo.

R\. Vindica causam meam Domine, defensor meus: tu nosti P. Cogitationes eorum adversum me: defende, et judica. V\. Sine iniquitate cucurri, et direxi. Exurge in occursum mihi, et vide. P. Cogitationes.

Preces. Misericors Domine, exaudi supplices, P. Et miserere. V\. Qui Crucis mysterio salvasti saeculum: qui sputa in faciem, et probra sustines, P. Et. V\. Qui lancea latere confossus es valide, P. Et. V\. Qui sepulchro cluderis, et post triduum surgis, P. Et miserere.

Hymnus. O Nazarene, lux. fol. 144.

Oratio. Salva Domine de necessitatibus animas famulorum tuorum; et in tua justitia sperantes ne [Col. 0524A] concludas in manibus adversantis: sed respice humilitatem nostram, et in loco nos munito salvifica, qui moriens devicisti inferna: ut confusis consiliis persequentium, sine pavore in civitate sanctissima tua, feliciori proventu coelestem gloriam consequamur.

Pater noster.



Ad Nonam.


Jesu filii Sirach (Ecclesiastici cap. X).

Omnis potentatus brevis vita. Languor prolixior gravat medicum. Brevem languorem praecidit medicus: sic et rex hodie est, et cras morietur. Cum enim morietur homo, hereditabit serpentes, et bestias, et vermes. Initium superbiae hominis, apostatare a Deo: quoniam ab eo, qui fecit illum, 308 [Col. 0524B] recessit cor ejus: quoniam initium omnis peccati est superbia: qui tenuerit illam, adimplebitur maledictis, et subvertet eum in finem. Propterea exhonoravit Dominus convenius malorum, et destruxit eos usque in finem. Sedes ducum superborum destruxit Deus, et sedere fecit mites pro eis. Radices gentium superbarum arefecit Deus, et plantavit humiles ex ipsis gentibus. Terras gentium evertit Dominus, et perdidit eas usque in fundamentum: arefecit Deus ex ipsis, et disperdidit eos, et cessare fecit memoriam eorum a terra. Memoriam superborum perdidit Deus, et reliquit memoriam humilium sensu. R\. Amen.


Lectio libri Samuelis (II Regum cap. III).

R\. Deo gratias.

[Col. 0524C] In illis diebus, dixit David: Mundus ego sum, et regnum meum, apud Deum, usque in sempiternum, a sanguine Abner filii Ner; et veniat super caput Joab, et super omnem domum patris ejus: nec deficiat de domo Joab fluxum seminis sustinens, et leprosus, et tenens fusum, et cadens gladio, et indigens pane. Igitur Joab et Abisai frater ejus interfecerunt Abner, eo quod occidisset Asael fratrem eorum in Gabaon, in praelio. Dixit autem David ad Joab, et ad omnem populum, qui erat cum eo: Scindite vestimenta vestra, et accingimini saccis, et plangite ante exequias Abner: porro rex David sequebatur feretrum. Cumque sepelissent Abner in Hebron, levavit rex David vocem suam, et flevit super [Col. 0524D] tumulum Abner: flevit autem et omnis populus. Plangensque rex et lugens Abner, ait: Nequaquam ut mori solent ignavi, mortuus est Abner. Manus tuae ligatae non sunt, et pedes tui non sunt compedibus aggravati: sed sicut solent cadere coram filiis iniquitatis, sic corruisti. Congeminansque omnis populus flevit super eum. Cumque venisset universa multitudo cibum capere cum David, clara adhuc die juravit David, dicens: Haec faciat mihi Deus, et haec addat, si ante occasum solis gustavero panem vel aliud quicquam. Omnisque populus audivit, et placuerunt eis cuncta quae fecit rex in conspectu omnis populi. Et cognovit omne vulgus et universus Israel in die illa, quoniam non actum fuisset a rege, ut occideretur Abner filius Ner. Dixit quoque rex [Col. 0525A] ad servos suos: Num ignoratis quoniam princeps maximus cecidit hodie in Israel? Ego autem adhuc delicatus, et unctus rex: porro viri isti filii Sarviae duri sunt mihi: retribuat Dominus facienti malum juxta malitiam suam. (Cap. IV.) Audivit autem Isboseth filius Saul, quod cecidisset Abner in Hebron: et di solutae sunt manus ejus, omnisque Israel perturbatus est. Duo autem viri principes latronum erant filio Saul, nomen uni Baana, et nomen alteri Rechab, filii Remmon Berothitae de filiis Benjamin: siquidem et Beroth reputata est in Benjamin: et fugerunt Berothitae in Gethaim, fueruntque ibi advenae usque ad tempus illud. Erat autem Jonathae filio Saul filius debilis pedibus: quinquennis enim fuit, quando venit nuncius de Saul et Jonatha ex [Col. 0525B] Jezrael: tollens itaque eum nutrix sua, fugit: cumque festinaret ut fugeret, cecidit et claudus effectus est: habuitque vocabulum Miphiboseth. Venientes igitur filii Remmon Berothitae, Rechab et Baana, ingressi sunt fervente die domum Isboseth: qui dormiebat super stratum suum meridie. Et ostiaria domus purgans triticum obdormivit. Ingressi sunt autem domum latenter assumentes spicas tritici, et percusserunt eum in inguine Rechab et Baana frater ejus, et fugerunt. Cum autem ingressi fuissent domum, ille dormiebat super lectum suum in conclavi, et percutientes interfecerunt eum: sublatoque capite ejus, abierunt per viam deserti tota nocte, et attulerunt caput Isboseth ad David in Hebron: dixeruntque ad regem: Ecce caput Isboseth filii Saul inimici [Col. 0525C] tui, qui quaerebat animam tuam: et dedit Dominus domino meo regi ultionem hodie de Saul, et de semine ejus. Respondens autem David Rechab, et Baana fratri ejus, filiis Remmon Berothitae, dixit ad eos: Vivit Dominus, qui eruit animam meam de omni angustia, quoniam eum, qui annunciaverat mihi, et dixerat: Mortuus est Saul: qui putabat se prospera nunciare, tenui, et occidi eum in Siceleg, cui oportebat mercedem me dare pro nuncio. Quanto magis nunc, cum homines impii interfecerunt virum innoxium in domo sua, super lectum suum, non quaeram sanguinem ejus de manu vestra, et auferam vos de terra? Praecepit itaque David pueris suis, et interfecerunt eos: praecidentesque manus et pedes eorum, suspenderunt eos super piscinam in Hebron: [Col. 0525D] caput autem Isboseth tulerunt, et sepelierunt in sepulchro Abner in Hebron. (Cap. V.) Et venerunt universae tribus Israel ad David in Hebron, dicentes: 309 Ecce nos, os tuum, et caro tua sumus. Sed et heri et nudiustertius, cum esset Saul rex super nos, tu eras educens et reducens Israel: dixit autem Dominus ad te: Tu pasces populum meum Israel, et tu eris dux super Israel. Venerunt quoque et seniores Israel ad regem in Hebron, et percussit cum eis rex David foedus in Hebron coram Domino: unxeruntque David in Regem super Israel. Filius triginta annorum erat David, cum regnare coepisset, et quadraginta annis regnavit. In Hebron regnavit super Judam septem annis et sex mensibus: in Hierusalem [Col. 0526A] autem regnavit triginta tribus annis super omnem Israel et Judam. Et abiit rex, et omnes viri qui erant cum eo, in Hierusalem, ad Jebusaeum habitatorem terrae: dictumque est David ab eis: Non ingredieris huc, nisi abstuleris caecos et claudos dicentes: Non ingredietur David huc. Cepit autem David arcem Sion, haec est civitas David. Proposuerat enim David in die illa praemium, qui percussisset Jebusaeum, et tetigisset domatum fistulas, et abstulisset caecos et claudos odientes animam David: idcirco dicitur in proverbio: Caecus et claudus non intrabunt in templum. R\. Amen.

Antiphona 1. Omnia ossa mea dicent: Domine, quis similis tibi? Eripiens inopem de manu fortioris ejus, et egenum et pauperem a diripientibus eum. V\. [Col. 0526B] Esurgentes testes iniqui, quae ignorabam, interrogabant me.

Oratio. Domine Deus virtus salutis nostrae, obumbra caput nostrum in diebus belli: ne insidiis quatiamur inimici; nec latentia sub invidorum labiis hauriamus venena: et quia tu facis judicium inopis, et vindictam pauperis; contemptum nostrae abjectionis, bonitatis tuae compensa divitiis. R\. Amen.

Antiphona 2. Dicam Deo meo: Susceptor meus, quare mei oblitus es? Quare tristis es, anima mea? et quare me conturbas? V\. Sicut cervus desiderat ad fontes aquarum: ita desiderat anima mea ad te Deus.

Oratio. Christe susceptor noster non obliviscaris nostri; neque in tristitia vertas animas nostras: et [Col. 0526C] qui conturbant nos, convertantur; et quaerant nomen sanctum tuum: ut cum in utrosque fueris glorificatus, demus gloriam nomini sancto tuo. R\. Amen.

Per.

Antiphona 3. Eripe me de inimicis meis, Deus meus: et ab insurgentibus in me libera me. Domine. V\. Eripe me de operantibus iniquitatem: et de viris sanguinum libera me.

Hymnus. O Nazarene, lux. fol. 144.

Oratio. Eripe nos Domine de inimicis nostris: et qui tuam pro nobis dignatus es ponere animam: nos ab insurgentibus in nos libera usquequaque.

Pater noster.



Ad Vesperum.

[Col. 0526D] Lauda. Illuminatio mea et salus mea Dominus.

Antiphona. Praeoccupemus faciem Dei in confessione, et in psalmis jubilemus ei. Psalmus XCIV.

Lauda. Ab omni via mala prohibe pedes meos, Domine. V\. Quomodo dilexi legem tuam, Domine? tota die meditatio mea est.

Hymnus. Verbum Patris. fol. 252.

Lauda. Vide humilitatem meam.



QUARTA FERIA.



Ad Matutinum.

Antiphona. Multi insurgunt in me. Multi dicunt animae meae: Non est salus ipsi in Deo ejus. Tu autem Domine susceptor meus es. Psalmus III

Oratio. Multiplicati sunt, Domine, qui tribulant [Col. 0527A] nos: sed tu multus es in misericordia qui eruas nos: in nullo enim formidabimus ab imminenti pressura, si tantum tua muniamur, Omnipotens, gratia. R\. Amen.

Per.

Antiphona 1. Domine Deus meus in te speravi: salva me: libera me ab omnibus persequentibus me. Ne quando rapiat ut leo animam meam. V\. Exurge Domine, non praevaleat homo: judicentur gentes in conspectu tuo.

Oratio. Domine contra multiplicationem tribulantium nos fortis propugnator occurre; et adversus multitudinem insurgentium in nos pius defensor assiste; sitque benedictio tua super populum tuum: ut qui salutem animae nostrae in te esse denegant, [Col. 0527B] te Salvatorem nostrum ipsi sibi suaa expugnatione cognoscant. R\. Amen.

Antiphona 2. Deus meus, pone inimicos meos ut rotam: et sicut stipulam ante faciem venti. Ut sciant quoniam nomen tibi Dominus. V\. Ita persequeris eos in tempestate: et in ira tua conturbabis eos.

310 Oratio. Domine Deus sperantem in te tuam Ecclesiam a persequentibus omnibus salva; et de manu persequentium potentialiter libera: ac ne quando rapiat ut leo animam ejus, tuis semper inroretur virtutibus: ut cujus primum passionis completa est sanguine, ejus invicta liberetur a malis omnibus potestate. R\. Amen.

Antiphona 3. Deus, quis similis tibi? ne taceas: [Col. 0527C] neque compescaris Deus: quoniam ecce inimici tui sonuerunt: et odientes te levaverunt caput. V\. Imple facies eorum ignominia: et quaerent nomen tuum, Domine.

Oratio. Redemptor noster et Domine pone inimicos tuos ut rotam, quibus mysterium Crucis tuae est stultitia: ut illi sicut stipula ante faciem venti sint dispersi; et credentibus in te vel credituris donetur locus aeternae mansionis. R\. Amen.

R\. Tradiderunt me in manus impiorum, et inter iniquos projecerunt; et non pepercerunt animae meae. Confortati sunt adversum me fortes, et quasi gigantes steterunt super me. Fletum deduxerunt oculi mei: palpebram meam operuit umbra mortis, dum [Col. 0527D] iniquitas in manibus meis non esset. Oratio mea munda est ante te, Domine. V\. Aperuerunt super me inimici ora sua, et exprobrantes percusserunt maxillam meam. P. Et non pepercerunt.

Oratio. Ne tradideris, Domine, in persequentium manum animas tibi confitentium populorum: ut qui falsorum testium pertulisti mendacium, colentium te glorificeris vocibus redemptorum R\. Amen.


In Laudibus.

Antiphona. Redde mihi laetitiam salutaris tui, Domine: et spiritu principali confirma me. Psalmus L.

Oratio. Averte faciem tuam. fol. 161.

Ad Canticum. Antiphona. In carne mea videbo [Col. 0528A] Deum meum, et oculi mei conspecturi sunt, et non alius.


Canticum Job (Cap. XIX).

Ecce clamo vim patiens, et nemo audit: * vociferor, et non est qui judicet.

Semitam meam cicumsepsit, et transire non possum, * et in calle meo tenebras posuit.

Spoliavit me gloria mea, * et abstulit coronam decapite meo.

Dextruxit me undique, et pereo, * et quasi evulsae arbori abstulit spem meam.

Iratus est contra me furor ejus, * et sic me habuit quasi hostem suum.

Simul venerunt latrones ejus, et fecerunt sibi viam per me, * et obsederunt in gyro tabernaculum [Col. 0528B] meum.

Fratres meos longe fecit a me, * et noti mei, quasi alieni recesserunt a me.

Dereliquerunt me propinqui mei: * et qui me noverant, obliti sunt mei.

Inquilini domus meae, et ancillae meae, sicut alienum habuerunt me, * et quasi peregrinus fui in oculis eorum.

Servum meum vocavi, et non respondit; * ore proprio deprecabar illum.

Halitum meum exhorruit uxor mea, * et orabam filios uteri mei.

Stulti quoque despiciebant me, * et cum ab eis recessissem, detrahebant mihi.

Abominati sunt me quondam consiliarii mei: * et [Col. 0528C] quem maxime diligebam, adversatus est me.

Pelli meae, consumptis carnibus, adhaesit os meum, * et derelicta suat tantummodo labia circa dentes meos.

Quis mihi tribuat ut scribantur sermones mei? quis mihi det ut exarentur in libro stylo ferreo, * et plumbi lamina, vel celte sculpantur in silice?

Scio enim quod Redemptor meus vivit, * et in novissimo die de terra surrecturus sum:

Et rursus circumdabor pelle mea, et in carne mea videbo Dominum. Quem visurus sum ego ipse, et oculi mei conspecturi sunt, et non alius: * reposita est haec spes mea in sinu meo, et hereditas mea in Deo meo.

Oratio. Credimus Domine, in carne ista, qua tegimur, [Col. 0528D] te videre; et oculis nostris te conspicere in gloria, qua judicaturus es saeculum: Fac ergo nos oculos interiores habere apertos: ut cognoscamus te in gloria sempiterna. R\. Amen.

Matutinarium. Ad te de luce vigilo, Deus: sitivit in te anima mea. V\. Sic in sancto apparui tibi, ut viderem virtutem tuam, et gloriam tuam.

Lauda. Laudate nomen Domini, montes, et omnes colles: ligna fructifera, et omnes cedri.


Lectio libri Samuelis (II Regum cap. XI).

R\. Deo gratias.

Eo tempore quo solent reges ad bella procedere, misit David Joab, et servos suos cum eo, et universum Israel, et vastaverunt 311 filios Ammon, et [Col. 0529A] obsederunt Rabba: David autem remansit in Hierusalem. Dum haec agerentur, accidit quadam die, ut surgeret David de strato suo post meridiem, et ambularet in solario domus regiae: viditque mulierem se lavantem, ex adverso super solarium suum: erat autem mulier pulchra valde. Misit ergo rex, et requisivit quae esset mulier. Nunciatum est ei, quod ipsa esset Bethsabee filia Heliam, uxor Uriae Hethaei. Misit itaque David nuncios, et tulit eam: quae cum ingressa esset ad illum, dormivit cum ea: statimque sanctificata est ab immunditia sua: et reversa est domum suam concepto foetu. Mittensque nunciavit David, et ait: Concepi. Misit autem David ad Joab, dicens: Mitte ad me Uriam Hethaeum. Misitque Joab Uriam ad David. Et venit Urias ad David. [Col. 0529B] Quaesivitque David quam recte ageret Joab, et populus, et quomodo administraretur bellum: et dixit David ad Uriam: Vade in domum tuam, et lava pedes tuos. Et egressus est Urias de domo regis, secutusque est eum cibus regis. Dormivit autem Urias ante portam domus regiae cum aliis servis domini sui, et non descendit ad domum suam. Nunciatumque est David a dicentibus: Non ivit Urias in domum suam. Et ait David ad Uriam: Numquid non de via venisti? quare non descendi ad domum tuam? Et ait Urias ad David: Arca Dei et Israel et Juda habitant in papilionibus, et dominus meus Joab, et servi domini mei super faciem terrae manent: et ego ingrediar domum meam, ut comedam et bibam, et [Col. 0529C] dormiam cum uxore mea? per salutem tuam, et per salutem animae tuae, quod non faciam rem hanc. Ait ergo David ad Uriam: Mane etiam hic hodie, et cras dimittam te. Mansit autem Urias in Hierusalem die illa et altera: et vocavit eum David ut comederet coram se et biberet, et inebriavit eum: qui egressus vespere dormivit in strato suo cum servis domini sui, et in domum suam non descendit. Factum est ergo mane, et scripsit David epistolam ad Joab: misitque per manum Uriae, scribens in epistola: Ponite Uriam ex adverso belli, ubi fortissimum praelium est: et derelinquite eum, ut percussus intereat. Igitur cum Joab obsideret urbem, posuit Uriam in loco in quo sciebat viros esse fortissimos. Egressique viri de civitate, bellabant adversum Joab, et ceciderunt [Col. 0529D] de populo servorum David, et mortuus est etiam Urias Hethaeus. Misit itaque Joab, et nunciavit David omnia verba praelii: praecepitque nuncio, dicens: Cum compleveris universos sermones belli ad regem, si eum videris indignari, et dixerit: Quare accessistis ad murum, ut praeliaremini? an ignorabatis quod multa desuper ex muro tela mittantur? Quis percussit Abimelech filium Jeroboal? nonne mulier misit super eum fragmen molae de muro, et interfecit eum in Thebes? quare juxta murum accessistis? dices: Etiam servus tuus Urias Hethaeus occubuit. Abiit ergo nuncius, et venit, et narravit David omnia quae praeceperat ei Joab. Et dixit nuncius ad David: praevaluerunt adversum nos viri, et egressi sunt ad nos in agro: nos autem facto impetu persequuti [Col. 0530A] eos sumus usque ad portam civitatis. Et direxerunt jacula sagittarii ad servos tuos ex muro desuper: mortuique sunt de servis regis, quin etiam servus tuus Urias Hethaeus mortuus est. Et dixit David ad nunctum: Haec dices Joab: Non te frangat ista res: varius est enim eventus praelii; et nunc hunc, et nunc illum consumpsit gladius: conforta bellatores tuos adversus urbem, ut destruas eam, et exhortare eos. Audivit autem uxor Uriae, quod mortuus esset Urias vir suus, et plauxit eum. Transacto igitur luctu, misit David, et introduxit eam in domum, et facta est ei uxor peperitque ei filium: et displicuit verbum hoc, quod fecerat David coram Domino. R\. Amen.

Hymnus. Noctis tempus. fol. 257.

Oratio. Domine, qui olim in corpore nostro pati [Col. 0530B] dignatus es; quando ad nos respicies? et ad solitudinem atque implorationem nostram quando propitius convertes obtutum? non moreris, nec tardes; jam intende; jam convertere; jam respice: ut, oratio nostra, quae nunc in sinum nostrum pro secretorum suorum compunctione convertitur; ante conspectum tuum purgato cordis sui gemitu dirigatur.

Pater noster.

Lauda. Vide humilitatem meam, et eripe, Domine. V\. Judica causam animae meae, et redime me: propter eloquium tuum vivifica me.

Oratio. Vide humilitatem nostram, Domine; et eripe nos: te enim respiciente, etsi dejicimur, sublevamur: quo sustentante, ne corruamus, excipimur. R\. Amen.



312 Ad Tertiam.
[Col. 0530C]

Ecclesiastici Salomonis (Cap. V).

R\. Deo gratias.

Fili, non sequaris concupiscentiam cordis: et ne dixeris: Quomodo potui? aut quis me subjiciet propter facta mea? Deus enim vindicans vindicabit. Ne dixeris: Peccavi, et quid accidit mihi triste? Altissimus enim est patiens redditor. De propiciato peccato noli esse sine metu, neque adjicias peccatum super peccatum. Et ne dicas: Misericordia Dei magna est, multitudinis peccatorum meorum miseretur. Misericordia enim et ira ab illo cito proximant, et in peccatores respicit ira illius. Non tardes converti ad Dominum, et ne differas de die in diem: subito enim [Col. 0530D] veniet ira illius, et in tempore vindictae disperdet te. Noli anxius esse in divitiis injustis: nihil enim proderunt tibi in die obductionis et vindictae. Non ventiles te in omnem ventum, et non eas omni via: sic enim peccator probatur duplici lingua. Esto firmus in via Dei, et in veritate sensus tui et scientia, et prosequatur te verbum pacis, et justitiae. R\. Amen.


Lectio libri Samuelis (II Regum, cap. XII).

R\. Deo gratias.

In illis diebus: Misit Dominus Nathan ad David: qui, cum venisset ad eum, dixit ei: Duo viri erant in civitate una, unus dives, et alter pauper. Dives habebat oves, et boves plurimos valde. Pauper autem nihil habebat omnino, praeter ovem unam parvulam, quam emerat et nutrierat, et creverat apud [Col. 0531A] eum cum filiis ejus simul, de pane illius comedens, et de calice ejus bibens, et in sinu illius dormiens: eratque illi sicut filia. Cum autem peregrinus quidam venisset ad divitem, parcens ille sumere de ovibus et de bobus suis, ut exhiberet convivium peregrino illi qui venerat ad se, tulit ovem viri pauperis, et praeparavit cibos homini qui venerat au se. Iratus autem indignatione David adversus hominem illum nimis, dixit ad Nathan: Vivit Dominus, quoniam filius mortis est vir qui fecit hoc. Ovem reddet in quadruplum, eo quod fecerit verbum istud, et non pepercit. Dixit autem Nathan ad David: Tu es ille vir. Haec dicit Dominus Deus Israel: Ego unxi te in regem super Israel, et erui te de manu Sau, et dedi tibi domum domini tui, et uxeres domini tui in sinu [Col. 0531B] tuo, dedique tibi domum Israel et Juda: et si parva sunt ista, adjiciam tibi multo majora. Quare ergo contempsisti verbum Domini, ut faceres malum in conspectu meo? Uriam Hethaeum percussisti gladio, et uxorem illius accepisti in uxorem, et interfecisti eum gladio filiorum Ammon. Quamobrem non recedet gladius de domo tua usque in sempiternum, eo quod despexeris me, et tuleris uxorem Uriae Hethaei, ut esset uxor tua. Itaque haec dicit Dominus: Ecce, suscitabo super te malum de domo tua, et tollam uxores tuas in oculis tuis, et dabo proximo tuo, et dormiet cum uxoribus tuis in oculis plebis hujus. Tu enim fecisti abscondite: ego vero faciam verbum istud in conspectu omnis Israel, in conspectu solis. Et dixit David ad Nathan: Peccavi Domino. Dixitque Nathan [Col. 0531C] ad David: Dominus quoque transtulit peccatum tuum; non morieris. Verumtamen, quoniam blasphemare fecisti inimicos Domini, propter verbum hoc, filius, qui natus est tibi, morte morietur. Et reversus est Nathan in domum suam. Percussitque Dominus parvulum, quem pepererat uxor Uriae David, et desperatus est. Deprecatusque est David Dominum pro parvulo: et jejunabat David jejunio, et ingressus seorsum, jacebat super terram. Venerunt autem seniores domus ejus, cogentes eum, ut surgeret de terra: qui noluit, neque comedit cum eis cibum. Accidit autem, ut die septima moreretur infans: timueruntque servi David nunciare ei quod mortuus esset parvulus: dixerunt enim: Ecce, cum parvulus adhuc viveret, [Col. 0531D] loquebamur ad eum, et non audiebat vocem nostram: quanto magis, si dixerimus, mortuus est puer, se affliget? Cum ergo vidisset David servos suos musitantes, intellexit quod mortuus esset infantulus: dixitque ad servos suos: Numquid mortuus est puer? Qui responderunt ei: Mortuus est. Surrexit igitur David: et lotus unctusque est: cumque mutasset vestem, ingressus est domum Domini: et adoravit et venit in domum suam, petivitque ut ponerent ei panem, et comedit. Dixerunt autem ei servi sui: Quis est sermo, quem fecisti? propter infantem, cum adhuc viveret, jejunasti et flebas: mortuo autem puero, surrexisti, et comedisti panem. Qui ait: Propter infantem, cum adhuc viveret jejunavi et flevi: dicebam enim: Quis scit, si forte donet eum mihi [Col. 0532A] Dominus, et vivat infans? Nunc autem quia mortuus est, quare jejunem? Numquid potero revocare eum amplius? ego vadam magis 313 ad eum: ille vero non revertetur ad me. Et consolatus est David Bethsabee uxorem suam, ingressusque ad eam, dormivit cum ea: quae genuit filium, et vocavit nomen ejus Salomon, et Dominus dilexit illum. Misitque in manu Nathan prophetae, et vocavit nomen ejus, Amabilis Domino, eo quod diligeret eum Dominus. R\. Amen.

Antiphona 1. Exurgentes in me testes iniqui, quae ignorabam, interrogabant me, reddentes mihi mala pro bonis. In simulatione verborum fictorum fremebant in me dentibus suis. V\. Judica, Domine, nocentes me, et expugna impugnantes me.

Oratio. Surgentes in te Domine testes iniqui, quae [Col. 0532B] ignorabas, interrogabant: quid enim ignorabas, qui eorum, qui te oderant, dolos ante perspexeras: et futurorum praescius omnia praesciebas? qui ergo interrogantium blasphemias alto pietatis mysterio te ignorasse designas: scire nos veraciter, et amplectere facito; et redemptionis nostrae mysteria plena fide cognoscere; et ea ipsa interrogantibus inimicis cognita declarare. R\. Amen.

Antiphona 2. Peccatores iniquitatem in excelso locuti sunt. Posuerunt in coelo os suum: et lingua; eorum transivit super terram. Domine, in civitate tua imaginem eorum ad nihilum rediges. V\. Quia exacerbavit cor meum, et renes mei resoluti sunt: et ego ad nihilum reductus sum, et nescivi.

Oratio. In excelso Domine contra te peccatores [Col. 0532C] locuti sunt; cum latentem cordis sui superbiam altis vocibus clamaverunt: Qui ergo contra te in coelum sua nituntur ponere ora, redeant in terra conlisuri per poenitentiam: ut nobiscum te Dei Filium humiles agnoscentes, non superba sapiant; sed tuis semper monitis adquiescant. R\. Amen.

Antiphona 3. Peccatori, dicit Dominus Deus: Quare tu enarras justitias meas, et assumis testamentum meum per os tuum? Tu vero odisti disciplinam: et projecisti sermones meos post te. V\. Si videbas furem, currebas cum eo: et cum adulteris portionem tuam ponebas.

R\. Ecce inimicus meus circumdedit me lanceis suis, et non pepercit mihi: effudit in terra viscera [Col. 0532D] mea, et inruit in me quasi gigas; facies autem mea P. Intumuit a fletu. Haec passus sum absque iniquitate manus meae, dum haberem mundas apud Dominum preces. V\. Complevit inimicus furorem suum in me, et comminans mihi infremuit contra me. P. Intumuit a fletu.

Preces. Christe redemptor pius animarum, exaudi gemitus flentium, P. Et miserere. V\. Qui caput tuum arundine caesum in cruce vis esse porrectum, ut Mundus per hoc salvaretur, P. Et miserere. V\. Qui sputa, probra, spinarum coronam, lanceam, et sepulturam sustinuisti nostri causa, P. Jam miserere. V\. Qui cruce tua Mundum redemisti; quique triumphator inferni victor factus es supplicii, P. Jam miserere. V\. Jam morte tua redemptis inspira, ut te [Col. 0533A] sequamur in hac vita, teque fruamur in gloria, P. Jam miserere.

Hymnus. O Nazarene. fol. 144.

Capitula. Ad defendendam hereditatem tuam tui sanguinis pretio emptam, Domine Jesu Christe, apprehende arma victricia: et exsurgens in adjutorium nostrum, fidei nos munera scuto, ut mentem nostram non queant inimici jacula penetrare; sed ipsum inimicum tu Rex noster framea divina concide: Et, quia tu es animae nostrae salus; id nobis, petimus, tribuas munus, ut mentis vigilantia te sequamur; et onere peccati deposito, ad promissorum tuorum bona perveniamus.

Pater noster.



Ad Sextam.


[Col. 0533B] Lectio libri Amos Prophetae (Cap. II).

R\. Deo gratias.

Haec dicit Dominus: Super tribus sceleribus Juda, et super quatuor non convertam eum: eo quod abjecerit legem Domini, et mandata ejus non custodierit: deceperunt enim eos idola sua, post quae abierant patres eorum. Et mittam ignem in Juda, et devorabit aedes Hierusalem. Haec dicit Dominus: Super tribus sceleribus Israel, et super quatuor non convertam eum: pro eo quod vendiderit pro argento justum, et pauperem pro calciamentis. Qui conterunt super pulverem terrae capita pauperum, et viam humilium declinant: et filius ac pater ejus ierunt ad puellam, ut violarent nomen sanctum meum. Et super vestimentis pignoratis accubuerunt juxta omne [Col. 0533C] altare: et vinum damnatorum bibebant in domo Dei sui. Ego autem exterminavi Amorrhaeum a facie eorum: 314 cujus altitudo, cedrorum altitudo ejus, et fortis ipse quasi quercus: et contrivi fructum ejus desuper, et radices ejus subter. R\. Amen.

Antiphona 1. Circumdederunt me inimici mei, sicut apes favum; et exarserunt in me, sicut ignis in spinis: et in nomine Domini superavi eos. V\. Dominus mihi adjutor est: non timebo, quid mihi faciat homo.

Oratio. Circumdantes animam tuam, Christe Domine, inimici super te acriter, ut apes super favum, inruerunt; cum tempore passionis super te exarserunt, ut ignis in spinis: Et ideo quaesumus, ad precem Ecclesiae tuae jam respice: et cruentum saevientis [Col. 0533D] hostis de manu gladium tolle: ut mucrone tuo decisum sentiat; cum per eos, quos tenuerit, fidei tuae cognoverit praedicari doctrinam. R\. Amen.

Antiphona 2. Intende animae meae, Domine, et libera eam: propter inimicos meos eripe me, Domine. V\. Tu enim scis opprobrium meum, et confusionem meam, et verecundiam meam. In conspectu tuo omnes tribulantes me.

Oratio. Christe Deus, ingeniti Patris unigenite Fili, intende animae meae: et libera eam propter inimicos tuos, qui Ecclesiae tuae adversantur: ut quia tu es redemptio nostra, expectatum te in munere, capiamus in gloria sempiterna. R\. Amen.

Antiphona 3. Eripe me de inimicis meis, Deus [Col. 0534A] meus: et ab insurgentibus in me libera me Domine. V\. Eripe me de operantibus iniquitatem: et de viris sanguinum libera me.

R\ Nunc venit in me dolor meus, P. Et ad nihilum reducti sunt artus mei: rugae meae testimonium dicunt contra me; libera me, Domine. V\. Defecerunt prae lachrymis oculi mei: conturbata sunt viscera mea. P. Et ad nihilum.

Preces. Ad te, Redemptor omnium, rex summe, oculos nostros sublevamus flentes: exaudi, Christe, supplicantium preces, P. Et miserere. V\. Dextra Patris, lapis angularis, via salutis, janua coelestis ablue nostri maculas delicti, P. Et miserere. V\. Rogamus, Deus, tuam majestatem: auribus sacris gemitus exaudi: crimina nostra placidus indulge, [Col. 0534B] P. Et. V\. Tibi fatemur crimina admissa, contrito corde pandimus occulta: tua, Redemptor, pietas ignoscat, P. Et miserere. V\. Innocens captus, nec repugnans ductus: testibus falsis pro impiis damnatus: Quos redemisti tu, conserva, Christe, P. Et miserere.

Hymnus. O Nazarene. fol. 144.

Capitula. Dic animae nostrae Domine, Salus tua ego sum: Ne deseras nostra intima, dum se iniquitas prodiderit violenta: sed nocentes nos, tu judica; tuaque pietate nos impugnantes expugna.

Pater noster.

Ad Vesperum. Lauda. Vespere, et mane, et meridie te laudamus, Domine.

Antiphona. Judica Domine nocentes me, et expugna [Col. 0534C] impugnantes me. Psalmus XXXIV.

Lauda. Respice inimicos meos, Domine: quoniam multiplicati sunt, et odio pessimo abominantur me, Domine. V\. Deus laudem meam ne tacueris: quoniam os peccatoris et dolosi super me apertum est.

Hymnus. Verbum Patris. fol. 252.

Capitula. Sit festum jejunium. fol. 149.

Lauda. Vide humilitatem meam. fol. 293.



FERIA QUINTA.



Ad Matutinum.

Antiphona. Tu autem, Domine. Psalmus III. Oratio. Quamvis. fol. 141.

Antiphona 1. Quis consurget mihi adversus malignantes? [Col. 0534D] aut quis stabit mecum adversus operantes iniquitatem? Nisi Dominus adjuvisset me: paulo minus habitaverat in inferno anima mea. V\. Secundum multitudinem dolorum meorum in corde meo, consolationes tuae laetificaverunt animam meam.

Oratio. Da nobis, Domine, possibilitatis optabilem facultatem; quo valeamus et adversus malignantes consurgere, et malignantium sermonibus contraire: ac sicut contra te operantibus iniquitatem parata est fovea; ita credentibus nobis praeparetur in coelestibus regnis mansio gloriosa. R\ Amen.

Per.

Antiphona 2. Zelus domus tuae comedit me: et opprobria exprobrantium tibi, ceciderunt super me. [Col. 0535A] V\. Et humiliavi in jejunio animam meam: et facta est mihi in opprobrium.

Oratio. Jesu Deus noster, qui facto de resticulis flagello, vendentes et ementes ex tuo eximis templo; da nobis, in Ecclesia tua nec quaestu posse rerum temporalium capi; nec intra eam sordidis moribus conversari: 315 sed ita zelus domus tuae nos comedat; ut placita tibi fratribus de nobis praebeas exempla. R\. Amen.

Per.

Antiphona 3. A timore inimici libera animam meam; et protege me, Domine, a conventu malignantium. R\. Exaudi Deus orationem meam cum tribulor: a timore inimici libera animam meam.

Oratio. A timore inimici Domine libera animam [Col. 0535B] meam; et a conventu malignantium eripe eam: ut, quae vulnere passionis tuae educta est de lacu miseriae; in te credens perducatur ad libertatem aeternae gloriae. R\. Amen.

Per.

R\. Factus sum omni populo meo in derisum, et in opprobrium: repletus sum amaritudine, et inebriatus absynthio. Effusa sunt viscera mea: et dixi: Perii. Vide, Domine, et judica causam animae meae. P. Defensor vitae meae. R\. Disperde inimicos meos, qui tribulant animam meam. P. Defensor.

Oratio. Recordare Jesu absynthii et fellis, quibus pro impiis amaro poculo propinatus es: et ideo amaritudo tua sit, quaesumus, dulcedo nostra perpetua: [Col. 0535C] ut, in quo tu pro nobis amaricatus es volens, in eo nos et hic et in aeternum gratulemur felices. R\. Amen.

Per.


In Laudibus.

Antiphona. Auditui meo dona gaudium et laetitiam, Domine: ut exultent ossa humiliata. Averte faciem tuam a peccatis meis: et omnes iniquitates meas tu dele. Psalmus L.

Oratio. Hunc psalmum. fol. 173.

Antiphona. Quanta vovi, reddam tibi salvatori meo Domino.


Canticum Jonae (Cap. II).

Clamavi ad Dominum Deum meum in tribulatione mea: * et exaudivit de ventre inferni clamorem [Col. 0535D] meum.

Vocem meam exaudisti: * projecisti me in altitudine cordis maris, et flumina me circumdederunt:

Omnia excelsa tua, et fluctus tui super me transierunt. * Et ego dixi: Expulsus sum ab oculis tuis: forsitan non adjiciam, ut respiciam ad templum sanctum tuum.

Perfusa est mihi aqua usque ad animam: * abyssus circumdedit me,

Pelagus cooperuit caput meum. * Novissime demersit caput meum in fixuras montium:

Descendi in terra, cujus serae sunt continentes aeternae: * et ascendat de corruptione vita mea ad te Dominum Deum meum.

[Col. 0536A] In eo, dum deficeret anima mea, Domini Dei mei commemoratus sum:

Et veniet oratio mea * ad templum sanctum tuum.

Custodientes vana et falsa, * misericordiam tuam dereliquerunt.

Ego autem in voce laudis et confessionis sacrificabo tibi: * reddam, quod vovi sacrificium salvatori meo Domino.

Oratio. Salvator noster et Domine, fac nos votum tibi ex corde puro vovere: ut infatigabili cursu tua servantes praecepta, patienter adversa cuncta toleremus praesentia. R\. Amen.

Per.

Matutinarium. Psallam, et intelligam in matutinis, quoniam venies ad me. R\ Misericordiam, et judicium [Col. 0536B] cantabo tibi, Domine.

Lauda. In sanctis ejus laudate Dominum: in psalterio et cithara laudate eum. Psalm. CL.


Lectio libri Samuelis (II Regum cap. XV).

R\. Deo gratias.

In illis diebus: Fecit sibi Absalom currus, et equites, et quinquaginta viros, qui praecederent eum. Et mane consurgens Absalom, stabat juxta introitum portae in via, et omnem virum, qui habebat negotium ut veniret ad regis judicium, vocabat Absalom ad se, et dicebat: De qua civitate es tu? Qui respondens ajebat: Ex una tribu Israel ego sum servus tuus. Respondebatque ei Absalom: Videntur mihi sermones tui boni et justi. Sed non est qui te [Col. 0536C] audiat constitutus a rege: dicebatque Absalom Quis me constituat judicem super terram, ut ad me veniant omnes, qui habent negotium, et juste judicem? Sed et cum accederet ad eum homo ut salutaret illum, extendebat manum suam, et apprehendens, osculabatur eum. Faciebatque omni Israel venienti ad judicium, ut audiretur a rege, et solicitabat corda virorum Israel. Post quadraginta autem annos, dixit Absalom ad regem David: Vadam, et reddam vota mea quae vovi Domino in Hebron. Vovens enim vovit servus tuus, cum esset in Gessur Syriae, dicens: Si reduxerit me Dominus in Hierusalem, sacrificabo Domino. Dixitque ei rex David: Vade in pace. Et surrexit, et abiit in Hebron. Misit autem Absalom exploratores in universas tribus [Col. 0536D] Israe, dicens: Statim ut audieritis clangorem 316 buccinae, dicite: Regnavit Absalom in Hebron. Porro cum Absalom ierunt ducenti viri de Hierusalem vocati, euntes simplici corde, et causam penitus ignorantes. Accersivit quoque Absalom Achitophel Gilonitem consiliarium David, de civitate sua Gilo. Cumque immolaret victimas, facta est conjuratio valida, populusque concurrens augebatur cum Absalom. Venit igitur nuncius ad David, dicens: Toto corde universus Israel sequitur Absalom. Et ait David servis suis, qui erant cum eo in Hierusalem: Surgite, fugiamus: neque enim erit nobis effugium a facie Absalom: festinate egredi, ne forte veniens occupet nos, et impellat super nos ruinam, et percutiat civitatem in ore gladii. Dixeruntque [Col. 0537A] servi regis ad eum: Omnia quaecumque praecepit Dominus noster rex, libenter exequimur servi tui. Egressus est ergo rex, et universa domus ejus, pedibus suis: et reliquit rex decem mulieres concubinas ad custodiendam domum. Egressus rex et omnis Israel pedibus suis, stetit procul a domo, et universi servi ejus ambulabant juxta eum, et legiones Cerethi, et Phelethi, et omnes Gethaei pugnatores validi, sexcenti viri, qui secuti eum fuerant de Geth pedites, praecedebant regem. Dixit autem rex ad Ethai Gethaeum: Cur venis nobiscum? revertere, et habita cum rege, quia peregrinus es, et egressus es de loco tuo. Heri venisti, et hodie compelleris nobiscum egredi? ego autem vadam quo iturus sum: revertere, et reduc tecum fratres tuos, et [Col. 0537B] Dominus faciet tecum misericordiam et veritatem, quia ostendisti gratiam et fidem. Et respondit Ethai regi, dicens: Vivit Dominus, et vivit dominus meus rex: quoniam in quocumque loco fueris domine mi rex, sive in morte, sive in vita, ibi erit servus tuus. Et ait David Ethai: Veni, et transi. Et transivit Ethai Gethaeus, et rex, et omnes viri, qui cum eo erant, et reliqua multitudo. Omnesque flebant voce magna, et universus populus transibat: rex vero transgrediebatur torrentem Cedron, et cunctus populus incedebat contra viam olivae, quae respicit ad desertum. Venit autem Sadoc sacerdos, et universi Levitae cum eo, portantes arcam foederis Dei, et deposuerunt arcam Dei: et ascendit Abiathar, donec expletus esset omnis populus, qui egressus fuerat de [Col. 0537C] civitate. Et dixit rex ad Sadoc: Reporta arcam Dei in urbem: si invenero gratiam in oculis Domini, reducet me, et ostendet mihi eam, et tabernaculum suum. Si autem dixerit mihi: Non places: praesto sum, faciat quod bonum est coram se. Et dixit rex ad Sadoc sacerdotem: O videns revertere in civitatem in pace: et Achimaas filius tuus, et Jonathas filius Abiathar, duo filii vestri, sint vobiscum. Ecce ego abscondar in campestribus deserti, donec veniat sermo a vobis indicans mihi. Reportaverunt ergo Sadoc et Abiathar arcam Dei in Hierusalem: et manserunt ibi. Porro David ascendebat clivum olivarum, scandens et flens, nudis pedibus incedens, et operto capite: sed et omnis populus, qui [Col. 0537D] erat cum eo, operto capite ascendebat plorans. Nunciatum est autem David, quod Achitophel esset in conjuratione cum Absalom. Dixitque David: Infatua, quaeso, Domine consilium Achitophel. Cumque ascenderet David summitatem montis, in quo adoraturus erat Dominum, ecce occurrit ei Chusai Arachites, scissa veste, et terra pleno capite. Et dixit ei David: Si veneris mecum, eris mihi oneri, si autem in civitatem revertaris, et dixeris Absalom: Servus tuus sum, rex: patere me vivere: sicut fui servus patris tui, sic ero servus tuus: dissipabis consilium Achitophel. Habes autem tecum Sadoc et Abiathar sacerdotes: et omne verbum quodcumque audieris in domo regis, indicabis Sadoc et Abiathar sacerdotibus. Sunt enim cum eis duo filii [Col. 0538A] eorum, Achimaas filius Sadoc, et Jonathas filius Abiathar: et mittetis per eos ad me omne verbum quod audieritis. Veniente ergo Chusi amico David in civitatem, Absalom quoque ingressus est Hierusalem, et Achitophel cum eo. (Cap. XVI.) Cumque David transisset paululum montis verticem, apparuit Siba puer Miphiboseth in occursum ejus cum duobus asinis, qui onerati erant ducentis panibus, et centum alligaturis uvae passae, et centum massis palatharum, et duobus utribus vini. Et dixit rex Sibae: Quid sibi volunt haec? Responditque Siba: Domine mi rex: Asini, domesticis regis ut sedeant: et panes et palathae, ad vescendum pueris tuis: vinum autem, ut bibat si quis defecerit in deserto. Et ait rex: Ubi est filius domini tui? Responditque Siba regi: [Col. 0538B] Remansit in Hierusalem, dicens: Hodie restituet mihi domus Israel regnum patris mei. Et ait rex Sibae: Tua sint omnia quae fuerunt Miphiboseth. Dixitque Siba: Oro, ut 317 inveniam gratiam apud te domine mi rex. Venit ergo rex David usque Bahurim: et ecce egrediebatur inde vir de cognatione domus Saul, nomine Semei, filius Gera, procedebatque egrediens, et maledicebat, mittebatque lapides contra David, et contra universos servos regis David: omnis autem populus, et universi be latores, a dextro et a sinistro latere regis incedebant. Ita autem loquebatur Semei cum malediceret regi: Egredere, egredere vir sanguinum, et vir Belial. Reddidit tibi Dominus universum sanguinem domus Saul: quoniam invasisti regnum pro eo, et dedit Dominus [Col. 0538C] regnum in manu Absalom filii tui: et ecce premunt te mala tua, quoniam vir sanguinum es. Dixit autem Abisai filius Sarviae regi: Quare maledicit canis hic moriturus domino meo regi? vadam, et amputabo caput ejus. Et ait rex: Quid mihi et vobis est filii Sarviae? dimittite eum, ut maledicat: Dominus enim praecepit ei ut malediceret David: et quis est qui audeat dicere, quare sic fecerit? Et ait rex Abisai, et universis servis suis: Ecce filius meus, qui egressus est de utero meo, quaerit animam meam: quanto magis hic filius Jemini maledicet mihi? dimittite eum, ut maledicat juxta praeceptum Domini: si forte respiciat Dominus afflictionem meam: et reddat mihi Dominus bonum pro maledictione hac [Col. 0538D] hodierna. Ambulabat itaque David et socii ejus per viam cum eo. Semei autem, per jugum montis ex latere, contra illum gradiebatur, maledicens, et mittens lapides adversum eum, terramque spargens. Venit itaque rex David, et universus populus cum eo lassus, et refocillati sunt ibi. Absalom autem et omnis populus ejus ingressi sunt Hierusalem, sed et Achitophel cum eo. R\. Amen.

Hymnus. Noctis tempus. fol. 257.

Capitula. Intende et exaudi nos Domine; quos frendentis inimici adversitas conturbat; et contritio persequentis exagitat: ut, dum cernis mentes in nos desaevire rebelles, magnanimes nos efficias, et invicta virtute succingas.

Pater noster.

[Col. 0539A] Lauda. Feci judicium et justitiam, Domine: ne tradas me persequentibus me. V\. Excipe servum tuum in bono: ut non calumnientur me superbi.

Oratio. Judicium et justitiam doce nos facere Domine; qualiter valeamus superborum calumnias conculcare: excipe servos tuos in bono, quia sperant in salutare tuum: quorumque interiores oculi Christi tui expectant regnum, hos partem habere facito in consortio Electorum. R\. Amen. Per.



Ad Tertiam.


Lectio libri Ecclesiastae Salomonis (Cap. VII).

R\. Deo gratias.

Fili, sapientia confortavit sapientem super decem principes civitatis. Non est enim homo justus in terra, qui faciat bonum, et non peccet. Sed et [Col. 0539B] cunctis sermonibus, qui dicuntur, ne accommodes cor tuum: ne forte audias servum maledicentem tibi: scit enim conscientia tua, quia et tu crebro maledixisti aliis. Calumnia conturbat sapientem, et perdet robur cordis illius. Melior est finis orationis, quam principium. Ne velox sis ad irascendum: quia ira in sinu stulti requiescit. Ne dicas: Quid putas causae est, quod priora tempora meliora fuere quam nunc sunt? stulta est hujuscemodi interrogatio. Utilior est sapientia cum divitiis, et magis prodest videntibus solem. Sicut enim proteget sapientia, sic et pecunia. Considera opera Dei, quod nemo possit corrigere quem ille despexerit. In die bona fruere bonis. R\. Amen.


Lectio libri Samuelis (II Regum cap. XVI).

[Col. 0539C] R\. Deo gratias.

In illis diebus: Cum venisset Chusi Arachites amicus David ad Absalom, locutus est ad eum: Salve rex. Ad quem Absalom, Haec est, inquit, gratia tua ad amicum tuum? quare non ivisti cum amico tuo? Respondit itaque Chusi ad Absalom: Nequaquam: quia illius ero, quem elegit Dominus, et omnis hic populus, et universus Israel, et cum eo manebo. Sed ut et hoc inferam, cui ego serviturus sum? nonne filio regis? sicut parui patri tuo, sic parebo et tibi. Dixit autem Absalom ad Achitophel: Inite consilium quod agere debeamus. Et ait Achitophel ad Absalom: Ingredere ad concubinas patris tui, quas dimisit ad custodiendam domum: [Col. 0539D] ut cum audierit omnis Israel, quod foedaveris patrem tuum, roborentur manus eorum tecum. Tetenderunt igitur Absalom tabernaculum in solario, 318 ingressusque est ad concubinas patris sui coram universo Israel. Consilium autem Achitophel, quod dabat in diebus illis, quasi si quis consuleret Deum: sic erat consilium Achitophel, et cum esset cum David, et cum esset cum Absalom. (Cap. XVII.) Dixit igitur Achitophel ad Absalom: Eligam mihi duodecim millia virorum, et consurgens persequar David hac nocte. Et inruens super eum (quippe qui lassus est, et resolutis manibus) percutiam eum: cumque fugerit omnis populus qui cum eo est, percutiam regem desolatum. Et reducam universum populum, quomodo unus reverti solet: unum enim [Col. 0540A] virum tu quaeris: et omnis populus erit in pace. Placuitque sermo ejus Absalom, et cunctis majoribus natu Israel. Ait autem Absalom: Vocate Chusi Arachiten, et audiamus quid etiam ipse dicat. Cumque venisset Chusi ad Absalom, ait Absalom ad eum: Hujuscemodi sermonem locutus est Achitophel: facere debemus an non? quod das consilium? Et dixit Chusi ad Absalom. Non est bonum consilium quod dedit Achitophel hac vice. Et rursum intulit Chusi: Tu nosti patrem tuum, et viros qui cum eo sunt, esse fortissimos et amaro animo, veluti si ursa raptis catulis in saltu saeviat: sed et pater tuus vir bellator est, nec morabitur cum populo. Forsitan nunc latitat in foveis, aut in uno, quo voluerit loco: et cum ceciderit unus quilibet [Col. 0540B] in principio, audiet quicumque audierit, et dicet: Facta est plaga in populo qui sequebatur Absalom. Et fortissimus quisque cujus cor est quasi leonis, pavore solvetur: scit enim omnis populus Israel fortem esse patrem tuum, et robustos omnes qui cum eo sunt. Sed hoc mihi videtur rectum esse consilium: Congregetur ad te universus populus Israel, a Dan usque ad Bersabee, quasi arena maris innumerabilis: et tu eris in medio eorum. Et inruemur super eum in quocumque loco inventus fuerit: et operiemus eum, sicut cadere solet ros super terram: et non relinquemus de viris, qui cum eo sunt, ne unum quidem. Quod si urbem aliquam fuerit ingressus, circumdabit omnis Israel civitati illi funes, et trahemus eam in torrentem, ut [Col. 0540C] non reperiatur ne calculus quidem ex ea. Dixitque Absalom, et omnes viri Israel: Melius est consilium Chusi Arachitae consilio Achitophel: Domini autem nutu dissipatum est consilium Achitophel utile, ut induceret Dominus super Absalom malum. Et ait Chusi Sadoc et Abiathar sacerdotibus: Hoc et hoc modo consilium dedit Achitophel Absalom, et senioribus Israel: et ego tale et tale dedi consilium. Nunc ergo mittite cito, et nunciate David, dicentes: Ne moreris nocte hac in campestribus deserti, sed absque dilatione transgredere: ne forte absorbeatur rex, et omnis populus qui cum eo est. Jonathas autem et Achimaas stabant juxta fontem Rogel: abiit ancilla et nunciavit eis: et illi profecti sunt, ut [Col. 0540D] referrent ad regem David nuncium: non enim poterant videri, aut introire civitatem. Vidit autem eos quidam puer, et indicavit Absalom: illi vero concito gradu ingressi sunt domum cujusdam viri in Bahurim, qui habebat puteum in vestibulo suo, et descenderunt in eum. Tulit autem mulier, et expandit velamen super os putei, quasi siccans ptisanas: et sic latuit res. Cumque venissent servi Absalom in domum, ad mulierem dixerunt: Ubi est Achimaas et Jonathas? Et respondit eis mulier: Transierunt festinanter gustata paululum aqua. At hi qui quaerebant, cum non reperissent, reversi sunt in Hierusalem. Cumque abiissent, ascenderunt illi de puteo, et pergentes nunciaverunt regi David, et dixerunt: Surgite, et transite cito fluvium: quoniam [Col. 0541A] hujuscemodi dedit consilium contra vos Achitophel. Surrexit ergo David et omnis populus qui cum eo erat, et transierunt Jordanem, donec illucesceret, antequam denudaretur verbum: et ne unus quidem residuus fuit, qui non transiret fluvium. Porro Achitophel videns quod non fuisset factum consilium suum, stravit asinum suum, surrexit, et abiit in domum suam, et in civitatem suam: et disposita domo sua, suspendio interiit, et sepultus est in sepulchro patris sui. R\. Amen.

Antiphona 1. Inimici mei dixerunt mala mihi: Quando morietur, et periet nomen ejus? Tu autem, Domine, miserere mei. V\. Simul in unum adversum me cogitabant mala mihi. Non dicatur Gloria.

Oratio. Inimici tui, Domine, cupientes de terra [Col. 0541B] perdere nomen tuum, mala de te locuti sunt, dicentes: Quando morietur? nomen videlicet volentes perdere Christianum: Sed tu Domine, cujus promissum fidele tenemus, quod permaneas nobiscum usque ad consummationem saeculi, 319 miserere nobis; et resuscita nos propter innocentiam fidei, qua in te credimus; ut non gaudeat de nobis insatiabilis inimicus. R\. Amen.

Antiphona 2. Zelus domus tuae, Domine, comedit me: et obprobria exprobrantium ceciderunt super me. Ego vero oratio mea ad te Domine. V\. In multitudine misericordiae tuae exaudi me, in veritate salutis tuae.

Oratio. Christe Dei Filius, quem zelus domus Dei Ecclesiae videlicet Patris tui, comedit; dum iniqua [Col. 0541C] gerentes, de ea funiculo audacter expellis: ab omnium nos iniquitatum funiculo absolve; atque in medio domus tuae digne habitare concede: quo et ipsi domus tibimet spiritualis effecti, a te mereamur caelitus laureari. R\. Amen.

Antiphona 3. Emitte manum tuam, Domine de alto, eripe me, et libera me de manu illiorum alienorum. V\. Quorum os locutum est vanitatem: et dextera eorum, dextera iniquitatis.

R\. Omnes amici mei obliti sunt me, et insidiantibus mihi tradidit me, quem diligebam: et terribilibus oculis, plaga crudeli percutiens, aceto potavit: jam, Deus, pone vulneri meo salutem, P. Et resuscita me. V\. Qui edebat panes meos, ampliavit adversum me supplantationem: tu autem, Domine, miserere [Col. 0541D] mei, P. Et resuscita me.

Preces. Verus Deus misericors, P. Supplicanti pupillo miserere. V\. Qui mundum redimis effusione cruoris, et vulnere caedis, P. Supplicanti. V\. Per crucis sanguinem et mortem vulnere sacro tuo Mundum salvasti, P. Supplicanti. V\. Qui crucis gloria tartari dissolvis poenam, credentes tu salva, P. Supplicanti. V\. Crucis mysterium sit omnibus ad profectum, quos redemisti in Mundo, P. Supplicanti.

Hymnus. O Nazarene. fol. 144.

Capitula. Miserere nobis Deus, miserere nobis, et in te confidentes exaudi: adversantium arma confringe; laqueos nobis destrue praeparatos: ut circumdati [Col. 0542A] claritate coelesti, non incidamus in foveam mortis; sed parato corde tuam in populis exaltemus misericordiam veritatis; qui pro nobis sustinuisti obprobrium crucis.

Pater noster.



Ad Sextam.


Lectio libri Amos (Cap. V)

R\. Deo gratias.

Quaerite Dominum, et vivite: ne forte comburatur ut ignis domus Joseph, et devorabit, et non erit qui extinguat Bethel. Qui convertitis in absynthium judicium, et justitiam in terra relinquitis. Facientem Arcturum et Orionem, et convertentem in mane tenebras, et diem in noctem mutantem: qui vocat aquas maris, et effundit eas super faciem terrae: Dominus [Col. 0542B] nomen est ejus. Qui subridet vastitatem super robustum, et depopulationem super potentem affert. Odio habuerunt corripientem in porta: et loquentem perfecte abominati sunt. Idcirco, pro eo quod diripiebatis pauperem, et praedam electam tollebatis ab eo: domos quadro lapide aedificabitis, et non habitabitis in eis: vineas plantabitis amantissimas, et non bibetis vinum earum. Quia cognovi multa scelera vetra, et fortia peccata vestra: hostes justi accipientes munus, et pauperes deprimentes in porta: ideo prudens in tempore illo tacebit, quia tempus malum est. Quaerite bonum, et non malum, ut vivatis: et erit Dominus Deus exercituum. R\. Amen.

Antiphona 1. Adversum me exercebantur qui sedebant in porta: et in me psallebant qui bibebant vinum. [Col. 0542C] Ego vero orabam ad te, Domine. V\. Inimici mei dixerunt mala mihi: Quando morietur, et peribit nomen ejus.

Oratio. Christe rex noster, qui dura pro impiis supportasti obprobria, dum adversus te vino malitiae crapulata turba omnis infidelium exerceretur in porta: tu nos miseratione assidua et ab omnium peccatorum contagione emunda; et piae actionis efficacia operando glorifica: quo in termino vitae nostrae non confundamur, inimicis nostris loqui in porta; sed sanctorum Angelorum occursione adtollamur laetitia sempiterna. R\. Amen.

Antiphona 2. In tua justitia libera me, Domine: inclina ad me aurem tuam, accelera, ut eripias me. V\. In te Domine speravi, non confundar in aeternum: in tua justitia libera me, et eripe me.

[Col. 0542D] Oratio. Libera nos Domine in tua justitia; et ad precem nostram inclina aurem tuam: ut a malis erepti, et recreati coelestibus, 320 aeterna nos esse vestitos immortalitate laetemur. R\. Amen.

Antiphona 3. Exaudi vocem orationis meae, dum oro ad te, Domine: dum levavero manus meas ad templum sanctum tuum. V\. Dirigatur oratio mea sicut incensum in conspectu tuo: elevatio manuum mearum sacrificium vespertinum.

R\. Intende ad orationem meam, Domine; quia humiliatus sum nimis. V\. Educ de carcere animam meam ad confitendum nomini tuo; P. Quia humiliatus sum nimis.

Preces. Poenitentiam agimus pro malis nostris. P. [Col. 0543A] Tu, Christe, miserere: peccavimus. V\. Qui, ut ovis ad victimam, ductus es, Domine, clementer nos protege; P. Tu, Christe. V\. Qui crucem pateris, et sepulchro clauderis, salva nos a vitiis; P. Tu, Christe. V\. Qui in cruce, moriente te, terra contremuit, trementes nos respice; P. Tu, Christe. V\. Ut tua in morte consepulti, Domine, vivamus perenniter; P. Tu, Christe.

Hymnus. O Nazarene. fol. 144.

Oratio. Salvum fac populum tuum Domine dextera tua: et, qui dedisti timentibus te Crucis significationem, da plenissimam fidei dignitatem: ut, quos peccantes repuleras, convertentes suscipias: et tu da in tribulatione auxilium necessarium, qui pro peccatoribus factus es pretium: et ipse tribulantem inimicum [Col. 0543B] ad nihilum redigas; ipse redemptos in civitate circumstantiae introducas. R\. Amen.



Ad Nonam.


Lectio libri Ecclesiastici Salomonis (Cap. XXXVIII).

R\. Deo gratias.

Fili, in mortuum produc lachrymas, et quasi dira passus, incipe plorare, et secundum judicium contege corpus illius, et non despicias sepulturam illius. Propter delaturam autem amare fer luctum illius, uno die, et consolare propter tristitiam: et fac luctum secundum meritum ejus uno die, vel duobus propter detractionem. A tristitia enim festinat mors, et cooperit virtutem, et tristitia cordis flectit cervicem. In abductione permanet tristitia: et substantia inopis secundum cor ejus. Non dederis in tristitia cor tuum, [Col. 0543C] sed repelle eam a te: et memento novissimorum, noli oblivisci: neque enim est conversio, et huic nihil proderis, et te ipsum pessimabis. Memor esto judicii mei: sic enim erit et tuum: mihi heri, et tibi hodie. In requie mortui requiescere fac memoriam ejus, et consolare illum in exitu spiritus sui. Deus creavit de terra medicinam, et vir prudens non abhorrebit illam. Nonne a ligno indulcata est aqua amara? Ad agnitionem hominum virtus illorum, et dedit hominibus scientiam Altissimus, honorari in mirabilibus suis. R\. Amen.


Lectio libri Samuelis (II Regum cap. XVIII).

R\. Deo gratias.

In illis diebus: Considerato David populo suo, constituit super eum tribunos et centuriones, et dedit populi [Col. 0543D] tertiam partem sub manu Joab, et tertiam partem sub manu Abisai filii Sarviae fratris Joab, et tertiam partem sub manu Ethai, qui erat de Geth, dixitque rex ad populum: Egrediar et ego vobiscum. Et respondit populus: Non exibis: sive enim fugierimus, non magnopere ad eos de nobis pertinebit: sive enim media pars ceciderit e nobis, non satis curabunt: quia tu unus solus pro decem millibus computaris: melius est igitur ut sis nobis in urbe praesidio. Ad quos rex ait: Quod vobis videtur rectum, hoc faciam. Stetit ergo rex juxta portam: egrediebaturque populus per turmas suas, centeni, et milleni. Et praecepit rex Joab, et Abisai, et Ethai, dicens: Servate mihi puerum Absalon. Et omnis populus audiebat praecipientem regem cunctis principibus pro Absalon. [Col. 0544A] Itaque egressus est populus in campum contra Israel, et factum est praelium in saltu Ephraim. Et caesus est ibi populus Israel ab exercitu David, facta que est plaga magna in die illa, viginti millium. Fuit autem ibi praelium dispersum super faciem omnis terrae, et multo plures erant quos saltus consumpserat de populo, quam hi quos voraverat gladius in die illa. Accidit autem ut occurreret Absalon servis David, sedens mulo: cumque ingressus fuisset mulus subter condensam quercum et magnam, adhaesit caput ejus quercui: et illo suspenso inter coelum et terram, mulus, cui insederat, pertransivit. Vidit autem hoc quispiam, et nunciavit Joab, dicens: Vidi Absalon pendere de quercu. Et ait Joab viro qui nunciaverat ei: Si vidisti, quare non confodisti eum cum terra? et [Col. 0544B] ego dedissem tibi decem argenti siclos, et unum balteum? Qui dixit ad Joab: Si appenderes in manibus meis mille argenteos, nequaquam mitterem manum meam 321 in filium regis: audientibus enim nobis, praecepit rex tibi, et Abisai, et Ethai, dicens: Custodite mihi puerum Absalon. Sed et si fecissem contra animam meam audacter, nequaquam hoc regem latere potuisset, et tu stares ex adverso. Et ait Joab: Non sicut tu vis, sed aggrediar eum coram te. Tulit ergo Joab tres lanceas in manu sua, et infixit eas in corde Absalon: cumque adhuc palpitaret haerens in quercu, cucurrerunt decem juvenes armigeri Joab, et percutientes interfecerunt eum. Cecinit autem Joab buccina, et retinuit populum, ne persequeretur fugientem Israel, volens parcere multitudini. Et tulerunt [Col. 0544C] Absalon, et projecerunt eum in saltu, in foveam grandem, et comportaverunt super eum acervum lapidum magnum nimis: omnis autem Israel fugit in tabernacula sua. Porro Absalon erexerat sibi, cum adhuc viveret, titulum qui est in Valle regis: dixerat enim: Non habeo filium, et hoc erit monimentum nominis mei. Vocavitque titulum nomine suo, et appellatur Manus Absalon, usque ad hanc diem. Achimaas autem filius Sadoc, ait: Curram, et nunciabo regi, quia judicium fecerit ei Deus de manu inimicorum ejus. Ad quem Joab dixit: Non eris nuncius in hac die, sed nunciabis in alia: hodie nolo te nunciare, filius enim regis est mortuus. Et ait Joab Chusi: Vade, et nuncia regi quae vidisti. Adoravit Chusi Joab, et cucurrit. Rursus autem Achimaas [Col. 0544D] filius Sadoc dixit ad Joab: Quid impedit si etiam ego curro post Chusi? Dixitque Joab: Quid vis currere, fili mi? veni huc: non eris boni nuncii bajulus. Qui respondit: Quid enim si cucurrero? et ait ei: Curre. Currens ergo Achimaas per viam compendii, transivit Chusi. David autem sedebat inter duas portas: speculator vero, qui erat in fastigio portae super murum, elevans oculos, vidit hominem currentem solum. Et exclamans indicavit regi: dixitque rex: Si solus est, bonus est nuncius in ore ejus. Properante autem illo, et accedente propius, vidit speculator hominem alterum currentem, et vociferans in culmine, ait: Apparet mihi alter homo currens solus. Dixitque rex: Et iste bonus est nuncius. [Col. 0545A] Speculator autem, Contemplor, ait, cursum prioris, quasi cursum Achimaas filii Sadoc. Et ait rex: Vir bonus est: et nuncium portans bonum, venit. Clamans autem Achimaas, dixit ad regem: Salve rex. Et adorans regem, coram eo pronus in terram, ait: Benedictus Dominus Deus tuus, qui conclusit homines qui levaverunt manus suas contra dominum meum regem. Et ait rex: Estne pax puero Absalon? Dixitque Achimaas: Vidi tumultum magnum, cum mitteret Joab servus tuus, o rex, me servum tuum: nescio aliud. Ad quem rex, Transi, ait, et sta hic. Cumque ille transisset, et staret, apparuit Chusi: et veniens ait: Bonum apporto nuncium, domine mi rex: judicavit enim pro te Dominus hodie de manu omnium qui surrexerunt contra te. [Col. 0545B] Dixit autem rex ad Chusi: Estne pax puero Absalon? Cui respondens Chusi, Fiant, inquit, sicut puer, inimici domini mei regis, et universi qui consurgunt adversus eum in malum. Contristatus itaque rex, ascendit coenaculum portae, et flevit. Et sic loquebatur, vadens: Fili mi Absalon, Absalon fili mi: quis mihi tribuat ut ego moriar pro te, Absalon fili mi, Fili mi Absalon? (Cap. XIX.) Nunciatum est autem Joab quod rex fleret, et lugeret filium suum: et versa est victoria in luctum in die illa omni populo: audivit enim populus in die illa dici: Dolet rex super filio suo. Et declinavit populus in die illa ingredi civitatem, quomodo declinare solet populus versus et fugiens de praelio. Porro rex operuit caput suum, et clamabat voce magna: Fili mi Absalon, [Col. 0545C] Absalon fili mi. Ingressus ergo Joab ad regem in domum, dixit: Confudisti hodie vultus omnium servorum tuorum, qui salvam fecerunt animam tuam, et animam filiorum tuorum, et filiarum tuarum, et animam uxorum tuarum, et animam concubinarum tuarum. Diligis odientes te, et odio habes diligentes te: et ostendisti hodie, quia non curas de ducibus tuis, et de servis tuis: et vere cognovi modo, quia si Absalon viveret, et omnes nos occubuissemus, tunc placeret tibi. Nunc ergo surge, et procede, et alloquens satisfac servis tuis: juro enim tibi per Dominum, quod si non exieris, ne unus quidem remansurus sit tecum nocte hac: et pejus erit hoc tibi, quam omnia mala quae venerunt super te, ab [Col. 0545D] adolescentia tua usque in praesens. Surrexit ergo rex et sedit in porta: et omni populo nunciatum est quod rex sederet in porta: venitque universa multitudo coram rege: Israel autem fugit in tabernacula sua. R\. Amen.

Antiphona 1. Qui custodiebant animam meam, consilium fecerunt in unum, dicentes: 322 Deus derelinquit illum: persequimini, et comprehendite eum, quia non est, qui liberet eum. Deus meus, ne elonges a me: Deus meus, in adjutorium meum intende. V\. Deus, in te speravi: Domine non confundar in aeternum.

Oratio. Deus virtutum, qui cum esses Deus, spontanee te comprehendi voluisti tempore passionis; dum adversum te consilium facerent, dicentes: Liberet [Col. 0546A] eum, si vult: ne derelinquas nos in tribulatione nostra; et ne a te nos elonges: ut tu solus in adjutorium nostrum respicias, qui in Cruce tua potestates hujus Mundi triumphas. R\. Amen.

Antiphona 2. Quadraginta annis proximus fui generationi huic, et dixi: Semper isti errant corde. Quibus juravi in ira mea: Non introibunt in requiem meam. V\. Ubi tentaverunt me patres vestri, probaverunt, et viderunt opera mea.

Oratio. Domine, qui populo tuo per quadragenarium numerum annorum proximus fuisti; praesta Ecclesiae tuae, quam acquisisti pretio sanguinis tui; ut corde non errent: sed infusione Sancti Spiritus illam reple; et eam tibi adsocia in aeterna beatitudine. R\. Amen.

[Col. 0546B] Antiphona 3. Inimici mei vivent, et confortati sunt super me: et multiplicati sunt super me: ne derelinquas me. R\. Intende animae meae, et libera eam: propter inimicos meos eripe me.

Hymnus. O Nazarene, lux. fol. 144.

Oratio. Inimici tui, Domine, vivent in poenis; quos destruxisti potentia Crucis: Non ergo super Ecclesiam tuam ulterius confortentur, qui semel gloria tuae passionis evincti sunt: ut membra tua vexillo Crucis erepta, et de hoste victoriam capiant, et exoptata de spoliis hostium lucra conquirant.

Pater noster.



Ad Vesperos.

Lauda. Dominus illuminatio mea, et salus mea, quem timebo?

[Col. 0546C] Antiphona. Clamavi ad te Domine, et dixi: Tu spes mea es, portio mea in terra viventium. Educ de carcere. Psalmus CXLI.

Lauda. Quomodo dilexi legem tuam, Domine? tota die meditatio mea est. V\. Retribue servo tuo, vivam: et custodiam sermones.

Hymnus. Verbum Patris. fol. 252.

Capitula. Gloriose, potens. fol. 264

Lauda. Feci judicium. fol. 296.



FERIA SEXTA



Ad Matutinum.

Antiphona. Multi dicunt animae meae: Non est salus ipsi in Deo ejus. Tu autem Domine susceptor meus es. Psalmus III.

[Col. 0546D] Oratio. Multiplicati sunt, Domine. fol. 170.

Antiphona 1. Placeat tibi, Domine, liberare me: Domine in auxilium meum respice: confundantur, et revereantur omnes inquirentes animam meam: avertantur retro, et erubescant, qui cogitant mihi mala. V\. Ferant confestim confusionem suam, qui dicunt mihi: Euge, euge. Non dicatur Gloria.

Oratio. Placeat tibi Domine liberare nos de manu hostium; et confundantur et revereantur quaerentes deglutire nos: In auxilium nobis occurre, qui factus es noster adjutor: ut non erubescamus in actibus pravitatis, qui tuae nos credimus innovatos gloria passionis. R\. Amen.

Antiphona 2. Locuti sunt adversum me inimici mei mala, et sermonibus odii circumdederunt me. [Col. 0547A] Pro eo, quod eos diligebam, adversabantur me: ego autem orabam pro eis. V\ Tu es, Domine, Deus: fac mecum misericordiam propter nomen tuum: quia suavis est misericordia tua.

Oratio. Locuti sunt adversum te Domine, inimici tui malum, tunc utique quando te magnum bonum captiosa adulatione laudabant. Qui ergo odiosis sermonibus eorum circumdari et expugnari te passus es, confessionis nostrae supplices jam quaesumus, suscipe preces. R\. Amen.

Antiphona 3. Concilium fecerunt in unum, dicentes: Persequimini, et comprehendite eum: quia non est, qui eripiat eum de manibus nostris. Ne elongeris a me: in adjutorium meum intende: V\. Confundantur et revereantur simul, qui quaerunt animam [Col. 0547B] meam, ut auferant eam.

Oratio. Jesu Dei Fili, quem impia malignorum turba inaniter persequens, dum consilium contra te agit comprehensionis, fugat potius a se beneficium pietatis: dum nisa est, delendo vitam, comprehendere, quem utique nesciebant vitae esse auctorem; praebe nobis, ut te, quem illi maligna voluntate persecuti sunt, nos pia devotione in bonis actibus 323 assequamur: ut in quo inimicis erit perpetuus luctus; in eo sit nobis perpetuum gaudium. R\. Amen.

R\. Facta est lingua iniquorum fraudulenta in ore eorum, et loquebantur mendacium omnes: in sanguine insidiati sunt: virum justum venati sunt ad mortem; P. Ipse autem pacifica verba loquebatur ad [Col. 0547C] eos. V\. Congregati sunt adversus justum omnes principes Juda, et comprehenderunt eum dicentes: Morte moriatur homo iste. P. Ipse. Non dicatur Gloria.

Oratio Christe Dei Patris ineffabile Verbum, apud quem lingua iniquorum fraudulenta est; immane facinus perpetrantes, ut sanguinem innocentem effunderent: praebe Ecclesiae tuae pacificum verbum; ut qui exemplo tuo mundum decertamus evincere, coelos mereamur post transitum videre. R\. Amen.


In Laudibus.

Antiphona. Sacrificium Deo spiritus contribulatus: cor contritum et humiliatum Deus ne spernas. Miserere mei Deus. Psalmus L.

Oratio. Quinquagesimum psalmum medicaminibus plenum poenitenti meditanti, tu Deus, qui cuncta [Col. 0547D] prospicis, et nostram linguam persolvas: ut sicut David post Uriae Cethaei sanguinem fusum per cor contritum et humiliatum diluisti peccata; ita et nostra satisfactione digneris abluere delicta. R\. Amen.

Antiphona. Tu scis Domine, recordare mei, tuere me ab his qui persequuntur me: scito quoniam sustinui obprobrium pro te.


Canticum Hieremiae (Cap. XV).

Tu scis Domine, recordare mei, et visita me, * et tuere me ab his qui persequuntur me,

Noli in patientia tua suscipere me: * scito quoniam sustinui obprobrium pro te.

Inventi sunt sermones tui, et comedi eos, et factum est mihi verbum tuum in gaudium et laetitiam cordis [Col. 0548A] mei: * quoniam invocatum est nomen tuum super me, Domine Deus exercituum.

Non sedi in concilio ludentium, et gloriatus sum a facie manus tuae: * solus sedebam, quoniam comminatione replesti me.

Quare factus est dolor meus perpetuus, et plaga mea insanabilis renuit curari? * factum est mihi quasi mendacium aquarum infidelium.

Propter hoc haec dicit Dominus: * Si converteris, convertam te, et ante faciem nostram stabis.

Et, si separaveris pretiosum a vili, * quasi os meum eris:

Convertentur ipsi ad te, * et tu non converteris ad eos.

Et dabo te populo huic in murum aereum, fortem; [Col. 0548B] * et bellabunt adversum te, et non praevalebunt: quia ego tecum sum ut salvem te, et eruam te, dicit Dominus.

Et liberabo te de manu pessimorum, * et redimam te de manu fortiorum.

Oratio. Recordare nobis, Domine; et tuere nos ab his qui persequuntur nos, qui pro nobis sustinuisti obprobrium Crucis: ut, in quo tu pro nobis amaricatus es volens; in eo nos et hic et in aeternum gratulemur felices. R\. Amen.

Matutinarium. Mane exaudies vocem meam, Domine. Mane adstabo tibi et videbo. V\. Verba mea auribus percipe Domine, intellige clamorem meum

Lauda. Coeli coelorum, et aquae, quae supra coelos sunt, laudent nomen Domini. Ps. CXLVIII.


[Col. 0548C] Lectio libri Samuelis (II Regum cap. XIX).

In diebus illis: Rex David misit ad Sadoc et Abiathar sacerdotes, dicens: Loquimini ad majores natu Juda, dicentes: Cur venitis novissimi ad reducendum regem in domum suam? (Sermo autem omnis Israel pervenerat ad regem in domo ejus.) Quia dixerat rex: Haec dicetis ad populum: Fratres mei vos, os meum, et caro mea vos, quare novissimi reducitis regem? Et Amasae dicite: Nonne os meum es, et caro mea? Haec faciat mihi Deus, et haec addat, si non magister militiae fueris coram me omni tempore pro Joab. Et inclinavit cor omnium virorum Juda, quasi viri unius: miseruntque ad regem, dicentes: Revertere tu, et omnes servi tui. Et reversus est rex: et venit usque Jordanem, et omnis Juda venit usque [Col. 0548D] in Galgala, ut occurreret regi, et traduceret eum Jordanem. Festinavit autem Semei filius Gera filii Jemini de Bahurim, et descendit cum viris Juda in occursum regis David cum mille viris de Benjamin, et Siba puer de domo Saul: et quindecim filii ejus, ac viginti servi erant cum eo: et irrumpentes Jordanem, ante regem transierunt vada, ut traducerent domum regis, et facerent juxta jussionem ejus: Semei autem filius Gera prostratus coram rege, cum jam transisset Jordanem, dixit 324 ad eum: Ne reputes mihi domine mi iniquitatem, neque memineris injuriarum servi tui in die qua egressus es domine mi de Hierusalem, neque pones rex in corde tuo. Agnosco enim servus tuus peccatum meum: et idcirco hodie primus [Col. 0549A] veni de omni domo Joseph, descendique in occursum domini mei regis. Respondens vero Abisai filius Sarviae dixit: Numquid pro his verbis non occidetur Semei, qui maledixerit christo Domini? Et ait David: Quid mihi, et vobis fili Sarviae? cur efficimini mihi hodie in sathan? ergone hodie interficietur vir in Israel? an ignoro hodie me factum regem super Israel? Et ait rex Semei: Non morieris. Juravitque ei. Miphiboseth quoque filius Saul descendit in occursum regis, illotis pedibus, et intonsa barba: vestesque suas non laverat a die qua egressus fuerat rex, usque ad diem reversionis ejus in pace. Cumque occurrisset regi, dixit ei rex: Quare non venisti mecum, Miphiboseth? Et respondens ait: Domine mi rex, servus meus contempsit me: dixique ei ego [Col. 0549B] famulus tuus, ut sterneret mihi asinum, et descendens abirem cum rege: claudus enim sum servus tuus. Insuper et accusavit me servum tuum ad te dominum meum regem: tu autem domine mi rex, sicut angelus Dei es, fac quod placitum est tibi. Neque enim fuit domus patris mei nisi morti obnoxia domino meo regi: tu autem posuisti me servum tuum inter convivas mensae tuae: quid ergo habes justae querelae? aut quid possum ultra vociferari ad regem? Ait ergo ei rex; Quid ultra loqueris? fixum est quod locutus sum: tu et Siba dividite possessiones. Responditque Miphiboseth regi: Etiam cuncta accipiat, postquam reversus est dominus meus rex pacifice in domum suam. Berzelai quoque Galaadites, senex valde, descendens de Rogelim, traduxit regem Jordanem, [Col. 0549C] paratus etiam ultra fluvium prosequi eum. Erat autem Berzelai Galaadites senex valde, id est, octogenarius, et ipse praebuit alimenta regi, cum moraretur in castris: fuit quippe vir dives nimis. Dixit itaque rex ad Berzelai: Veni mecum, ut requiescas securus in Hierusalem. Et ait Berzelai ad regem: Quot sunt dies annorum vitae meae, ut ascendam cum rege in Hierusalem? Octogenarius sum hodie: numquid vigent sensus mei ad discernendum suave, aut amarum? aut delectare potest servum tuum cibus aut potus? vel audire possum ultra vocem cantorum, atque cantatricum? quare servus tuus sit oneri domino meo regi? Paululum procedam famulus tuus ab Jordane tecum: non indigeo hac vicissitudine, sed obsecro, ut revertar servus tuus, et [Col. 0549D] moriar in civitate mea, et sepeliar juxta sepulchrum patris mei, et matris meae. Est autem servus tuus Chamaam: ipse vadat tecum, domine mi rex, et fac ei, quicquid bonum tibi videtur. Dixit itaque ei rex: Mecum transeat Chamaam, et ego faciam ei, quicquid tibi placuerit, et omne quod petieris a me, impetrabis. Cumque transisset universus populus et rex Jordanem, restitit, et osculatus est rex Berzelai, et benedixit ei: et ille reversus est in locum suum. Transivit ergo rex ad Galgalam, et Chamaam cum eo: omnis autem populus Juda traduxerat regem, et media tantum pars affuerat de populo Israel. Itaque omnes viri Israel concurrentes ad regem, dixerunt ei: Quare te furati sunt fratres nostri viri Juda, [Col. 0550A] et traduxerunt regem et domum ejus Jordanem, omnesque viros David cum eo? Et respondit omnis vir Juda ad viros Israel: quia mihi propior est rex: cur irasceris super hac re? numquid comedimus aliquid ex rege, aut munera nobis data sunt? Et respondit vir Israel ad viros Juda, et ait: Decem partibus major ego sum apud regem, magisque ad me pertinet David, quam ad te: cur fecisti mihi injuriam et non mihi nunciatum est priori, ut reducerem regem meum? Durius autem responderunt viri Juda viris Israel. (Cap. XX.) Accidit quoque ut ibi esset vir Belial, nomine Seba, filius Bochri: vir Jemineus: et cecinit buccina, et ait: Non est nobis pars in David, neque hereditas in filio Isai: revertere in tabernacula tua Israel. Et separatus est omnis Israel a [Col. 0550B] David, secutusque est Seba filium Bochri: viri autem Juda adhaeserunt regi suo, a Jordane usque Hierusalem. Cumque venisset rex in domum suam in Hierusalem, tulit decem mulieres concubinas, quas dereliquerat ad custodiendam domum, et tradidit eas in custodiam, alimenta eis praebens: et non est ingressus ad eas, sed erant clausae usque in diem mortis suae in viduitate viventes. Dixit autem rex Amasae: Convoca mihi omnes viros Juda in diem tertium, et tu adesto praesens. Abiit ergo Amasa, ut convocaret Judam et moratus est extra placitum, quod ei constituerat rex. Ait autem David ad Abisai: 325 Nunc magis afflicturus est nos Seba filius Bochri, quam Absalom: tolle ergo servos domini tui, et persequere eum, ne forte inveniat civitates munitas, [Col. 0550C] et effugiat nos. Egressi sunt ergo cum eo viri Joab, Cerethi quoque et Phelethi: et omnes robusti exierunt de Hierusalem ad persequendum Seba filium Bochri. Cumque illi essent juxta lapidem grandem, qui est in Gabaon, Amasa veniens occurrit eis. Porro Joab vestitus erat tunica stricta ad mensuram habitus sui, et desuper accinctus gladio dependente usque ad ilia, in vagina, qui fabricatus levi motu egredi poterat, et percutere. Dixit itaque Joab ad Amasam: Salve mi frater. Et tenuit manu dextera mentum Amasae, quasi osculans eum. Porro Amasa non observavit gladium, quem habebat Joab, qui percussit eum in latere et effudit intestina ejus in terram, et mortuus est, nec secundum vulnus apposuit. [Col. 0550D] Joab autem et Abisai frater ejus persecuti sunt Seba filium Bochri. Interea quidam viri, cum stetissent juxta cadaver Amasae de sociis Joab, dixerunt: Ecce qui esse voluit pro Joab comes David. Amasa autem conspersus sanguine, jacebat in media via. Vidit hoc quidam vir, quod subsisteret omnis populus ad videndum eum, et amovit Amasam de via in agrum, operuitque eum vestimento, ne subsisterent transeuntes propter eum. Amoto ergo illo de via, transibat omnis vir sequens Joab ad persequendum Seba filium Bochri. Porro ille transierat per omnes tribus Israel usque in Abelam, et in Bethmacha: omnesque viri electi congregati fuerant ad eum. Venerunt itaque, et oppugnabant eum in Abela, et in Bethmacha, et circumdederunt munitionibus [Col. 0551A] civitatem, et obsessa est urbs: omnis autem turba, quae erat cum Joab, moliebatur destruere muros. Et exclamavit mulier sapiens de civitate: Audite, audite, dici e Joab: Appropinqua huc, et loquar tecum. Qui cum accessisset ad eam, ait illi: Tu es Joab? Et ille respondit: Ego. Ad quem sic locuta est: Audi sermones ancillae tuae. Qui respondit: Audio. Rursumque illa: Sermo, inquit, dicebatur in veteri proverbio: Qui interrogant, interrogent in Abela: et sic perficiebant: Nonne ego sum quae respondeo ve itatem in Israel, et tu qua ris subvertere civitatem, et evertere matrem in Israel? Quare praecipitas hereditatem Domini? Respondens Joab, ait: Absit, absit hoc a me: non praecipito, neque demolior: Non se sic habet res, sed homo de monte [Col. 0551B] Ephraim Seba, filius Bochri cognomine, levavit manum suam contra regem David: tradite illum solum, et recedemus a civitate. Et ait mulier ad Joab: Ecce caput ejus mittetur ad te per murum. Ingressa est ergo ad omnem populum, et locuta est eis sapienter: qui abscissum caput Sebae filii Bochri projecerunt ad Joab: et ille cecinit tuba, et recesserunt ab urbe, unusquisque in tabernacula sua: Joab autem reversus est Hierusalem ad regem. Fuit ergo Joab super omnem exercitum Israel: Banaias autem filius Joiadae super Cerethaeos et Phelethaeos. Aduram vero super tributa: porro Josaphat filius Ahilud a commentariis. Siva autem, scriba: Sadoc vero et Abiathar, sacerdotes. Hiram autem Hiraetes erat sacerdos David. (Cap. XXI.) Facta est quoque fames [Col. 0551C] in diebus David tribus annis jugiter: et consuluit David oraculum Domini. Dixitque Dominus: Propter Saul, et domum ejus sanguinum, quia occidit Gabaonitas. Vocatis ergo Gabaonitis, rex dixit ad eos. (Porro Gabaonitae non erant de filiis Israel, sed reliquiae Amorrhaeorum: filii quippe Israel juraverunt eis, et voluit Saul percutere eos zelo, quasi pro filiis Israel et Juda.) Dixit ergo David ad Gabaonitas: Quid faciam vobis? et quod erit vestri piaculum, ut benedicatis hereditati Domini? Dixeruntque ei Gabaonitae: Non est nobis super argento et auro quaestio, sed contra Saul, et contra domum ejus: neque volumus ut interficiatur homo de Israel. Ad quos rex ait: Quid ergo vultis ut faciam vobis? Qui dixerunt regi: Virum, qui attrivit nos, et oppressit [Col. 0551D] inique, ita delere debemus, ut ne unus quidem residuus sit de stirpe ejus in cunctis finibus Israel. Dentur nobis septem viri de filiis ejus, ut crucifigamus eos Domino in Gabaa Saul, quondam electi Domino. Et ait rex: Ego dabo. Pepercitque rex Miphiboseth filio Jonathae filii Saul, propter jusjurandum, quod fuit inter David et Jonatham filium Saul. Tulit itaque rex duos filios Respha filiae Ahia, quos peperit Sauli, Armoni, et Miphiboseth: et quinque filios Michol filiae Saul, quos genuerat Hadrieli filio Berzelai, qui fuit de Molathi, et dedit eos in manus Gabaonitarum: qui crucifixerunt eos in monte coram Domino: et ceciderunt hi septem simul occisi in diebus messis primae, incipiente messione [Col. 0552A] hordei. 326 Tollens autem Respha filia Aliia cilicium, substravit ibi supra petram, ab initio messis, donec stillaret aqua super eos de coelo: et non dimisit aves lacerare eos per diem, neque bestias per noctem. Et nunciata sunt David quae fecerat Respha filia Ahia, concubina Saul. Et abiit David, et tulit ossa Saul, et ossa Jonathae filii ejus a viris Jabes Galaad, qui furati fuerant ea de platea Bethsan, in qua suspenderant eos Philisthiim cum interfecissent Saul in Gelboe: et asportavit inde ossa Saul, et ossa Jonathae filii ejus: et colligentes ossa eorum qui affixi fuerant, sepelierunt ea cum ossibus Saul et Jonathae filii ejus in terra Benjamin, in latere, in sepulchro Cis patris ejus: feceruntque omnia, quae praeceperat rex, et repropitiatus est Deus terrae [Col. 0552B] post haec. Factum est autem rursum praelium Philisthinorum adversum Israel, et descendit David, et servi ejus cum eo, et pugnabant contra Philisthiim. Deficiente autem David, Jesbibenob, qui fuit de genere Arapha, cujus ferrum hastae trecentas uncias appendebat, et accinctus erat ense novo, nisus est percutere David. Praesidioque ei fuit Abisai filius Sarviae, et percussum Philisthaeum interfecit. Tunc juraverunt viri David, dicentes: Jam non egredieris nobiscum in bellum, ne extinguas lucernam Israel. Secundum quoque fuit bellum in Gob contra Philisthaeos: tunc percussit Sabochai de Husathi Saph de stirpe Arapha de genere gigantum. Tertium quoque fuit bellum in Gob contra Philisthaeos, in quo percussit Adeodatus filius Saltus polymitarius Bethlehemites [Col. 0552C] Goliath Gethaeum: cujus hastile hastae erat quasi liciatorium texentium. Quartum bellum fuit in Geth: in quo vir fuit excelsus, qui senos in manibus pedibusque habebat digitos, id est, viginti quatuor, et erat de origine Arapha. Et blasphemavit Israel: percussit autem eum Jonathas filius Samaa fratris David. Hi quatuor nati sunt de Arapha in Geth, et ceciderunt in manu David, et servorum ejus. R\. Amen.

Hymnus. Noctis tempus. fol. 257. Capitula. In die tribulationis. fol. 284.

Lauda. Feci judicium et justitiam, Domine: ne tradas me nocentibus me. V\. Excipe servum tuum in bono: ut non calumnientur mihi superbi.

Oratio. Judicium et justitiam doce nos facere Domine; [Col. 0552D] qualiter valeamus superborum calumnias conculcare: excipe servos tuos in bono, qui sperant in salutare tuum: quorumque interiores oculi Christi exspectant regnum, hos partem habere facito in consortio Electorum. R\. Amen.



Ad Tertiam.


Ecclesiastici Salomonis (Cap. XI).

R\. Deo gratias.

Fili, mirati sunt opera Altissimi solius, et gloriosa, abscondita, et invisa opera illius. Multi tyranni sederunt in throno, et insuspicabiles portabunt diadema. Multi majores recesserunt valde, et gloriosi traditi sunt in manu alterius. (Cap. XXIV.) Legem mandavit Moyses in praeceptis justitiarum, et hereditatem [Col. 0553A] domui Jacob, et Israel promissiones. Posuit David puero suo excitare regem ex ipso fortissimum, et in throno honoris sedentem (Cap. XXXIX). Occulta proverbiorum exquiret, et in absconditis parabolarum conversabitur. In medio magnatorum sedebit, in conspectu omnium judicabit. In terram alienarum gentium transibit: bona enim et mala in hominibus tentabit. Cor suum dabit ad vigilandum diluculo ad Dominum, qui fecit illum, et in conspectu Altissimi deprecabitur. Et Dominus spiritu intelligentiae replebit illum: et ipse tamquam imbres mittet eloquia sapientiae, et in oratione confitebitur Domino: et ipse dirigit consilium ejus, et disciplinam, et in absconditis suis consiliabitur. Ipse palam faciet disciplinam doctrinae suae, et in lege testamenti [Col. 0553B] Domini gloriabitur. R\. Amen.

Principium libri Malachim (III Regum cap. I).

In illis diebus: Rex David senuerat, habebatque aetatis plurimos dies: cumque operiretur vestibus, non calefiebat. Dixerunt ergo ei servi sui: Quaeramus domino nostro regi adolescentulam virginem, et stet coram rege, et foveat eum, dormiatque in sinu suo, et calefaciat dominum nostrum regem. Quaesierunt igitur adolescentulam speciosam in omnibus finibus Israel, et invenerunt Abisag Sunamitem, et adduxerunt eam ad regem. Erat autem puella pulchra nimis, dormiebatque cum rege, et ministrabat ei, rex vero non cognovit eam. Adonias autem filius Haggith elevabatur, dicens: Ego regnabo. Fecitque sibi currus et equites, et quinquaginta viros qui currerent [Col. 0553C] ante eum. Nec corripuit eum pater suus aliquando, 327 dicens: Quare hoc fecisti? Erat autem et ipse pulcher valde, secundus natu post Absalon. Et sermo ejus cum Joab filio Sarviae, et cum Abiathar sacerdote, qui adjuvabant partes Adoniae. Sadoc vero sacerdos, et Banaias filius Joiadae, et Nathan propheta, et Semei, et Cerethaei, et Phelethaei, et omne robur exercitus David, non erat cum Adonia. Immolatis ergo Adonias arietibus et vitulis, et universis pinguibus juxta lapidem Zohelech, qui erat vicinus fonti Rogel, vocavit universos fratres suos filios regis, et omnes viros Juda servos regis. Nathan autem prophetam, et Banaiam, et robustos quosque, et Salomonem fratrem suum non vocavit. Dixit itaque Nathan ad Bethsabee matrem [Col. 0553D] Salomonis: Num audisti, quod regnaaverit Adonias filius Haggith? et dominus noster David hoc ignorat? Nunc ergo veni, accipe consilium a me, et salva animam tuam, filiique tui Salomonis. Vade, et ingredere ad regem David, et dic ei: Nonne tu domine mi rex jurasti mihi ancillae tuae, dicens: Quod Salomon filius tuus regnabit post me, et ipse sedebit in solio meo? quare ergo regnat Adonias? Et adhuc ibi te loquente cum rege, ego veniam post te, et complebo sermones tuos. Ingressa est itaque Bethsabee ad regem in cubiculo: rex autem senuerat nimis, et Abisag Sunamitis ministrabat ei: inclinavit se Bethsabee, et adoravit regem. Ad quam rex, Quid tibi, inquit, vis? Quae respondens, ait: [Col. 0554A] Domine mi rex, tu jurasti per Dominum Deum tuum ancillae tuae, Salomon filius tuus regnabit post me, et ipse sedebit in solio meo. Et ecce nunc Adonias regnat, te, domine mi rex, ignorante. Mactavit boves, et pinguia quaeque, et arietes plurimos, et vocavit omnes filios regis. Abiathar quoque sacerdotem, et Joab principem militiae: Salomonem autem servum tuum non vocavit. Verumtamen domine mi rex, in te oculi respiciunt totius Israel, ut indices eis, quis sedere debeat in solio tuo, domine mi rex, post te. Eritque cum dormierit dominus meus rex cum patribus suis, erimus ego et filius meus peccatores. Adhuc illa loquente cum rege, Nathan propheta venit. Et nunciaverunt regi, dicentes: Adest Nathan propheta. Cumque introisset in conspectu regis, et [Col. 0554B] adorasset eum pronus in terram, dixit Nathan: Domine mi rex, tu dixisti: Adonias regnet post me, et ipse sedeat super thronum meum? Quia descendit hodie, et immolavit boves, et pinguia, et arietes plurimos, et vocavit universos filios regis, et principes, Abiathar quoque sacerdotem: illisque vescentibus, et bibentibus coram eo, et dicentibus: Vivat rex Adonias: Me servum tuum, et Sadoc sacerdotem, et Banaiam filium Joiadae, et famulum tuum Salomonem non vocavit. Numquid a domino meo rege exivit hoc verbum, et mihi non indicasti servo tuo, quis sessurus esset super thronum domini mei regis post eum? Et respondit rex David, dicens: Vocate ad me Bethsabee. Quae cum fuisset ingressa coram rege, et stetisset ante eum, juravit rex, et ait: Vivit [Col. 0554C] Dominus, qui eruit animam meam de omni angustia, quia sicut juravi tibi per Dominum Deum Israel, dicens: Salomon filius tuus regnabit post me, et ipse sedebit super solium meum pro me: sic faciam hodie. Summissoque Bethsabee in terram vultu, adoravit regem, dicens: Vivat Dominus meus rex David in aeternum. Dixit quoque rex David: Vocate mihi Sadoc sacerdotem, et Nathan prophetam, et Banaiam filium Joiadae. Qui cum ingressi fuissent coram rege, dixit ad eos: Tollite vobiscum servos domini vestri, et imponite Salomonem filium meum super mulam meam, et ducite eum in Gihon: et ungat eum ibi Sadoc sacerdos, et Nathan propheta in regem super Israel: et canetis buccina, atque dicetis: Vivat rex Salomon. Et ascendetis post eum, [Col. 0554D] et venietis in Hierusalem, et sedebit super solium meum, et ipse regnabit pro me: illique praecipiam ut sit dux super Israel, et super Judam. Et respondit Banaias filius Joiadae, regi, dicens: Amen: sic loquatur Dominus Deus domini mei regis. Quomodo fuit Dominus cum domino meo rege, sic sit cum Salomone, et sublimius faciat solium ejus a solio domini mei regis David. Descendit ergo Sadoc sacerdos, et Nathan propheta, et Banaias filius Joiadae, et Cerethi, et Phelethi: et imposuerunt Salomonem super mulam regis David, et adduxerunt eum in Gihon. Sumpsitque Sadoc sacerdos cornu olei de tabernaculo, et unxit Salomonem: et cecinerunt buccina, et dixit omnis populus: Vivat rex [Col. 0555A] Salomon. Et ascendit universa multitudo post eum, et populus canentium tibiis, et laetantium gaudio magno, et insonuit terra a clamore eorum. Audivit autem Adonias, et omnes qui invitati fuerant ab eo, jamque convivium finitum erat: sed 328 et Joab, audita voce tubae, ait: Quid sibi vult clamor civitatis tumultuantis? Adhuc eo loquente, Jonathan filius Abiathar sacerdotis venit: cui dixit Adonias: Ingredere, quia vir fortis es, et bona nuntians. Responditque Jonathan Adoniae: Nequaquam: dominus enim noster rex David regem constituit Salomonem: misitque cum eo Sadoc sacerdotem, et Nathan prophetam, et Banaiam filium Joiadae, et Cerethi et Phelethi, et imposuerunt eum super mulam regis. Unxeruntque eum Sadoc sacerdos, et [Col. 0555B] Nathan propheta regem in Gihon: et ascenderunt inde laetantes, et insonuit civitas: haec est vox, quam audistis. Sed et Salomon sedet super solium regni. Et ingressi servi regis benedixerunt domino nostro regi David, dicentes: Amplificet Deus nomen Salomonis super nomen tuum, et magnificet thronum tuum. Et adoravit rex in lectulo suo: insuper et haec locutus est: Benedictus Dominus Deus Israel, qui dedit hodie sedentem in solio meo, videntibus oculis meis. R\. Amen.

Antiphona 1. Effunde, Domine, super inimicos meos iram tuam: et indignatio irae tuae apprehendat eos. Fiat habitatio eorum deserta: et non intrent in tua justitia. V\. Deleantur de libro viventium: et cum justis non scribantur.

[Col. 0555C] Oratio. Effunde, Domine, super inimicos meos iram tuam; ut habitatione eorum permanente deserta, tandem aliquando agnoscant locum furoris, et injustitiae suae: ut conversionis illius ad te aditus pateat in Ecclesia, quia terrenae civitatis Hierusalem perdiderunt auxilia. R\. Amen.

Antiphona 2. Dum congregarentur omnes simul adversum me, ut acciperent animam meam, consiliati sunt. Ego vero in te speravi, Domine. V\ Illumina faciem tuam super servum tuum, et salvum me fac in tua misericordia.

Oratio. Ineffabili Domine enituisti patientia; dum congregata omnis simul adversum te infidelium turba, ut acciperent animam tuam; nitebantur consiliis, [Col. 0555D] quod in verbis te caperent, quem utique Verbum Dei esse nescirent: et ideo, qui tam potentialiter vicisti in tuis; glorificare te dignare in confessionibus nostris. R\ Amen.

Antiphona 3. Domine retribue pro me: Domine misericordia tua in aeternum: opera manuum tuarum ne despicias. V\. Confiteantur tibi Domine omnes reges terrae: qui audierunt omnia verba oris tui.

R\. Ecce non est auxilium mihi, et dilecti mei recesserunt a me: suscitatus falsiloquus adversus faciem meam. P. Contradicens mihi frenduit in me dentibus suis. V\. Facta est hereditas mea mihi tamquam leo in silva: dedit contra me adversarius vocem suam. P. Contradicens mihi.

Preces. Miserere, et parce, clementi sime Domine, [Col. 0556A] populo tuo; P. Quia peccavimus tibi. V\. De Crucis throno aspice nos miseros, et passionum compeditos vinculis; nostris absolve, Redemptor, suppliciis; P. Quia. V\. Passus flagella, et Crucis injuriam, persequutorum sustinens convicia, dona delictis nostris poenitentiam; P. Quia. V\. Qui justus judex, male judicatus es, et poenas Crucis suscepisti innocens; tu nos a poenis nostris salva redimens; P. Quia. V\. Vox tua Patrem pro nobis expostulet, quae silens fuit olim ante judicem, ut te regnante perfruamur Domino; P. Quia.

Hymnus. O Nazarene. fol. 144.

Capitula. Surge Deus, et judica terram: ut qui cunctis dominaris Gentibus, jam resurrexisse credaris, a quibus es crucifixus: quo sibi uterque populus [Col. 0556B] charitate consentiat; dum circumcisionem et praeputium nexu fidei christianae adglomeres.

Pater noster.



Ad Sextam.


Lectio libri Hieremiae Prophetae (Cap. III).

R\. Deo gratias.

Verbum quod factum est ad Hieremiam a Domino, dicens: Numquid vidisti quae fecerit adversatrix Israel? abiit sibimet super omnem montem excelsum, et sub omni ligno frondoso, et fornicata est ibi. Et dixi, cum fecisset haec omnia: Ad me revertere: et non est reversa. Et vidit praevaricatrix soror ejus Juda, quia pro eo, quod moechata esset adversatrix Israel, dimisissem eam, et dedissem ei libellum repudii: et non timuit praevaricatrix Juda [Col. 0556C] soror ejus, sed abiit, et fornicata est etiam ipsa. Et facilitate fornicationis suae contaminavit terram, et moechata est cum lapide et ligno. Et in omnibus his non est reversa ad me praevaricatrix soror ejus Juda in toto corde suo, sed in mendacio, ait Dominus. Et dixit Dominus 329 ad me: Justificavit animam suam aversatrix Israel, comparatione praevaricatricis Juda. Vade, et clama sermones istos contra Aquilonem, et dices: Revertere aversatrix Israel, ait Dominus, et non avertam faciem meam a vobis: quia sanctus ego sum, dicit Dominus, et non irascar in perpetuum. Verumtamen scito iniquitatem tuam, quia in Dominum Deum tuum praevaricata es: et disperdisti vias tuas alienis sub omni ligno frondoso, [Col. 0556D] et vocem meam non audisti, ait Dominus. Convertimini filii revertentes, dicit Dominus. R\. Amen.

Antiphona 1. Ad Dominum cum tribularer clamavi: et exaudivit me. Domine libera animam meam a labiis iniquis, et a lingua dolosa.

Oratio. Ad te Dominum, dum tribulamur clamamus: ut nos a labiis iniquis liberes, et a lingua dolosa tutes: nec blandientibus iniquitatem nos humilies; nec recessum a veritate suadentibus, adsensum nostrum incurves. R\. Amen.

Antiphona 2. Discerne causam meam Domine de gente non sancta: ab homine iniquo et doloso libera me. V\. Quare tristis es anima mea? et quare conturbas me? Spera in Deo, quoniam adhuc confitebor illi: salutare vultus mei, et Deus meus.

[Col. 0557A] Oratio. Dei Patris Unigenite Fili, qui passione tua discernis causam populi tui a grege insatiabilis inimici; discerne causam nostram a gente non sancta per passionis tuae potentiam: ut tu solus in causa Ecclesiae tuae agnoscaris; qui te voluisti fieri pretium nostrae redemptionis. R\. Amen.

Antiphona 3. In Deo laudabo verbum, in Domino laudabo sermonem: in Domino sperabo, non timebo quid mihi faciat homo. V\. Dominus mihi adjutor: et ego despiciam inimicos meos.

R\. Circumdederunt me inimici mei sicut apes ceram, et exarserunt in me sicut ignis in spinis. P. Tamquam cumulus arenae impulsus sum ut caderem: et Dominus suscepit me. V\. Quasi rupto muro et aperta janua inruerunt super me: et ad meas [Col. 0557B] miserias evoluti sunt. P. Tamquam.

Preces. Exaudi, Domine, preces nostras, P. Et miserere nobis. V\. Cruci affixe, et morti adjudicate, P. Et. V\. Qui moriens redemisti saeculum, P. Et. V\. Ut salvati per Crucem transire possimus, P. Et. V\. Mors nobis tua vitam aeternam conferat, P. Et miserere.

Hymnus. O Nazarene. fol. 144.

Oratio. Respice Domine, populum tuum; et super odientes te exaltare magnificus: ac eos, qui adversum fideles tuos declinare festinant, in praecipitem verte ruinam: ut confusi et turbati, te solum altissimum in omni terra Dominum recognoscant.

Pater noster.



Ad Vesperum.

[Col. 0557C] Lauda. Sol agnovit occasum suum. Posuit tenebras, et facta est nox.

Antiphona. Eripe me Domine ab homine malo: a viro iniquo libera me. Psalmus CXXXIX.

Lauda. Viderunt me, et moverunt capita sua: adjuva me, Domine Deus meus. V\. Domine Deus salutis meae, in die clamavi, et nocte coram te.

Hymnus. Verbum Patris. fol. 252.


Capitula.

Multae sunt, Domine, iniquitates nostrae; sed tu, Domine, qui es retributor justissimus, delicta nostra dele propitius: vide ejulantium lachrymas: captivis occurre restitutor egregius: et, qui in diebus istis ad te de transgressionibus veniam postulant, non te [Col. 0557D] severissimum reperiant judicem; sed mitem se gaudeant invenisse patrem et dominum.

Pater noster.

Benedictio. Deus, apud quem est misericordia copiosa, efficiat nos sibi per gemitum vasa mundissima. R\. Amen. Quique est indeficiens divinitatis natura, ipse spiritualibus deliciis reficiat infirmitatem nostram. R\. Amen. Ut corda nostra eum semper esuriant atque sitiant, ad quem vota nostrae abstinentiae clamant. R\. Amen.

Lauda. Feci judicium et justitiam. fol. 296.



SABBATO.



Ad Matutinum.

Antiphona. Tu autem, Domine. Psalmus 3. Oratio. Quamvis. fol. 141.

[Col. 0558A] Antiphona 1. Multum peregrinata est anima mea. Cum bis qui oderant pacem, eram pacificus: dum loquebar illis, impugnabant me gratis. V\. Ad Dominum cum tribularer clamavi, et exaudivit me.

Oratio. Multum peregrinantem animam nostram in tabernaculis Cedar, tu Christe, 330 lux vera justitiae, peccatorum nostrorum tenebras exue: et sanctae claritatis tuae lucem perfunde; ut in hoc mundo cum odientibus pacem pacifici, et in futuro saeculo cum filiis Hierusalem, sancta confoederante concordia, mereamur esse beati. R\. Amen.

Antiphona 2. Judica me Deus, et discerne causam meam de gente non sancta: ab homine iniquo et doloso libera me. V\. Quia tu es Deus meus, et fortitudo mea: quare me repulisti? et quare tristis incedo, [Col. 0558B] dum affligit me inimicus?

Oratio. Christe Dei Filius, discerne causam nostram de gente non sancta per passionem tuam: ut tu solus sis in causa nostra defensor; qui pro nobis passus es sepulturam. R\. Amen.

Antiphona 3. Adjutor et susceptor meus tu es, Deus: ne discedas a me. In adjutorium meum intende, Domine: ad adjuvandum me festina. V\. Confundantur, et revereantur inimici mei: qui quaerunt animam meam.

Oratio. Adjutor, et susceptor noster Domine, in adjutorium nostrum intende; ut qui passionibus tuis votis sincerissimis anhelamus, adjutorem te nostrum in ipsis nostris conatibus sentiamus. R\. Amen.

R\. Deus Israel, propter te sustinui improperium: [Col. 0558C] operui reverentia faciem meam. Extraneus factus sum fratribus meis, et hospes filiis matris meae. P. Quoniam zelus domus tuae comedit me. V\. In multitudine misericordiae tuae exaudi me, in veritate salutis tuae. P. Quoniam.

Oratio. Christe Dei Fili, quem zelus domus Dei, Ecclesiae videlicet Patris tui, comedit; dum iniqua gerentes de ea funiculo audacter expellis; ab omnium nos funiculo iniquitatum absolve; atque in medio domus tuae digne habitare concede: quo et ipsi domus tibimet spiritualis effecti, a te mereamur coelitus laureari. R\. Amen.


In Laudibus.

Antiphona. Cor mundum crea in me Deus, et spiritum [Col. 0558D] rectum innova in visceribus meis. Psalmus L.

Oratio. Cordis nostri, fol. 210. Canticum. Sana me, Domine. fol. 259.

Matutinarium. Auditam fac mihi mane misericordiam tuam, quia in te speravi, Domine. V\. Demonstra mihi viam, in qua ambulem; quia ad te, Domine, levavi animam meam.

Lauda. In sanctis ejus.


Lectio libri Malachim (Regum III cap. II).

R\. Deo gratias.

In illis diebus: Salomon sedit super thronum David patris sui, et firmatum est regnum ejus nimis. Et ingressus est Adonias filius Aggith ad Bethsabee matrem Salomonis. Quae dixit ei: Pacificusne est [Col. 0559A] ingressus tuus? Qui respondit: Pacificus. Addiditque: Sermo mihi est ad te. Cui ait: Loquere. Et ille: Tu, inquit, nosti, quia meum erat regnum, et me praeposuerat omnis Israel sibi in regem: sed translatum est regnum, et factum est fratris mei: a Domino enim constitutum est ei. Nunc ergo petitionem unam precor a te; ne confundas faciem meam. Quae dixit ad eum: Loquere. Et ille ait: Precor ut dicas Salomoni regi (neque enim negare tibi quicquam potest) ut det mihi Abisag Sunamitem uxorem. Et ait Bethsabee: Bene, ego loquar pro te regi. Venit ergo Bethsabee ad regem Salomonem, ut loqueretur ei pro Adonia: et surrexit rex in occursum ejus, adoravit eam, et sedit super thronum suum: positusque est thronus matri regis, quae sedit [Col. 0559B] ad dexteram ejus. Dixitque ei; Petitionem unam parvulam ego deprecor a te; ne confundas faciem meam. Et dixit ei rex: Pete mater mea: neque enim fas est ut avertam faciem tuam. Quae ait: Detur Abisag Sunamitis Adoniae fratri tuo uxor. Responditque rex Salomon, et dixit matri suae: Quare postulas Abisag Sunamitem Adoniae? Postula ei et regnum: ipse est enim frater meus major me: et habet Abiathar sacerdotem, et Joab filium Sarviae. Juravit itaque rex Salomon per Dominum, dicens: Haec faciat mihi Deus, et haec addat, quia contra animam suam locutus est Adonias verbum hoc. Et nunc vivit Dominus qui firmavit me, et collocavit me super solium David patris mei, et qui fecit mihi domum, sicut locutus est, quia hodie occidetur Adonias. [Col. 0559C] Misitque rex Salomon per manum Banaiae filii Joiadae, qui interfecit eum, et mortuus est. Abiathar quoque sacerdoti dixit rex: Vade in Anathoth ad agrum tuum, equidem vir mortis es: sed hodie te non interficiam, quia portasti arcam Domini Dei coram David patre meo, et sustinuisti laborem in omnibus, in quibus laboravit pater meus. Ejecit ergo Salomon Abiathar, ut non esset sacerdos Domini, ut impleretur. sermo 331 Domini, quem locutus est super domum Heli in Silo. Venit autem nuncius ad Salomonem, quod Joab declinasset post Adoniam, et post Salomonem, non declinasset: fugit ergo Joab in tabernaculum Domini. et apprehendit cornu altaris. Nunciatumque est regi Salomoni, quod fugisset Joab in tabernaculum Domini, [Col. 0559D] et esset juxta altare: misitque Salomon Banaiam filium Joiadae, dicens: Vade, interfice eum. Et venit Banaias ad tabernaculum Domini, et dixit ei: Haec dixit rex, egredere. Qui ait: Non egrediar, sed hic moriar. Renunciavit Banaias regi sermonem, dicens: Haec locutus est Joab, et haec locutus est mihi. Dixitque ei rex: Fac, sicut locutus est, et interfice eum, et sepeli, et amovebis sanguinem innocentem, qui effusus est a Joab, a me, et a domo patris mei. Et reddet Dominus sanguinem ejus super caput ejus, quia interfecit duos viros justos, melioresque se: et occidit eos gladio, patre meo David ignorante, Abner filium Ner principem militiae Israel, et Amasam filium Jether principem exercitus Juda: et revertetur sanguis [Col. 0560A] illorum in caput Joab, et in caput seminis ejus in sempiternum. David autem et semini ejus, et domui, et throno illius sit pax usque in aeternum a Domino. Ascendit itaque Banaias filius Joiadae, et aggressus eum, interfecit sepultusque est in domo sua in deserto. Et constituit rex Banaiam filium Joiadae pro eo super exercitum, et Sadoc sacerdotem posuit pro Abiathar. Misit quoque rex, et vocavit Semei. Dixitque ei: Aedifica tibi domum in Hierusalem, et habita ibi: et non egredieris inde huc atque illuc. Quacumque autem die egressus fueris, et transieris torrentem Cedron, scito te interficiendum: sanguis tuus erit super caput tuum. Dixitque Semei regi: Bonus sermo: sicut locutus est dominus meus rex, sic faciet servus tuus. Habitavit itaque Semei in Hierusalem [Col. 0560B] diebus multis. Factum est autem post annos tres, ut fugerent servi Semei ad Achis filium Maacha regem Geth: nunciatumque est Semei, quod servi ejus issent in Geth. Et surrexit Semei, et stravit asinum suum: ivitque ad Achis in Geth ad requirendum servos suos, et adduxit eos de Geth. Nunciatum est autem regi Salomoni, quia isset Semei in Geth de Hierusalem, et rediisset. Et mittens vocavit eum, dixitque illi: Nonne testificatus sum tibi per Dominum, et praedixi tibi: Quacumque die egressus fueris huc et illuc, scito te esse moriturum? Et respondisti mihi: Bonus sermo, quem audivi. Quare ergo non custodisti jusjurandum Domini; et praeceptum quod praeceperam tibi? Dixitque rex ad Semei: Tu nosti omne malum, cujus tibi conscium est cor tuum, quod [Col. 0560C] fecisti David patri meo: reddidit Dominus malitiam tuam in caput tuum. Et rex Salomon benedictus, et thronus David erit stabilis coram Domino usque in sempiternum. Jussit itaque rex Banaiae filio Joiadae: qui aggressus, percussit eum, et mortuus est. (Regum III cap. III.). Confirmatum est igitur regnum in manu Salomonis, et affinitate conjunctus est Pharaoni regi Aegypti: accepit namque filiam ejus, et adduxit in civitatem David, donec compleret aedificans domum suam, et domum Domini, et murum Hierusalem per circuitum. Attamen populus immolabat in excelsis: non enim aedificatum erat templum nomini Domini usque in diem illum. Dilexit autem Salomon Dominum, ambulans in praeceptis David patris sui. R\. Amen.

[Col. 0560D] Hymnus. Noctis tempus. fol. 257.

Capitula. Cognoscant gentes Christe, quod nomen sit tibi Dominus, pro quibus es patibulo crucis adpensus: quosque ignavia ignorantiae dedit, scientia restituat conditori: ut fidei convertantur constantia; et spe laetentur in gloria.

Pater noster.

Lauda. Feci judicium et justitiam. fol. 296.



Ad Tertiam.


Ecclesiastici Salomonis (Cap. I).

R\. Deo gratias.

Fili, timor Domini gloria est, et gloriatio, et laetitia, et corona exultationis. Timor Domini delectabit cor, et dabit laetitiam, et gaudium in longitudinem dierum [Col. 0561A] Timenti Dominum bene erit in extremis, et in die defunctionis suae benedicetur. Dilectio Dei honorabilis sapientia. Quibus autem apparuerit in visu, diligunt eam in visione, et in agnitione magnalium suorum. Initium sapientiae, timor Domini, et cum fidelibus in vulva concreatus est, et cum electis feminis graditur. Concupisce sapientiam, et Deus praebebit illam tibi: sapientia enim et disciplina timor Domini: et quod bene placitum est illi, fides, et mansuetudo, adimplebit thesauros illius. Audi fili, 332 et suscipe verba intellectus, et ne abjicias consilium meum. Mitte pedem tuum in compedibus illius, et in torque ejus tuum collum. Qui audit illam, judicat populos: et qui intuetur illam permanebit confidenter. R\. Amen.


Lectio libri Malachim (III Regum cap. III).

[Col. 0561B] R\. Deo gratias.

In illis diebus: Apparuit Dominus Salomoni per somnium nocte, dicens: Postula quod vis ut dem tibi. Et ait Salomon: Tu fecisti cum servo tuo David patre meo misericordiam magnam, sicut ambulavit in conspectu tuo in veritate, et justitia, et recto corde tecum: custodisti ei misericordiam tuam grandem, et dedisti ei filium sedentem super thronum, sicut est hodie. Et nunc Domine Deus tu regnare fecisti servum tuum pro David patre meo: ego autem sum puer parvulus, et ignorans egressum et introitum meum. Et servus tuus in medio est populi, quem elegisti, populi infiniti, qui enumerari, et supputari non potest prae multitudine. Dabis ergo servo tuo cor docile, ut populum tuum judicare possit, et discernere [Col. 0561C] inter bonum et malum: quis enim potest judicare populum istum, populum tuum hunc multum? Placuit ergo sermo coram Domino, quod Salomon postulasset hujuscemodi rem. Et dixit Dominus Salomoni: Quia postulasti verbum hoc, et non petisti tibi dies multos, nec divitias, aut animas inimicorum tuorum, sed postulasti tibi sapientiam ad discernendum judicium: ecce feci tibi secundum sermones tuos, et dedi tibi cor sapiens et intelligens, in tantum ut nullus ante te similis tui fuerit, nec post te surrecturus sit. Si autem ambulaveris in viis meis, et custodieris praecepta mea, et mandata mea, sicut ambulavit pater tuus, longos faciam dies tuos. Igitur evigilavit Salomon, et intellexit quod esset sominium: cumque venisset Hierusalem, stetit coram arca foederis Domini, [Col. 0561D] et obtulit holocausta, et fecit victimas pacificas, et grande convivium universis famulis suis. Tunc venerunt duae mulieres meretrices ad regem, steteruntque coram eo, quarum una ait: Obsecro, mi domine: ego et mulier haec habitabamus in domo una, et peperi apud eam in cubiculo. Tertia autem die postquam ego peperi, peperit et haec: et eramus simul, nullusque nobiscum in domo, exceptis nobis duabus. Mortuns est autem filius mulieris hujus nocte: dormiens quippe oppressit eum. Et consurgens intempestae noctis silentio, tulit filium meum de latere meo ancillae tuae dormientis, et collocavit in sinu suo: suum autem filium, qui erat mortuus, posuit in sinu meo. Cumque surrexissem mane, ut darem lac filio meo, [Col. 0562A] apparuit mortuus: quem diligentius intuens clara luce deprehendi non esse meum quem genueram. Responditque altera mulier: Non est ita ut dicis, sed filius tuus mortuus est, meus autem vivit. E contrario illa dicebat: Mentiris: filius quippe meus vivit, et filius tuus mortuus est. Atque in hunc modum contendebant coram rege. Tunc rex ait: Haec dicit, Filius meus vivit, et filius tuus mortuus est. Et ista respondit. Non, sed filius tuus mortuus est, meus autem vivit. Dixit ergo rex: Afferte mihi gladium. Cumque attulissent gladium coram rege: Dividite, inquit, infantem vivum in duas partes, et date dimidiam partem uni, et dimidiam partem alteri. Dixit autem mulier, cujus filius erat vivus, ad regem: (commota quippe sunt viscera ejus super filio suo): [Col. 0562B] Obsecro, domine, date illi infantem vivum, et nolite interficere eum. E contrario illa dicebat: Nec mihi, nec tibi sit, sed dividatur. Respondit rex, et ait: Date huic infantem vivum, et non occidatur: haec est autem mater ejus. Audivit itaque omnis Israel judicium quod judicasset rex, et timuerunt regem, videntes sapientiam Dei esse in eo ad faciendum judicium. R\. Amen.

Antiphona 1. Deus meus ne elongeris a me: Deus meus in adjutorium meum intende. V\. Deus in te speravi, Domine non confundar in aeternum.

Oratio. Deus noster, ne elongeris qui longe factus es a persecutoribus tuis: ut tu solus in adjutorium nostrum respicias, qui in Cruce tua potestates hujus mundi triumphas. R\. Amen.

[Col. 0562C] Antiphona 2. Acuerunt linguas suas, sicut serpentes. venenum aspidum sub labiis eorum. V\. Qui cogitaverunt malitias in corde suo: tota die constituebant praelia.

Oratio. Eripe, Domine, gregem populi tui a laqueis viri iniqui: ut, passionis tuae circumfulti praesidio, nec hominem inimicum simplicitas Christiana incurrat; nec linguae dolosae in causis fidei, jacula pertimescat. R\. Amen.

333 Antiphona 3. Libera me, Domine, de ore leonis: et a cornibus unicornium humilitatem meam. V\. Narrabo nomen tuum fratribus meis: in medio ecclesiae laudabo te.

R\. O vos omnes, qui transitis per viam, aspicite, et videte si est dolor sicut dolor meus: quia circumdederunt [Col. 0562D] me undique, et captivum duxerunt, P. Et non est qui consoletur, nisi tu, Deus. V\. Circumdederunt me inimici mei sicut apes ceram, et exarserunt sicut ignis in spinis; P. Et non est.

Preces. Verus Dei Filius Christe, P. Exaudi: populo supplicanti miserere. V\. Qui triumpho Crucis tuae salvasti solus orbem, tu cruoris tui poena nos libera, P. Et exaudi. V\. Qui moriens mortem damnas, resurgens vitam praestas, sustinens pro nobis poenam indebitam, P. Et exaudi. V\. Passionis tuae dies celebremus indemnes, ut per hoc dulcedo tua nos foveat, P. Et exaudi. V\. Pro quibus passus es crucem, non permittas perire; sed per crucem duo ad vitam perpetuam, P. Et exaudi.

[Col. 0563A] Hymnus. O Nazarene. fol. 144.

Capitula. Exaltare, Domine, qui judicas terram: et, qui ultionem reddis superbis, pietatis medelam impertire redemptis: et ipse praeroga misericordiam reis, qui pro nobis es Cruci adjudicatus ab impiis.

Pater noster.



Ad Sextam.


Lectio Ezechielis Prophetae (Cap. XXXVI).

R\. Deo gratias.

Haec dicit Dominus: Tollam vos de gentibus, et congregabo vos de universis terris, et adducam vos in terram vestram. Et effundam super vos aquam mundam, et emundabimini ab omnibus iniquitatibus vestris, et ab universis idolis vestris mundabo vos. Et faciam vos, ut in praeceptis meis ambuletis, et [Col. 0563B] judicia mea custodiatis: ut sit signum inter me et vos, et sciatis quia ego sum Dominus Deus vester. R\. Amen.

Antiphona 1. Tollam vos de gentibus, et congregabo vos de universis terris. Et effundam super vos aquam mundam. V\. Audi populus meus, et loquar: Israel, et testificabor tibi: Deus Deus tuus sum ego.

Oratio. Effunde, Domine, super nos aquam mundam, qua in omne saeculum erexisti Ecclesiam tuam: ut, quos ex gentibus, videlicet de universis terris, in eam adglomeras, regnum eis tuum usquequaque concedas. R\. Amen.

Antiphona 2. Faciam vos ut in praeceptis meis ambuletis, et judicia mea custodiatis; ut non patiamini ultra opprobrium famis in gentibus. V\. Audite [Col. 0563C] haec omnes gentes: auribus percipite, qui habitatis orbem.

Oratio. Fac nos, Domine, in praeceptis ambulare, et judicia tua custodire: ut, qui malorum famelico ore saepe conlidimur, protectionis tuae dexterae conatu liberemur. R\. Amen.

Antiphona 3. Lex Domini immaculata, convertens animas: testimonium Domini fidele, sapientiam praestans parvulis.

Oratio. Lex tua inreprehensibilis convertat animas nostras: et testimonium tuum fidele praestet parvulis sapientiam: tuae quoque justitiae corda nostra laetificent, non contristent; tuumque praeceptum oculos mentium nostrarum illuminet. R\. Amen.

R\. Ecce per omnes semitas pascua eorum: non [Col. 0563D] esurient, neque sitient; P. Sed misericordiam suam exhibet eis Dominus Deus eorum. V\. Vide, Hierusalem, congregatos filios tuos, quia non percutientur ab aestu usque ad solem; P. Sed misericordiam.

Preces. Dicamus omnes: Miserere, Domine, et exaudi nos. P. Quia. V\. Jugum grave premit plebem; et non est, qui eruat nisi tu, Domine. P. Quia. V\. Peccata nostra nos incurvant, et flagellant; sed tu, Domine, libera. P. Quia. V\. Vastati sumus et turbati a gentibus; sed tu, Domine, defende nos. P. Quia. V\. Cor contritum et humiliatum ne spernas, sed laetum facias. P. Quia. V\. Dispersi sumus: ne a bestiis abigamur; sed jam redime, Domine. P. Quia. V\. Furorem tuum fac placatum [Col. 0564A] propter populum humiliatum. P. Quia. V\. Ululatum plebis audi clemens, et respice, Domine, quos redemisti sanguine. P. Quia.

Hymnus. O Nazarene. fol. 144.

Capitula. Hymnum novum, et dulce caticum, ac tuae laudis praeconium, Domine, crebro nos tibi facito adclamare: ut in pascua vitae, id est, super aquam refectionis educando convertas: ut non esuriamus nec sitiamus in aeternum; dum pedes nostros in semitis tuis gratia tua feceris esse firmissimos.

Pater noster.

334 In Ramis palmarum ingrediente Vespera.

Lauda. Illumina, Domine, vultum tuum super nos servos tuos; P. Et doce eos justificationes tuas. V\. Declaratio sermonum tuorum illuminet eos, et [Col. 0564B] intellectum det parvulis. P. Et doce eos.

Oratio. Illumina Domine vultum tuum super nos, ut declaratio sermonum tuorum corda illuminet nostra; et intellectus pectora enutriat parvulorum: ut, dum mandata tua concupiscimus, sapientiae et intellectus spiritum corde patefacto sumanus. R\. Amen.

Antiphona. Benedicti Patris mei, venite: P. Percipite regnum, quod praeparatum est vobis ab initio saeculi. V\. Magnificate Dominum mecum: et exaltemus nomen ejus in unum.

Lauda. Vos estis genus electum, regale sacerdotium, gens sancta, populus acquisitionis. V\. Venite filii, audite me: timorem Domini docebo vos.


Hymnus.


   [Col. 0564C] Vocaris ad vitam, Sacrum Dei Genus,
Creator asciscens, amat quae condidit:
Redemptor attrahit benigno spiritu;
Venite, dicit, vester unus sum Deus.

   Damnationis vos jugum pressit grave;
Collum dedistis ponderi nequitiae;
Os tranquillavit guttur, et pernicies;
Substate, quicquid affluit, totum ruit.

   Prorsus relicto claritatis lumine
Ingens chaos vos pessime concluserat:
Locus Beatitudinis jam non erat;
Cruenta terra qua re mors intraverat.

   En, mitis adveni, creans, et recreans, Deus.
Potens, infirmitatis particeps vestrae
Valenter vos feram, concurrite;
[Col. 0564D] Ut jam receptet vos ovile gaudii.

   Signo crucis frons praenotetur indito:
Aures, et os perfusa signet unctio:
Praebete dictis cordis aurem: vividum
Confessionis personate canticum.

   Omnes novo estote laeti nomine:
Omnes novae sortis fovet hereditas:
Nullus manebit servus hosti subditus:
Eritis unius Dei regnum manens.

   Honor sit aeterno Deo, sit gloria
Uni Patri, ejusque soli Filio,
Cum Spiritu; quae Trinitas perenniter
Vivit potens in saeculorum saecula.
   Amen.

[Col. 0565A] Capitula. Deus, qui ad judicium cum Sanctis omnibus venies, et tamen nunc in gremio matris Ecclesiae facis per fidem populos habitare unanimes, suscipe precem familiae tuae, et benedic hereditati tuae: injunge, ut et renatis jam nobis omnibus per aquam et Spiritum Sanctum sit remissio peccatorum; et his qui sacramentis fidei initiantur, perfectae credulitatis imprimatur mysterium: quo et in nobis et in illis ita verae fidei sacramenta fructificent, ut tu, solus sacramentorum ipsorum auctor, in nobis nunc et in aeternum solus exultes.

Pater noster.

Benedictio. Deus, qui Ecclesiam suam ditat multiplici foecunditate credentium, et regeneratis suam praebeat gratiam, et regeneraturis concedat, ut ad [Col. 0565B] sanctae fidei consummata perveniant mysteria. R\. Amen. Sit utrorumque plena salvatio, qui Christianorum est vera redemptio. R\. Amen. Ut in illo et credentes habeatis vitam, et cum credituris gaudia possideatis coelestia. R\. Amen.

Lauda. Pater, clarifica me claritate, quam habui apud te, priusquam mundus fieret. V\. Declaratio sermonum tuorum illuminat: et intellectum dat parvulis.

Oratio. Declaratio sermonum tuorum illuminans, Domine, corda et intellectum, pectora enutriat parvula: ut, dum mandata tua concupiscimus, sapientiae et intellectus spiritum corde patefacto sumamus. R\. Amen.

[Col. 0565C] Lauda. Haec est generatio quaerentium Dominum, requirentium faciem Dei Jacob. V\. Domini est terra, et plenitudo ejus: orbis terrarum, et universi, qui habitant in eo.

Oratio. Aedifica Domine super aquam refectionis plebem, quam formasti per aquam baptismatis: ut legalibus inebriata doctrinis, illic nostrum inrapiat desiderium, ubi te dare aeternum promittis praemium Beatorum. R\. Amen.

Lauda. Inquirentes Dominum non deficient ab omni bono. Venite filii, audite me: timorem Domini docebo vos. V\. Magnificate Dominum mecum: et exaltemus nomen ejus in unum.

Oratio. Inquirentes te, Domine, dignanter exaudi, atque ut in te laudetur anima nostra 335 propitius [Col. 0565D] indulator imperti: et quia juxta es iis qui tribulato sunt corde, aurem tuam ad contritionem nostri spiritus pande; et ad pacem, quae exsuperat omnem sensum, corpora nostra et corda converte. R\. Amen.



DOMINICO IN RAMIS PALMARUM.



Ad Matutinum.

Hymnus. Aeterne rerum. fol. 3.

Oratio. Domine Deus Pater omnipotens, inspirator precum, teque invocantium velox auditor, voci nostrae, oramus, clementiae tuae aurem appone; et nostrorum vincula peccaminum potenti miseratione dissolve: ac, sicut nos gallorum canoribus ad matutini gratiam provocas consurgere, et prophetali vaticinio in lucem gentium unicae redemptionis praenuncias; ita [Col. 0566A] nunc navigantibus nobis intuitu superno adsiste. Sic, quaesumus, famulatus nostri vota suscipias: ut ad lucem lucis abundanti nos misericordia sublevando perducas. R\. Amen.

Antiphona. Super populum tuum, Deus salus tua et benedictio. Psalmus III.

Antiphona. Cor mundum crea in nos Deus: et spiritum rectum innova in visceribus meis. Psalmus L.

Antiphona. In umbra alarum tuarum speramus, Deus, donec transeat a nobis iniquitas. Psalmus LVI.

Oratio. Domine Deus, apud quem confitentes medelam salutis inveniunt; dele piaculorum vulnera de cordibus hominum; et ostende super nos clementiae tuae clarissimum vultum; tuumque clamoribus supplicum [Col. 0566B] inclina sanctum auditum: Effunde mentibus nostris tuae gratiae donum; et concede postulantibus remedium quaesitum: ac qui ad impendendum debitum nostrae servitutis consurgimus; effunde benedictionis et salutis abundantiam super populum tuum: ac dele misericors scelus contractum; et fac nos esse liberos a reatu facinorum: audi gemitus poenitentium; largire indulgentiae fructum; et clamoribus pulsantium fidelium concede singulis suffragium postulatum. R\. Amen.

Antiphona 1. Annunciabitur Domino generatio ventura. P. Et annunciabunt justitiam ejus populo, qui nascetur, quem fecit Dominus. V\. Narrabo nomen tuum fratribus meis: in medio Ecclesiae laudabo te.

[Col. 0566C] Oratio. Ecce, Domine, venturam, quam praedixit olim generationem Propheta; quae utique per fidem cucurrit, ut ad te veniat: Suscipe ergo eam: ut perfectione salutaris lavacri tincta, aeternae Hierusalem nobiscum possideat gaudia infinita. R\. Amen.

Antiphona 2. Reminiscentur, et convertentur ad Dominum universi fines terrae; et adorabunt in conspectu ejus omnes patriae gentium. V\. Edent pauperes, et saturabuntur: et laudabunt Dominum, qui requirunt eum: vivit cor eorum in saeculum saeculi.

Oratio. Christe, qui propter incredulitatem relinquens populum Synagogae, innumeram tibi plebem Ecclesiae ex omnibus gentibus ampliasti: imple quod prophetali vaticinio praedixisti; ut reminiscantur, et [Col. 0566D] convertantur ad te Deum universi fines terrae, adorentque te omnes patriae gentium, qui solus salvasti utique mundum: Suscita ergo tibi filios credulitatis, ex Circumcisione et Praeputio venientes: ut et quot veniunt, pervehantur ad fidei regnum; et quot venerunt vel venerint, nullis meritorum sordibus a tua hereditate priventur. R\. Amen.

Antiphona 3. Intrate portas Domini in confessione, P. Atria ejus in hymnis confessionum. V\. Jubilate Domino omnis terra, psalmum dicite nomini ejus.

Oratio. Servientes tibi, Domine, in timore, intremus portas tuas in confessione, et atria tua in hymnis confessionum: laudemus nomen tuum; quoniam suavis es: atque ut os nostrum dilatetur in tuis laudibus, [Col. 0567A] cor nostrum instiges; et in saeculum praecedet veritas infinita. R\. Amen.

R\. Boves meae et oves gregis mei vos estis;

P. Et ego Dominus vester, dicit Dominus,

V\. Dabo legem meam in visceribus vestris, et in cordibus vestris adscribam eam, et eritis mihi in populum; P. Et ego.

Oratio. Christe, Filius Dei Patris, qui ad oves, quae perierant domus Israel, te missum esse testaris; ut verus pastor super oves tuas invigila, et gubernacula in eis praetende pastoria: quo tuae custodiae defensione vallata, et credentes et credituri morsum evadant insatiabilis inimici. R\. Amen.

Ad Canticum. Antiphona. Attende coelum, et loquar, et 336 audiat terra verba ex ore meo: exspectetur [Col. 0567B] sicut pluvia eloquium meum. Quia nomen Domini invocavi.

Canticum. Attende coelum. fol. 4.

Matutinarium. Hierusalem vitae claritatem, quae tibi a Deo superveniet: ecce filii tui collecti ab oriente et occidente gaudentes in regno Dei. V\. Lauda Hierusalem Dominum: conlauda Deum tuum Sion.

Lauda. Seniores cum junioribus laudate Dominum; P. Et exaltate nomen ejus solius. V\. Confitemini Domino in coelo et in terra; P. Et exaltate. V\. Hymnum dicite Deo omnes servi ejus; P. Et exaltate.


Lectio libri Samuelis (I Regum cap. XVI).

R\. Deo gratias.

[Col. 0567C] In illis diebus: Dixit Dominus ad Samuelem: Usquequo tu luges Saul, cum ego projecerim eum ne regnet super Israel? Imple cornu tuum oleo, et veni, ut mittam te ad Isai Bethlehemitem: providi enim in filiis ejus mihi regem. Et ait Samuel: Quo vadam? audiet enim Saul, et interficiet me. Et ait Dominus: Vitulum de armento tolles in manu tua, et dices: Ad immolandum Domino veni. Et vocabis Isai ad victimam, et ego ostendam tibi quid facias, et unges quemcumque monstravero tibi. Fecit ergo Samuel, sicut locutus est ei Dominus. Venitque in Bethlehem, et admirati sunt seniores civitatis, occurrentes ei. Dixeruntque: Pacificusne est ingressus tuus? Et ait: Pacificus: ad immolandum Domino veni, sanctificamini, et venite mecum ut immolem. [Col. 0567D] Sanctificavit ergo Isai et filios ejus, et vocavit eos ad sacrificium. Cumque ingressi essent, vidit Heliab, et ait: Num coram Domino est Christus ejus? Dixit Dominus ad Samuelem: Ne respicias vultum ejus, neque altitudinem staturae ejus: quoniam abjeci eum, neque juxta intuitum hominis ego judico: homo enim videt ea quae parent, Dominus autem intuetur cor. Et vocavit Isai Aminadab, et adduxit eum coram Samuel. Qui dixit: Nec hunc elegit Dominus. Adduxit autem Isai Samma, de quo ait: Etiam hunc non elegit Dominus. Adduxit itaque Isai septem filios suos coram Samuel: et ait Samuel ad Isai: Non elegit Dominus ex istis. Dixitque Samuel Isai: Numquid jam completi sunt filii? Qui respondit: Adhuc [Col. 0568A] reliquus est parvulus, et pascit oves. Et ait Samuel ad Isai: Mitte, et adduc eum: nec enim discumbemus priusquam huc ille veniat. Misit ergo, et adduxit eum. Erat autem rufus, et pulcher aspectu, decoraque facie: et ait Dominus: Surge, et unge eum, ipse est enim. Tulit ergo Samuel cornu olei, et unxit eum in medio fratrum ejus: et directus est Spiritus Domini a die illa in David. R\. Amen.

Hymnus. Vocaris ad vitam. fol. 334.

Capitula. Ne obliviscaris Domine vocem quaerentium te; et superbiam eorum, qui te oderunt, ascendentem in sempiternum: ut hi, qui per adnotationem officii in gremio Ecclesiae matris suscepti sunt; ad sacri Baptismatis gratiam accedere mereantur: quo et illi talia optantes perceptum inter nos lavacri [Col. 0568B] non denegatur mysterium; et ipsi nobiscum possideant gaudium infinitum.

Lauda. Pater, clarifica me. fol. 334.


Exeunte Vespera.

Lauda. In noctibus extollite. fol. 140.

Antiphona. Pater sancte, quos dedisti mihi, volo ut, ubi ego sum, et ipsi sint mecum. V\. Narrabo nomen tuum fratribus meis: in medio Ecclesiae laudabo te.

Lauda. Ego dedi eis sermonem tuum, et mundus eos odio habuit: sanctifica illos, ut sint et ipsi sancti in veritate. V\. Declaratio sermonum tuorum illuminat: et intellectum dat parvulis.

Hymnus. Vocaris ad vitam. fol. 334.

Capitula. Haec est, Domine, novellae generationis [Col. 0568C] inclyta fides, quae te exquirit, ut videat; quae te concupiscit, ut in te feliciter vivat: Aperi ergo eis, quaesumus, sanctae fidei sacramentum: ut in qua nos perfectione conscendisse cognoscimus, in ea etiam et hos illustres existere gratulemur: ut et illi ad redemptionis perveniant gaudia, et nos perceptae redemptionis inlibata in nobis conservemus mysteria.

Pater noster.

Benedictio. Christus Dominus, qui salutis suae signo humano generi dat salutem, det nobis cum his, qui nunc ad ejus veniunt fidem, pervenire ad aeternam hereditatem. R\. Amen. Donet quoque vobis inlibatum redemptionis nostrae capere fructum, et illis feliciter ad salutaris lavacri pervenire mysterium. R\. Amen. Ut regeneratis et regeneraturis sic [Col. 0568D] divinae protectionis gratia faveat, ut nullum ex his ab aeterna possessione excludat. R\. Amen.

Lauda. Notum feci eis, Domine, nomen tuum, 337 et notum faciam: ut dilectio, qua dilexisti me, in ipsis sit, et ego in ipsis. V\. Lex Domini immaculata convertens animas.

Oratio. Notam nobis fac, Domine, tuam justitiam; et ut eam exquiramus, cor nostrum ardore caritatis accende: da intellectum sensui nostro, quo valeamus tuae legis abdita prescrutari: da perfectionem fidei, ut possimus tuorum praeceptorum ordinem custodire; ut per haec et a peccato immunes, et beatae vitae efficiamur heredes. R\ Amen.

Lauda. Legem pone eis Domine viam justitiae: et [Col. 0569A] exquirant eam semper. R\. Da mihi intellectum, et perscrutabor legem tuam: et custodiam illam in toto corde, Domine.

Oratio. Inclina cor nostrum, Domine, in testimonia tua; a quo intuitus vanitatis averte: ut ab amore terreno nos segreges: et supernae dilectioni consocies. R\. Amen.

Lauda. Da eis intellectum, Domine, ut discant mandata tua. R\. Qui timent te videbunt me, et laetabuntur: quia in verbo tuo speravi.

Oratio. Aequitatem testimoniorum tuorum, Domine, da nobis avidiori sensu capere: ut, quod mortificat in nos stultitia vivificet a te sapientia destinata. R\. Amen.



SECUNDA FERIA POST RAMOS.



Ad Matutinum.
[Col. 0569B]

Antiphona. Exsurge Domine: salvum me fac Deus meus. Quoniam tu percussisti omnes adversantes mihi sine causa. Psalmus III.

Oratio. Exsurge Domine, non a somno, non a loco, non e tempore, immense pervigil sempiterne: ut quia pusillum gregem tuum multi persequuntur, multi lacerant; tu propitiator atque defensor adesto spes a turbine, umbraculum ab aestu: et insurgentium feritatem, nos quaesumus, et consilia iniqua, despicias; et saevientium in nos dentes ac pedes conteras; et circumdantium nos millia collecta disperdas. R\. Amen.

Antiphona 1. Ne tradideris me, Domine, in manibus persequentium me: quoniam insurrexerunt in [Col. 0569C] me testes falsi, et mentiti sunt ipsi sibi. Adjutor meus es tu, Domine: ne derelinquas me. V\. Dominus illuminatio mea et salus mea, quem timebo? Dominus defensor vitae meae, a quo trepidabo?

Oratio. Ne tradideris Domine Ecclesiam tuam in persequentium se manu cruenta: ut insurgentes in ea testes falsi, resileant; cum in ea Crucis vexilla fuerint elevata. R\. Amen.

Antiphona 2. Cum operantibus iniquitatem ne perdas me, Domine; cum his, qui loquuntur pacem cum proximo suo, mala autem in cordibus eorum. R\. Secundum operationem manuum eorum retribue illis: redde retributionem eorum ipsis.

Oratio. Cum operantibus iniquitatem ne perdas [Col. 0569D] nos Domine: et quia passionis tempore loquentes foris pacem, mala autem in cordibus meditantes, singulari patientia perferre dignatus es: nos famulos tuos et a totius simultatis vitio liberes, et a talium conventu et hic et in aeternum reddas exsortes. R\. Amen.

Antiphona 3. Curcumdederunt me inimici mei, sicut apes ceram, et exarserunt, sicut ignis in spinis: et in nomine Domini superavi eos. V\. Tamquam cumulus arenae impulsus sum, ut caderem: et Dominus suscepit me.

Capitula. Circumdantes animam tuam, Christe Domine, inimici alacriter super te, ut apes super ceram, inruerunt; cum tempore passionis cuneus super te exarsit, sicut ignis in spinis. Et ideo quaesumus, [Col. 0570A] ad precem Ecclesiae tuae jam respice: et cruentum saevientis hostis de manu gladium tolle: ut mucronem suum decisum sentiat, cum per eos, quos tenurit, fidei tuae cognoverit praedicari doctrinam. R\. Amen.

R\. Congregati sunt adversus justum omnes principes Juda, et comprehenderunt eum dicentes Morte moriatur homo iste: et locutus est ad eos, dicens: P. Ecce ego in manibus vestris sum; operamini in me, sicut consiliamini in cordibus vestris: verumtamen, si morte condemnabitis, scitote, quia sanguinem innocentem contra vos traditis. V\. Omnes in sanguine insidiati sunt virum justum: venati sunt ad mortem; ipse autem pacifica verba loquebatur ad eos. P. Ecce. Non Gloria.

[Col. 0570B] Oratio. Jesu, Salvator noster et Domine, adversus quem omnes Juda principes congregati, immane facinus perpetrantes, sanguinem innocentem effundunt: quo et Mundus 338 veternosi criminis elogio emundatur, et cuncta, quae in terra sunt, unione pacis sociata noscuntur; nos ejusdem tui cruoris perceptione a cunctis sordibus delictorum emacula, et innocentiae bono exorna: quatenus vinculo alternae pacis innexi, tempore judicii tui tibi ut verae pacis filii praesentemur, et ex tuae visionis intuitu nullatenus confundamur. R\. Amen.


In Laudibus.

Antiphona. Averte faciem tuam a peccatis meis: et omnes iniquitates meas dele. Psalmus L.

Oratio. Averte faciem tuam. fol. 161.

[Col. 0570C] Ad Canticum. Antiphona. Factus sum in derisum tota die, et omnes subsannabant me.

Canticum. Seduxisti me, Domine. fol. 276.

Matutinarium. In matutinis meditabor in te: quia factus es susceptor meus, Domine. V\. Deus Deus meus ad te de luce vigilo.

Lauda. Laudate Dominum de coelis: laudate eum in excelsis: Angeli ejus, laudate eum.


Lectio libri Malachim. (III Regum cap. XI).

R\. Deo gratias.

In illis diebus cum esset Salomon senex, depravatum est cor ejus per mulieres, ut sequeretur deos alienos: nec erat cor ejus perfectum cum Domino Deo suo, sicut cor David patris ejus. Sed colebat Salomon Astherthen deam Sidoniorum, et Chamos [Col. 0570D] deum Moabitarum, et Moloch idolum Ammonitarum. Fecitque Solomon quod non placuerat coram Domino, et non adimplevit ut sequeretur Dominum, sicut David pater ejus. Tunc aedificavit Salomon fanum Chamos idolo Moab, in monte contra Hierusalem, et Moloch idolo filiorum Ammon. Atque in hunc modum fecit universis uxoribus suis alienigenis, quae adolebant thura, et immolabant diis suis. Igitur iratus est Dominus Salomoni, quod aversa esset mens ejus a Domino Deo Israel, qui apparuerat ei secundo, et praeceperat de verbo hoc ne sequeretur deos alienos, et non custodivit quae mandavit ei Dominus. Dixit itaque Dominus Salomoni: Quia habuisti hoc apud te, et non custodisti pactum [Col. 0571A] meum, et praecepta mea quae mandavi tibi, disrumpens scindam regnum tuum, et dabo illud servo tuo. Verumtamen in diebus tuis non faciam, propter David patrem tuum: de manu filii tui scindam illud, nec totum regnum auferam, sed tribum unam dabo filio tuo, propter David servum meum, et Hierusalem quam elegi. Suscitavit autem Dominus adversarium Salomoni, Adad Idumaeum de semine regio, qui erat in Edom. Cum enim esset David in Idumaea, et ascendisset Joab princeps militiae ad sepeliendum eos qui fuerant interfecti, et occidisset omne masculum in Idumaea (sex enim mensibus ibi moratus est Joab, et omnis Israel, donec interimeret omne masculum in Idumaea), fugit Adad ipse, et viri Idumaei de servis patris ejus cum eo, ut ingrederetur Aegyptum: [Col. 0571B] erat autem Adad puer parvulus. Cumque surrexissent de Madian, venere in Pharan, tuleruntque secum viros de Pharan, et introierunt Aegyptum ad Pharaonem regem Aegypti: qui dedit ei domum, et cibos constituit, et terram delegavit. Et invenit Adad gratiam coram Pharaone valde intimam, ut daret ei uxorem sororem uxoris suae germanam Taphnes reginae. Genuitque ei soror Taphnes Genebath filium, et nutrivit eum Taphnes in domo Pharaonis: eratque Genebath habitans apud Pharaonem cum filiis ejus. Cumque audisset Adad in Aegypto, dormisse David cum patribus suis, et mortuum esse Joab principem militiae, dixit Pharaoni: Dimitte me, ut vadam in terram meam. Dixitque ei Pharao: Qua enim re apud me indiges, ut quaeras [Col. 0571C] ire ad terram tuam? At ille respondit: Nulla: sed obsecro te ut dimittas me. Suscitavit quoque ei Deus adversarium Razon filium Eliadam, qui fugerat ad Adarezer regem Soba dominum suum: et congregavit contra eum viros, et factus est princeps latronum cum interficeret eos David: abieruntque Damascum, et habitaverunt ibi, et constituerunt eum regem in Damasco, eratque adversarius Israeli cunctis diebus Salomonis: et hoc est malum Adad, et odium contra Israel, regnavitque in Syria. Hieroboam quoque filius Nabath Euphrataeus de Sareda servus Salomonis, cujus mater erat nomine Sarva, mulier vidua: levavit manum contra regem. Et haec est causa rebellionis adversus eum, quia Salomon aedificavit Mello, et coaequavit voraginem civitatis David patris [Col. 0571D] sui. Erat autem Hieroboan vir fortis et potens: vidensque Salomon adolescentem bonae indolis et industrium, constituerat eum praefectum super tributa universae domus Joseph. Factum est igitur in tempore illo, ut Hieroboan egrederetur de Hierusalem, et inveniret eum. 339 Ahias Silonites propheta in via, opertus pallio novo: erant autem duo tantum in agro. Apprehendensque Ahias pallium suum novum, quo coopertus erat, scidit in duodecim partes, et ait ad Hieroboan: Tolle tibi decem scissuras: haec enim dicit Dominus Deus Israel; Ego scindam regnum de manu Salomonis, et dabo tibi decem tribus. Porro una tribus remanebit ei, propter servum meum David, et Hierusalem civitatem, quam elegi [Col. 0572A] ex omnibus tribubus Israel: eo quod dereliquerit me, et adoravit Astherthen deam Sidoniorum, et Chamos deum Moab, et Moloch deum filiorum Ammon: et non ambulaverit in viis meis, ut faceret justitiam coram me, et praecepta mea et judicia, sicut David pater ejus. Nec auferam omne regnum de manu ejus, sed ducem ponam eum cunctis diebus vitae suae, propter David servum meum, quem elegi, qui custodivit mandata mea et praecepta mea. Auferam autem regnum de manu filii ejus, et dabo tibi decem tribus: filio autem ejus dabo tribum unam, ut remaneat lucerna David servo meo cunctis diebus coram me in Hierusalem civitate, quam elegi ut esset nomen meum ibi. Te autem assumam, et regnabis super omnia, quae desiderat anima tua, erisque rex [Col. 0572B] super Israel. Si igitur audieris omnia quae praecepero tibi, et ambulaveris in viis meis, et feceris quod rectum est coram me, custodiens mandata mea et praecepta mea, sicut fecit David servus meus: ero tecum, et aedificabo tibi domum fidelem, quomodo aedificavi David domum, et tradam tibi Israel: et affligam semen David super hoc, verumtamen non cunctis diebus. Voluit ergo Salomon interficere Hieroboam: qui surrexit, et aufugit in Aegyptum ad Sesac regem Aegypti, et fuit in Aegypto usque ad mortem Salomonis. Reliquum autem verborum Salomonis, et omnia, quae fecit, et sapientia ejus: ecce universa scripta sunt in libro verborum Salomonis. Dies autem, quos regnavit Salomon in Hierusalem super omnem Israel, quadraginta anni sunt. Dormivitque [Col. 0572C] Salomon cum patribus suis, et sepultus est in civitate David patris sui, regnavitque Roboam filius ejus pro eo. (Cap. XII.) Venit autem Roboam in Sichem: illuc enim congregatus erat omnis populus Israel ad constituendum eum regem. At vero Hieroboam filius Nabath, cum adhuc esset in Aegypto profugus a facie regis Salomonis, audita morte ejus, reversus est de Aegypto. Miseruntque et vocaverunt eum: venit ergo Hieroboam, et omnis multitudo Israel, et locuti sunt ad Roboam, dicentes: Pater tuus durissimum jugum imposuit nobis: tu itaque nunc imminue paululum de imperio patris tui durissimo, et de jugo gravissimo quod imposuit nobis, et serviemus tibi. Qui ait eis: Ite usque ad tertium diem, et revertimini ad me. Cumque abiisset populus, [Col. 0572D] iniit consilium rex Roboam cum senioribus, qui assistebant coram Salomone patre ejus, cum adhuc viveret, et ait eis: Quod datis consilium, ut respondeam populo? Qui dixerunt ei: Si hodie obedieris populo huic, et servieris, et petitioni eorum cesseris, locutusque fueris ad eos verba lenia, erunt tibi servi cunctis diebus: qui dereliquit consilium senum, quod dederant ei, et adhibuit adolescentes, qui nutriti fuerant cum eo, et assistebant illi, dixitque ad eos: Quod mihi datis consilium, ut respondeam populo huic, qui dixerunt mihi: Levius fac jugum quod imposuit pater tuus super nos? Et dixerunt ei juvenes qui nutriti fuerant cum eo: Sic loquere populo huic, qui locuti sunt ad te, dicentes: Pater [Col. 0573A] tuus aggravavit jugum nostrum, tu releva nos. Sic loqueris ad eos: Minimus digitus meus grossior est dorso patris mei. Et nunc pater meus posuit super vos jugum grave, ego autem addam super jugum vestrum: pater meus cecidit vos flagellis; ego autem caedam vos scorpionibus. Et non acquievit rex populo: quoniam adversatus fuerat eum Dominus, ut suscitaret verbum suum, quod locutus fuerat in manu Abiae Silonitae ad Hieroboam filium Nabath. Videns itaque populus, quod noluisset eos audire rex, respondit ei dicens: Quae nobis pars in David? vel quae hereditas in filio Isai? Vade in tabernacula tua Israel, nunc vide domum tuam David. Et abiit Israel in tabernacula sua. Super filios autem Israel, quicumque habitabant in civitatibus Juda, regnavit [Col. 0573B] Roboam. Misit ergo rex Roboam Aduram, qui erat super tributa: et lapidavit eum omnis Israel, et mortuus est. Porro rex Roboam festinus ascendit currum, et fugit in Hierusalem: recessitque Israel, a domo David, usque in presentem diem. Factum est autem cum audisset omnis Israel, quod reversus esset Hieroboam, miserunt, et vocaverunt eum congregato coetu, et constituerunt eum regem super omnem Israel, nec 340 secutus est quispiam domum David praeter tribum Juda solam. Venit autem Roboam Hierusalem, et congregavit universam domum Juda, et tribum Benjamin centum octoginta millia electorum virorum et bellatorum, ut pugnarent contra domum Israel, et reducerent regnum Roboam filio Salomonis. Factus est autem sermo [Col. 0573C] Domini ad Semeiam virum Dei, dicens: Loquere ad Roboam filium Salomonis regem Juda, et ad omnem domum Juda, et Benjamin, et reliquos de populo, dicens: Haec dicit Dominus: Non ascendetis, neque bellabitis contra fratres vestros filios Israel: revertatur vir in domum suam: a me enim factum est verbum hoc. Audierunt sermonem Domini, et reversi sunt de itinere, sicut eis praeceperat Dominus. R\. Amen.

Hymnus. Noctis tempus jam praeterit. f. 257.

Capitula. Exaudi Domine lamentabilem Ecclesiae tuae gemitum; qui pro ea sustulisti injuriam passionum: ignominiis careat, quae se salvatam tuis passionibus non ignorat: ut aeternitatis tuae judicio, [Col. 0573D] et pressurarum eam tribulationibus releves, et tibi coronandam sine fine associes.

Pater noster.

Lauda. Inquirentes Dominum non deficient ab omni bono. Venite filii, audite me: timorem Domini docebo vos. V\. Redimet Dominus animas servorum suorum: et non derelinquet omnes qui sperant in eum.

Oratio. Inquirentes te Domine dignanter exaudi; atque ut in te laudetur anima nostra, propitius indultor imperti: et quia juxta es his qui tribulato sunt corde, aurem tuam ad contritionem nostri spiritus pande: et ad pacem, quae exsuperat omnem sensum, corpora nostra et corda converte. R\. Amen.



Ad Tertiam.
[Col. 0574A]

Ecclesiastici Salomonis (Cap. XXXVII).

R\. Deo gratias.

Fili, omnis amicus dicet: Et ego amicitiam copulavi: sed est amicus solo nomine amicus. Nonne tristitia inest usque ad mortem? Sodalis autem et amicus ad inimicitiam convertentur. O praesumptio nequissima, unde creata es cooperire aridam malitia, et dolositate illius? Sodalis amico condolet causa ventris, et contra hostem accipiet scutum. Non obliviscaris amici tui in animo tuo, et non immemor sis illius in operibus tuis. Omnis consiliarius prodit consilium, sed est consiliarius in semetipso. A consiliario serva animam tuam: prius scito quae sit illius necessitas: et quod ipse in [Col. 0574B] animo suo cogitabit: ne forte mittat sudem in terram, et dicat tibi: Bona est via tua; et stet e contrario videre quid tibi eveniat. Cum viro religioso tracta de sanctitate, et cum justo do justitia. R\. Amen.

Antiphona 1. Astiterunt reges terrae, et principes convenerunt in unum, adversus Dominum, et adversus Christum ejus. V\. Disrumpamus vincula eorum: et projiciamus a nobis jugum ipsorum.

Oratio. Christe Deus, apud quem reges terrae astiterunt meditantes inania, et principes convenerunt; da nobis speciale munus hoc gratiae, ut adversis nesciamus ullo modo cedere: quo sic in furore tuo infidelitas conturbetur, ut ex tuo adjutorio nostra credulitas coronetur. R\. Amen.

[Col. 0574C] Antiphona 2. Genua mea infirmata sunt prae jejunio: et caro mea immutata est propter misericordiam. Et ego factus sum opprobrium illis. V\. Deus laudem meam ne tacueris: quoniam os peccatoris, et os dolosi super me apertum est.

Oratio. Unigenite Fili Dei, cujus in jejunio infirmata sunt genua; cujusque caro immutata est propter oleum: fac nos post te efficaciter currere in odorem unguentorum; ut qui factus es in opprobrium inimicis nostris, efficiaris potentia salutaris. R\. Amen.

Antiphona 3. Ego, Domine, cum mihi molesti essent, iuduebam me cilicio. Et humiliabam in jejunio animam meam: et oratio mea in sinu meo convertebatur. [Col. 0574D] V\. Sicut proximum, et sicut fratrem nostrum, ita complacebam: tamquam lugens contristatus, ita humiliabar. Non dicatur Gloria.

R\. Animam meam dilectam tradidi in manibus inimicorum meorum. Et facta est mihi hereditas mea tamquam leo in silva: dedit contra me vocem adversarius, dicens: Congregamini, et properate ad devorandum illum: posuerunt me in desertum solitudinis. P. Et luxit super me omnis terra, quia non est inventus, qui me cognosceret, nec faceret bene. V\. Posuerunt me in lacu inferiori in tenebris et in umbra mortis. P. Et luxit. Reiteretur R\

Preces. Precem populi tui, Domine, attende. P. Et parce peccatis nostris, quia pius es. 341 V\. Creator Mundi Domine, qui aequitatem judicas, tu [Col. 0575A] nos a malo libera dextera tua, P. Et parce. V\. Qui cruce tua Gentium adquiris tibi populum: dele peccata omnium placatus, Christe, P. Et. V\. Qui Patrem tuum invocas; et ut ignoscat, postulas: dimitte nobis debita, vincla relaxa, P. Et. V\. Qui paradisi requiem prius latroni confers, succurre poenitentibus vinctos, P. Et.

Hymnus. O Nazarene. fol. 144.

Capitula. Deus Dei Fili, qui in suscepta veri hominis carne passionum injuriam pro nobis dignatus es tolerare; tu nos passionis tuae mysterio a morte perpetua liberos redde: ut, quos moriens et resurgens liberasti de tenebris, judicans et regnans eruas a tormentis.

Pater noster, etc.



Ad Sextam.
[Col. 0575B]

Lectio libri Ezechielis Prophetae (Cap. XXV).

R\. Deo gratias.

Factus est sermo Domini ad me, dicens: Fili hominis, pone faciem tuam contra filios Ammon, et prophetabis de eis. Et dices filiis Ammon: Audite verbum Domini Dei: Haec dicit Dominus Deus: Pro eo quod dixisti: Euge, euge super sanctuarium meum, quia pollutum est; et super domum Juda, quoniam ducti sunt in captivitatem: idcirco ecce ego tradam te filiis orientalibus in hereditatem, et collocabunt caulas suas in te, et ponent in te tentoria sua: ipsi comedent fruges tuas: et ipsi bibent lac tuum. Daboque Rabbath in habitaculum Camelorum, et filios Ammon in cubile pecorum: et scietis quia [Col. 0575C] ego Dominus. Quia haec dicit Dominus Deus: Pro eo quod plausisti manu, et percussisti pede, et gavisa es ex toto affectu super terram Israel: Idcirco ecce ego extendam manum meam super te, et tradam te in direptionem gentium, et interficiam te de populis, et perdam te de terris, et conteram: et scietis quia ego sum Dominus Deus vester. R\. Amen.

Antiphona. 1. Custodi me, Domine, de manu peccatoris: ab hominibus iniquis libera me, Domine. V\. Eripe me, Domine, ab homine malo: a viro iniquo et doloso libera me.

Oratio. Custodi nos, Domine, de manu peccatoris; et libera ab hominibus iniquis: ut, quia tu es protectio nostra; protectorem te in munere capiamus in gloriam sempiternam. R\. Amen.

[Col. 0575D] Antiphona 2. Dederunt fel in escam meam, et in siti mea potaverunt me aceto: fiat mensa eorum coram ipsis in laqueum. V\. Obscurentur oculi eorum, ne videant, et dorsum illorum semper incurva.

Oratio. Christe, Dei Fili, qui ultimo passionis exitu felle et aceto potatus es Judaeorum; praesta nobis, ut per hoc, quod tu amaritudinem propinatus es, amaritudinum tuarum nos potatione decbries: ut et amaritudo mortis tuae, dilectionis in nos augeat flammam; et resurrectionis potentia perfectam faciei tuae nobis repraesentet gloriam repromissam. R\. Amen.

Antiphona 3. Aestimatus sum cum descendentibus in lacum: factus sum sicut homo sine adjutorio, inter [Col. 0576A] mortuos liber. V\. Domine Deus salutis meae, die clamavi, et nocte coram te.

R\. Unusquisque se a proximo suo custodiat; et in fratre suo non habeat fiduciam: quia omnis frater supplantavit, et omnis amicus fraudulenter incedit, P. Nec loquitur veritatem. V\. In labiis suis indulcat inimicus, ut subvertat amicum suum in foveam: ex multa enim loquela intentavit eum, et deridet. P. Nec loquitur.

Preces. Fac nobiscum, Domine, misericordiam: da veniam: dona indulgentiam; P. Et miserere placatus. V\. Qui Mundum salvare veniens, judicatus es; cum judex adveneris, non nos tradas cum impiis; P. Et miserere. V\. Qui crucis patibulo suspensus in ligno es, mortem nostri criminis tuis portas [Col. 0576B] in humeris; P. Et miserere. V\. Semel passus pro impiis, qui nunquam moreris, mortifica nos a vitiis, et cura vulnere crucis; P. Et miserere. V\. Ut tua nobis facies in judicium non praesentetur ad poenam; sed donet nobis veniam; P. Et miserere.

Hymnus. O Nazarene. fol. 144.

Capitula. Deus Dei Fili, qui pro impiis passus es innocens; placita tibi nos innocentiae dignitate perlustra, et passionis tuae ignominiis salva: ut per indebita supplicia mortis tuae, nos debita evadamus tormenta iniquitatis nostrae. R\. Amen.

Pater noster. Et ne nos.



Ad Nonam.


Lectio libri Ecclesiastici Salomonis (Cap. XXVII).

R\. Deo gratias.

[Col. 0576C] Fili, dilige proximum, et conjungere fide cum illo. Quod si denudaveris 342 absconsa illius, non persequeris post eum. Sicut enim homo, qui perdit amicum suum, sic et qui perdit amicitiam proximi sui. Et sicut qui dimittit avem de manu sua, sic qui reliquisti proximum tuum: et non eum capies: non illum sequaris, quoniam longe abest. Denudare autem amici mysteria, desperatio est animae infelicis. Annuens oculo fabricat iniqua, et nemo eum abjiciet: in conspectu oculorum tuorum conculcavit os suum, et super sermones tuos admirabitur: novissime autem pervertet os suum, et in verbis tuis dabit scandalum. Qui in altum mittit lapidem, super caput ejus cadet: et plaga dolosa, dolosi dividet vulnera. Et qui foveam fodit, incidet in eam: et qui statuit lapidem [Col. 0576D] proximo suo, offendet in eo: et, qui laqueum alii ponit, peribit in illo. Facienti nequissimum consilium, super ipsum devolvetur, et non agnoscet unde adveniet illi. Illusio, et improperium superborum, et vindicta sicut leo insidiabitur illi. Laqueo peribunt qui oblectantur casu justorum: dolor autem consumet illos antequam moriantur. (Cap. XXVIII.) Relinque proximo tuo nocenti te: et tunc deprecanti tibi peccata solventur. R\. Amen.


Lectio libri Malachim (III Regum cap. XII).

R\. Deo gratias.

In illis diebus: Hieroboam fecit solemnitatem filiis Israel, et ascendit super altare, ut adoleret incensum. (Cap. XIII.) Et ecce vir Dei venit de Juda in sermone [Col. 0577A] Domini in Bethel, Hieroboam stante super altare, et thus jaciente. Et exclamavit contra altare in sermone Domini, et ait: Altare, altare, haec dicit Dominus: Ecce filius nascetur domui David, Josias nomine, et immolabit super te sacerdotes excelsorum, qui nunc in te thura succendunt, et ossa hominum super te incendet. Deditque in illa die signum, dicens: Hoc erit signum, quod locutus est Dominus: Ecce altare scindetur, et effundetur cinis, qui in eo est. Cumque audisset rex sermonem hominis Dei, quem inclamaverat contra altare in Bethel, extendit manum suam de altari, dicens: Apprehendite eum. Et exaruit manus ejus, quam extenderat contra eum: nec valuit retrahere eam ad se. Altare quoque scissum est, et effusus est cinis de altari juxta signum quod praedixerat vir [Col. 0577B] Dei in sermone Domini. Et ait rex ad virum Dei: Deprecare faciem Domini Dei tui, et ora pro me, ut restituatur manus mea mihi. Oravit vir Dei faciem Domini, et reversa est manus regis ad eum, et facta est sicut prius fuerat. Locutus est autem rex ad virum Dei: Veni mecum domum ut prandeas, et dabo tibi munera. Responditque vir Dei ad regem: Si dederis mihi mediam partem domus tuae, non veniam tecum, neque comedam panem, neque bibam aquam in loco isto: sic enim mandatum est mihi in sermone Domini praecipientis: Non comedes panem, neque bibes aquam, nec reverteris per viam qua venisti. Abiit ergo per aliam viam, et non est reversus per iter, quo venerat in Bethel. Prophetes autem quidam senex habitabat in Bethel, ad quem venerunt [Col. 0577C] filii sui, et narraverunt ei omnia opera, quae fecerat vir Dei in illa die in Bethel; et verba quae locutus fuerat ad regem, narraverunt patri suo. Et dixit eis pater eorum: Per quam viam abiit? Ostenderunt ei filii sui viam, per quam abierat vir Dei, qui venerat de Juda. Et ait filiis suis: Sternite mihi asinum. Qui cum stravissent, ascendit, et abiit post virum Dei, et invenit eum sedentem subtus terebinthum: et ait illi: Tu ne es vir Dei, qui venisti de Juda? Respondit ille: Ego sum. Dixitque ad eum: Veni mecum domum, ut comedas panem. Qui ait: Non possum reverti, neque venire tecum, nec comedam panem, neque bibam aquam in loco isto: quia locutus est Dominus ad me in sermone Domini, dicens: Non comedes panem, et non bibes aquam ibi, nec [Col. 0577D] reverteris per viam qua ieris. Qui ait illi: Et ego propheta sum similis tui: et Angelus locutus est in sermone Domini, dicens: Reduc eum tecum in domum tuam, ut comedat panem, et bibat aquam. Fefellit eum, et reduxit secum: comedit ergo panem in domo ejus, et bibit aquam. Cumque sederent ad mensam, factus est sermo Domini ad prophetam, qui reduxerat eum. Et exclamavit ad virum Dei qui venerat de Juda, dicens: Haec tibi dicit Dominus: Quia non obediens fuisti ori Domini, et non custodisti mandatum quod praecepit tibi Dominus Deus tuus, et reversus es, et comedisti panem, et bibisti aquam in loco in quo praecepit tibi ne comederes panem, neque biberes aquam, non inferetur cadaver tuum in [Col. 0578A] sepulchrum patrum tuorum. Cumque comedisset et bibisset, stravit asinum suum prophetae, quem reduxerat. Qui cum abiisset, invenit eum leo 343 in via, et occidit, et erat cadaver ejus projectum in itinere: asinus autem stabat juxta illum, et leo stabat juxta cadaver. Et ecce; viri transeuntes viderunt cadaver projectum in via, et leonem stantem juxta cadaver. Et venerunt, et divulgaverunt in civitatem, in qua propheta ille senex habitabat. Quod cum audisset propheta ille, qui reduxerat eum de via, ait: Vir Dei est, qui inobediens fuit ori Domini, et tradidit eum Dominus leoni, et confregit eum, et occidit juxta verbum Domini, quod locutus est ei. Dixitque ad filios suos: Sternite mihi asinum. Qui cum stravissent, et ille abiisset, invenit cadaver ejus projectum [Col. 0578B] in via, et asinum et leonem stantes juxta cadaver: non comedit leo de cadavere, nec laesit asinum. Tulit quoque prophetes cadaver viri Dei, et posuit illud super asinum, et reversus intulit in civitatem prophetae senis, ut plangerent eum, et posuit cadaver ejus in sepulcro suo: et planxerunt eum: Heu, heu, mi frater. Cumque planxissent eum, dixit ad filios suos: Cum mortuus fuero, sepelite me in sepulcro, in quo vir Dei sepultus est: juxta ossa ejus ponite ossa mea: R\. Amen.

Antiphona 1. Pauper sum ego, et in laboribus a juventute mea: in me pertransierunt irae tuae: circuierunt me sicut aqua, tota die: circumdederunt me simul. Elongasti a me amicum meum, et notos meos prae miseria. V\. Domine Deus salutis meae, [Col. 0578C] in die clamavi, et nocte coram te. Non dicatur Gloria.

Oratio. Egenti, et in laboribus consistenti Ecclesiae tuae, Christe, citius consolator occurre: ut tu, qui pro ea egens et pauper effectus es, donis coelestibus eam in futuro remuneres. R\. Amen.

Antiphona 2. Deus, injusti insurgunt super me, et sinagoga impiorum quaerit animam meam et non praeponent te ante se. V\. Et tu, Domine Deus, miserator, et misericors et verax. Non dicatur Gloria.

Oratio. Salvator et Domine, quem injusta super te insurgentium malitia perculit; et sinagoga impiorum linguis saeviens crucifixit; da nobis alto pietatis te semper mysterio sequi: ut in eo quod tu pro nobis et crucem passus es et sepulchrum, nos devicto saeculo [Col. 0578D] victores transeamus ad coelum. R\. Amen.

Antiphona 3. Conturbatus sum a voce inimici, et a tribulatione peccatoris. Quoniam declinaverunt in me iniquitates: et in ira molesti erant mihi. V\. Cor meum conturbatum est in me, et formido mortis cecidit super me.

Hymnus. O Nazarene. fol. 144.

Oratio. Contristamur ecce Domine a voce inimici, dum feralia super nos cadunt jacula odii: sed tu, qui pro nobis acerba sustulisti opprobria, nos famulos tuos et a tribulatione peccatoris elonga; et declinantes in nos iniquitates virtutis tuae disperde potentia.

Pater noster.



Ad Vesperum.
[Col. 0579A]

Lauda. Tu illuminas lucernam meam, Domine.

Antiphona. Exsurge, Domine, et intende judicio meo; Deus meus, et Dominus meus in causam meam. Psalmus XXXIV.

Lauda. Tu mandasti mandata tua custodire nimis. V\. Beati immaculati in via: qui ambulant in lege Domini.

Hymnus. Vocaris ad vitam. fol. 334.

Capitula. Deus auctor luminis, conditor claritatis, qui summovisti omnia opera tenebrarum, ut in nobis lucis tuae plenitudo regnaret; respice, quaesumus; et per hoc lumen accensum hanc gratiam benedictionis a nobis omnibus exoratus infunde: ut, [Col. 0579B] sicut haec flamma in altaris tui obsequium constituta vincit tenebras ac repellit, ita inluminatio tua a sensibus nostris superet omnem fomitem vitiorum.

Pater noster

Benedictio. Christus Dominus vos custodiat propitius, et benedicat placatus. R\. Amen. Clementia sua vos protegat, et a cunctis malis incessanter defendat. R\. Amen. Ejus vos gaudeatis munere digni, qui peccatorum veniam concedit benignus. R\. Amen.

Lauda. Inquirentes Dominum. Quaere. f. 340.



TERTIA FERIA.



Ad Matutinum.

Antiphona. Exsurge Domine, salva me Deus meus. [Col. 0579C] Quoniam tu percussisti omnes adversantes mihi sine causa. Psalmus III.

Oratio. Exsurge Domine Deus noster in auxilio. fol. 258.

Antiphona 1. Eripe a framea animam meam, 344 Domine, et de manu canis unicam meam. Libera me de ore leonis: et a cornibus unicornium humilitatem meam. V\. Narrabo nomen tuum fratribus meis: in medio Ecclesiae laudabo te. Non dicatur Gloria.

Oratio. Christe Fili Dei eripe animam nostram a framea inimici potentissimi: ut tu noster sis semper liberator de ore leonis; qui animam tuam potenter eduxisti ab inferis. R\. Amen.

[Col. 0579D] Antiphona 2. Locuti sunt adversum me lingua dolosa, et sermonibus odii circumdederunt me: debellabant me gratis. Pro eo ut diligerent me, detrahebant mihi: ego autem orabam. V\. Posuerunt adversum me mala pro bonis: et odium pro dilectione mea.

Oratio. Adversum te inimici tui, Domine, malum locuti sunt; tunc utique quando te Magistrum bonum captiosa adulatione laudabant. Qui ergo odiosis sermonibus eorum expugnari et circumdari te passus es; confessionis nostrae, supplices jam quaesumus, suscipe preces. R\. Amen.

Antiphona 3. Saepe expugnaverunt me a juventute mea, dicat vero Israel. Saepe a juventute mea: [Col. 0580A] etenim non potuerunt mihi. Supra dorsum meum fabricaverunt peccatores: longe fecerunt injustitiam suam. V\. Confundantur et avertantur retrorsum omnes, qui oderunt Sion.

Oratio. Ecce, Domine, supra Ecclesiae tuae dorsum iniquitas onerosa peccantium fabricata est superborum; cum incorrigibiles moribus, membra tua atrociter expugnant. Da ergo, quaesumus, nobis, ita tolerantiae virtute fulciri; ut eos, quos in dorso animae nostrae sanandos portamus, salubriter nobiscum ad coeleste stabulum reportemus: quo, uno ac singulari denario cum illis accepto, et nos de praedicatione mereamur percipere lucrum, et ipsi de obedientia capiant nobiscum praemium sempiternum. R\. Amen.

R\. Collocaverunt me, quasi signum ad lanceam, [Col. 0580B] inimici mei, et brachio suo comprehenderunt me. Cibaverunt me amaritudine, et ebriaverunt felle unicam meam. Percusserunt ad numerum dentes meos; P. Et consummaverunt in pace animam meam. V\. Venatione ceperunt me quasi avem inimici mei gratis. Lapsa est in lacu vita mea, et posuerunt lapidem super me; O. Et consummaverunt.

Oratio. Salvum fac populum tuum Domine dextera tua; et, qui dedisti timentibus te crucis significationem, da plenissimae fidei dignitatem: ut, quos peccantes repuleras, convertentes suscipias: et tu da in tribulatione auxilium necessarium, qui pro peccatoribus factus es pretium: et ipse tribulantem inimicum ad nihilum redigas; ipse redemptos in civitatem circumstantiae introducas. R\. Amen.


[Col. 0580C] In Laudibus.

Antiphona. Libera me de sanguinibus Deus, Deus salutis meae: et exultabit lingua mea justitias tuas. Psalmus L.

Oratio. Christe Deus nostrae salutis, qui passionibus tuis nostrorum criminum passiones extinguis; libera nos de sanguinum viris, et ab omnibus corruptionibus nostris: ut facta carnis et sanguinis declinantes, non virorum sanguinum praecipitio interitus, sed placentium tibi mereamur numero aggregari. R\. Amen.

Ad Canticum. Antiphona. Domine, vim patior, responde pro me. Quid dicam, aut quid respondebo tibi, cum ipse fecerim?

[Col. 0580D] Canticum. Ego dixi: In dimidio dierum meorum, etc. fol. 122.

Oratio. Recordare Domine Jesu Christe, quoniam passus es in conspectu inimicorum tuorum; dum te innocentem invenissent in fictionibus eorum; sed quia nos ab inimicis nostris infestamur, praesta, ut responsio nostra apud te vera inveniatur. R\. Amen.

Matutinarium. Rex meus et Deus meus, ad te orabo: Domine mane exaudies vocem meam. V\. Verba mea auribus percipe Domine, intellige clamorem meum. Intende voci orationis meae, rex meus et Deus meus. Quoniam ad te orabo, Domine.

Lauda. Laudate Dominum de coelis: laudate eum in excelsis. Laudate omnes Angeli ejus: laudate.


[Col. 0581A] Lectio libri Malachim (III Regum cap. XVII).

R\. Deo gratias.

In illis diebus locutus est Dominus ad Heliam Thesbitem, dicens: Recede hinc, et vade contra orientem, et abscondere in torrente Carith, qui est contra Jordanem, et 345 ibi de torrente bibes: corvisque praecepi ut pascant te ibi. Abiit ergo, et fecit juxta verbum Domini: cumque abiisset, sedit in torrente Carith, qui est contra Jordanem. Corvi quoque deferebant ei panem et carnes mane, similiter panem et carnes vesperi, et bibebat de torrente. Post dies autem aliquantos siccatus est torrens: non enim pluerat super terram. Factus est ergo sermo Domini ad eum, dicens: Surge, et vade in Sareptam Sidoniorum, et manebis ibi: praecepi enim ibi mulieri viduae ut [Col. 0581B] pascat te. Surrexit, et abiit in Sareptam Sidoniorum. Cumque venisset ad portam civitatis, apparuit ei mulier vidua colligens ligna, et vocavit eam, dixitque ei: Da mihi paululum aquae in vase, ut bibam. Cumque illa pergeret ut afferret, clamavit post tergum ejus, dicens: Affer mihi, obsecro, et buccellam panis in manu tua. Quae respondit: Vivit Dominus Deus tuus, quia non habeo panem, nisi quantum pugillus capere potest farinae in hydria, et paululum olei in lecytho: en colligo duo ligna, ut ingrediar et faciam illud mihi et filio meo, ut comedamus, et moriamur. Ad quam Helias ait: Noli timere, sed vade, et fac, sicut dixisti: verumtamen mihi primum fac de ipsa farinula subcinericium panem parvulum, et affer ad me: tibi autem et filio tuo facies postea. [Col. 0581C] Haec autem dicit Dominus Deus Israel: Hydria farinae non deficiet, nec lecythus olei minuetur usque in diem in qua Dominus daturus est pluviam super faciem terrae. Quae abiit, et fecit juxta verbum Heliae: et comedit ipse, et illa, et domus ejus: et ex illa die hydria farinae non defecit, et lecythus olei non est imminutus juxta verbum Domini, quod locutus fuerat in manu Heliae. Factum est autem post verba haec, aegrotavit filius mulieris matrisfamilias, et erat languor fortissimus, ita ut non remaneret in eo balitus. Dixit ergo ad Heliam: Quid mihi et tibi vir Dei? ingressus es ad me, ut rememorarentur iniquitates meae, et interficeres filium meum? Et ait ad eam Helias. Da mihi filium tuum. Tulitque eum de sinu ejus, et portavit in coenaculum ubi ipse manebat, [Col. 0581D] et posuit super lectum suum. Et clamavit ad Dominum, et dixit: Domine Deus meus, etiamne viduam, apud quam ego utcumque sustentor, afflixisti ut interficeres filium ejus? Et expandit se, atque mensus est super puerum tribus vicibus, et clamavit ad Dominum, et ait: Domine Deus meus, revertatur, obsecro, anima pueri hujus in viscera ejus. Et exaudivit Dominus vocem Heliae: et reversa est anima pueri intra eum, et revixit. Tulitque Helias puerum, et deposuit eum de coenaculo in inferiorem domum, et tradidit matri suae, et ait illi: En vivit filius tuus. Dixitque mulier ad Heliam: Nunc in isto cognovi, quoniam vir Dei es tu, et verbum Domini in ore tuo verum est. R\. Amen.

[Col. 0582A] Hymnus. Noctis tempus jam. fol. 257.

Capitula. Deus Dei Fili, qui diligens oderis, et parcens occidendus impeteris, dum in persecutoribus tuis, et benignus ostenderis, et misericors inveniris; da nobis, ut per passionis tuae vulnera, nostra expientur delicta: ut, qui humilis pro nobis passus es mortem, gloriosus aeternam nobis tribuas claritatem.

Pater noster.

Lauda. Haec est generatio quaerentium Dominum, requirentium faciem Dei Jacob. V\. Domini est terra, et plenitudo ejus: orbis terrarum, et universi qui habitant in eo.

Oratio. Educa Domine super aquam refectionis plebem, quam formasti per aquam baptismatis: ut, [Col. 0582B] legalibus inebriata doctrinis, illuc nostrum rapiat desiderium, ubi te dare aeternum promittis praemium Beatorum. R\. Amen.



Ad Tertiam.


Ecclesiastici Salomonis (Cap. XV).

R\. Deo gratias.

Fili, multa est sapientia Dei, et fortis in potentia, videns omnes sine intermissione. Oculi Domini ad timentes eum, et ipse agnoscit omnem operam hominis. Attendite ab homine iniquo, et a proximo cave. (Cap. XVII.) Viae eorum coram ipso sunt semper, non sunt absconditae ab oculis ipsius. In unamquamque gentem praeposuit rectorem: et pars Dei Israel facta est manifesta. Et omnia opera eorum sicut sol in conspectu Dei: et oculi ejus sine intermissione [Col. 0582C] inspicientes in viis eorum. Non sunt abscondita testamenta per iniquitatem eorum, et omnes iniquitates eorum in conspectu Dei. Eleemosyna viri quasi signaculum in ipso, et gratiam hominis quasi pupillam conservabit: et postea resurget, et retribuet illis retributionem, unicuique in caput illorum, 346 et convertet inferiores partes terrae. Poenitentibus autem dedit viam justitiae, et corroboravit deficientes sustinere, et destinavit sortem veritatis. Convertere ad Dominum, et relinque peccata tua: et sta in sortem praepositionis et orationis altissimi Dei. R\. Amen.


Lectio Hieremiae Prophetae. Threnorum (Cap. III).

R\. Deo gratias.

Ego vir videns paupertatem meam, et virga indignationis [Col. 0582D] ejus. Me minavit, et adduxit in tenebris, et non in lucem. Tantum in me vertit manum suam tota die. Vetustam fecit pellem meam, et carnem meam, contrivit ossa mea. Aedificavit in gyro meo, et circumdedit me felle, et labore. In tenebrosis conlocavit me, quasi mortuos sempiternos. Circumaedificavit adversum me, ut non egrediar: aggravavit compedem meum. Sed et cum clamavero, et oravero, exclusit orationem meam. Conclusit vias meas lapidibus quadris, semitas subvertit. Ursus insidians factus est mihi, leo in abscondito. Semitas meas subvertit, et confregit me: posuit me desolatam. Tetendit arcum suum, et posuit me quasi signum ad sagittam: misit in renibus meis filias pharetrae suae. Factus sum in derisum omni populo [Col. 0583A] meo, canticum eorum tota die. Replevit me amaritudinibus, inebriavit me absynthio. Confregit ad numerum dentes meos, cibavit me cinere. Venatione ceperunt me quasi avem inimici mei gratis. Lapsa est in lacum vita mea, et posuerunt lapidem super me. Inundaverunt aquae super caput meum: et dixi: Perii. Invocavi nomen tuum Domine de lacis novissimis. Vocem meam audisti: ne avertas aurem tuam a singultu meo gravissimo et clamoribus. Appropinquasti in die, qua te invocavi: dixisti: Ne timeas. Judicasti Domine causam animae meae, redemptor vitae meae. Vidisti Domine iniquitates eorum adversum me: judica judicium meum. Audisti obprobria eorum Domine, omnes cogitationes eorum adversum me; labia insurgentium mihi, et meditationes eorum [Col. 0583B] adversum me tota die. Sessionem eorum, et resurrectionem eorum vide; ego sum psalmus eorum. Redde eis vicem Domine juxta opera manuum suarum. Dabis eis scutum cordis laborem tuum. (Cap. IV.) Velociores fuerunt persecutores nostri aquilis coeli: super montes persecuti sunt nos, in deserto insidiati sunt nobis. Spiritus oris nostri Christus Dominus captus est in peccatis nostris: cui diximus: In umbra tua vivemus in gentibus. R\. Amen.

Antiphona 1. Libera me, Domine, de ore leonis: et de manu canis eripe animam meam. Ut narrem nomen tuum fratribus meis: in medio Ecclesiae laudabo te, Domine Deus meus. V\. Eripe a framea animam meam: et de manu canis unicam meam.

[Col. 0583C] Oratio. Libera nos Domine de ore leonis; qui injuriam perpessus es crucis; ut in medio Ecclesiae te laudantes, narremus nomen tuum fratribus nostris: qui solus victor factus es mortis. R\. Amen.

Antiphona 2. Exurgentes testes iniqui, quae ignorabam interrogabant me. Retribuebant mihi mala pro bonis. Ego autem induebam me cilicio, et humiliabam in jejunio animam meam. V\. Sicut proximum, et sicut fratrem nostrum, ita complacebam: tanquam lugens et contristatus ita humiliabar.

Oratio. Deus Dei Fili, adversus quem exurgentes iniqui, dum ignoranda interrogant, se ipsos ignorantia caecitatis jugulant reddentes tibi pro bonis mala: da nobis, sic in tuis passionibus conlaetari, ut in coelestis gloriae curia mereamur coronandi admitti. R\. [Col. 0583D] Amen.

Antiphona 3. Improperium, et miseriam expectavit anima mea. Et sustinui qui mecum contristaretur, et non fuit: consolantem me non inveni. V\. Et dederunt in escam meam fel: et in siti mea potaverunt me aceto.

R\. Conclusit vias meas inimicus: insidiator factus est mihi, sicut leo in absconditis. Semitam meam subvertit, et confregit. Tetendit arcum suum, et posuit me quasi signum ad sagittam. Replevit, et inebriavit me amaritudine. Comprehenderunt me inimici mei sine causa quasi avem in muscipula. Deduxerunt in lacu mortis vitam meam, et posuerunt lapidem contra me. Vide Domine iniquitates eorum et judica causam animae meae, P. Defensor vitae meae. [Col. 0584A] V\. Sessionem eorum et resurrectionem eorum vide; ego sum psalmus eorum. Redde eis vicem Domine, P. Defensor.

Preces. Parce, Jesu redemptor; subveni redemptis delens peccata nostra. P. Pretio sanguinis. V\. Sacratae manus illae, quae cruci sunt affixae, nos a delicto purgent P. Pretio. V\. Vox, quae oravit Patrem, ut hostibus 347 parceret, haec nos tibi commendet delens peccata nostra P. Pretio. V\. Omni nos reple bono; et fac carere malo, ut satiemur omnes P. Pretio. V\. Hodie finem nostris pone, Christe, delictis, ut cras reficiamur P. Pretio.

Hymnus. O Nazarene, lux. fol. 144.

Capitula. Christe Dei Fili, quem atrox persequentium turba caeco furore persequitur, et persequens [Col. 0584B] obcaecatur: dum Hominem in te passionibus punit, et, Deitatis in te substantiam non agnoscit; concede nobis, ut, te Deum verum, et Hominem, unum Christum esse fatentes, ab aeternis suppliciis haberi mereamur extorres.

Pater noster.



Ad Sextam.


Lectio libri Michaeae Prophetae (Cap. VII).

R\. Deo gratias.

Haec dicit Dominus: Periit sanctus de terra, et rectus in hominibus non est: omnes in sanguine insidiantur, vir fratrem suum ad mortem venatur. Malum manuum suarum dicunt bonum: princeps postulat, et judex in reddendo est: et magnus locutus [Col. 0584C] est desiderium animae suae, et conturbaverunt eam. Qui optimus in eis est, quasi paliurus: et qui rectus, quasi spina de sepe. Dies speculationis tuae, visitatio tua venit: nunc erit vastitas eorum. Nolite credere ab amico: et nolite confidere in duce: ab ea, quae dormit in sinu tuo, custodi claustra oris tui. Quia filius contumeliam facit patri, et filia consurget adversus matrem suam, nurus adversus socrum suam: et inimici hominis domestici ejus. Ego autem ad Dominum aspiciam, expectabo Deum salvatorem meum: audiet me Deus meus. Ne laetaris inimica mea super me, quia cecidi: consurgam, cum sedero in tenebris, Dominus lux mea est. Iram Domini portabo, quoniam peccavi ei, donec causam meam judicet, et faciat judicium meum: educet me in lucem, [Col. 0584D] videbo justitiam ejus. Et aspiciet inimica mea, et operietur confusione, quae dicit ad me: Ubi est Dominus Deus tuus? Oculi mei videbunt in eam: nunc erit in conculcatione ut lutum platearum. Dies, ut aedificentur maceriae tuae: in die illa longe fiet lex. In die illa et usque ad te veniet Assur, et usque ad civitates munitas; et a civitatibus munitis usque ad flumen, et ad mare de mari, et ad montem de monte. Et terra erit in desolationem propter habitatores suos, et propter fructum cogitationum eorum. Pasce populum tuum in virga tua, gregem hereditatis tuae. R\. Amen.

Antiphona 1. Venantes captati sunt quasi avem inimici mei gratis. Morti tradiderunt animam meam [Col. 0585A] V\. Et tu Domine deridebis eos: pro nihilo habebis omnes gentes.

Oratio. Christe Dei Fili, qui sine causa delicti, et morti es traditus, et venantium laqueis inretitus; facito, ut per indebitam mortem tuam mors nobis debita devincatur: ut, qui pro nobis es traditus innocens, per bonum innocentiae ad te nos facias quandoque pervenire felices. R\. Amen.

Antiphona 2. Tota die exprobraverunt me inimici mei: et qui me laudabant adversum me jurabant; tu autem Domine miserere mei. V\. Quia cinerem sicut panem manducabam, et potum meum cum fletu miscebam.

Oratio. Tota die exprobrabant te inimici tui injuste; cum te mundi Dominum non solum non agnoscerent; [Col. 0585B] sed et viri pacifici adversus te jurarent: Praesta ergo nobis, ut qui passionem tuam recte credimus; in resurrectione aeterna tecum pariter sine fine vivamus. R\. Amen.

Antiphona 3. Dominus mihi adjutor est: non timebo, quid mihi faciat homo. Dominus mihi adjutor est: et ego videbo inimicos meos. V\. Tamquam cumulus arenae impulsus sum ut caderem: et Dominus suscepit me.

R\. Subito vulneravit me invidus diabolus, et ad nihilum redacta sunt ossa mea. Fratres mei testimonium dicunt contra me: P. Libera me, Domine. V\. Custodi me Domine de manu peccatoris: et ab hominibus iniquis P. Libera me, Domine.

Preces. Parce, Jesu redemptor, et subveni redemptis [Col. 0585C] delens peccata nostra P. Pretio sanguinis tui. V\. Corpus nostrum, quod cruci affigi voluisti, te judicante, salva P. Pretio. V\. Non judices in ira, pro quibus judicatus es, alapis es caesus delens peccata nostra P. Pretio. V\. Quorum peccata tuis in humeris portasti; hos, ne ruant, custodi P. Pretio. V\. Hodie in nobis purgationem foetoris sentiant, et cras reple delens peccata nostra. P. Pretio.

Hymnus. O Nazarene, lux, fol. 144.

348 Oratio. Christe Deus, qui injuriam mortis et crucis pro nobis sustulisti; da nobis, ut per te victores efficiamur nostri piaculi: ut in eo, quod tu post mortem resurgis in gloriam, nos a morte vitiorum, numquam ulterius casuri resurgamus per gratiam.

[Col. 0585D] Pater noster.



Ad Nonam.


Sapientiae Salomonis (Cap. XVI).

R\. Deo gratias.

Fili, Deus sermone suo omnia sanat. Ipse enim vitae et mortis habet potestatem, et deducit ad portas mortis, et reducit: homo autem occidit per malitiam animam suam, et cum exibit spiritus, non revertetur, nec revocabit animam, quae recepta est: sed tuam, Domine, effugere manum impossibile est. Negantes enim te nosse impii, per fortitudinem brachii tui flagellati sunt: novis aquis, et grandinibus persecutionem passi, per ignem consummati. Quod enim mirabile in aqua erat, quod omnia extinguit, plus ignis valebat: vindex enim est orbis justorum: [Col. 0586A] sed ut ipsi videntes scirent, quoniam Dei judicio patiuntur persecutionem. Et quodam tempore in aqua supra virtutem ignis ardebat, ut iniquae terram nativitatis exterminaret. Pro quibus angelorum esca nutristi populum tuum, et paratum panem de coelo praestitisti eis sine labore, omne delectamentum in se habentem, et omnis saporis suavitatem. Ut scirent filii tui, quos dilexisti, Domine, quoniam non nativitatis fructus pascunt homines, sed sermo tuus hos, qui in te credunt, conservat. Quod enim ab igne non poterat exterminari, statim ab exiguo radio solis calefactum tabescebat: ut notum omnibus esset, quoniam oportet praevenire solem ad benedictionem, et ad orientem lucis te Dominum adorare. R\. Amen.


Lectio libri Malachim (III Regum cap. XVIII).

[Col. 0586B] R\. Deo gratias.

In diebus illis: Factus est sermo Domini ad Heliam Thesbitem, dicens: Vade, et ostende te Achab, ut dem pluviam super faciem terrae. Ivit ergo Helias ut ostenderet se Achab: erat autem fames vehemens in Samaria. Vocavitque Achab Abdiam dispensatorem domus suae: Abdias autem timebat Dominum Deum valde. Nam cum interficeret Jezabel prophetas Domini, tulit ille centum prophetas, et abscondit eos quinquagenos, et quinquagenos in speluncis, et pavit eos pane et aqua. Dixit ergo Achab ad Abdiam: Vade in terram ad universos fontes aquarum, et in cunctas valles, si forte possimus invenire herbam, et salvare equos et mulos, et non penitus jumenta intereant. Diviseruntque sibi regiones, ut circumirent [Col. 0586C] eas: Achab ibat per viam unam, et Abdias per viam alteram seorsum. Cumque esset Abdias in via, Helias occurrit ei: qui cum cognovisset eum, cecidit super faciem suam, et ait: Num tu es domine mi, Helias? Cui ille respondit: Ego. Et dixit: Vade, et dic domino tuo: Adest Helias. Et ille, Quid peccavi, inquit, quoniam tradis me servum tuum in manu Achab, ut interficiat me? Vivit Dominus Deus tuus, quia non est gens aut regnum, in quo non miserit dominus meus, te requirens: et respondentibus cunctis: Non est hic: adjuravit regna singula et gentes, eo quod minime reperireris. Et nunc dicis mihi: Vade, et dic domino tuo: Adest Helias. Cumque recessero a te, spiritus Domini asportabit te in locum, quem ego ignoro: et ingressus nunciabo [Col. 0586D] Achab, et non inveniens te, interficiet me: servus autem tuus timet Dominum ab infantia sua. Numquid non indicatum est tibi domino meo, quid fecerim cum interficeret Jezabel prophetas Domini, quod absconderim de prophetis Domini centum viros quinquagenos et quinquagenos in speluncis, et paverim eos pane et aqua? Et nunc tu dicis: Vade, et dic domino tuo: Adest Helias: ut interficiat me? Et dixit Helias: Vivit Dominus exercituum, ante cujus vultum sto, quia hodie apparebo ei. Abiit ergo Abdias in occursum Achab, et indicavit ei. Venitque Achab in occursum Heliae. Et cum vidisset eum, ait: Tu ne es ille, qui conturbas Israel? Et ille ait: Non ego turbavi Israel, sed tu, et domus patris tui, qui [Col. 0587A] dereliquistis mandata Domini, et secuti estis Baalim. Verumtamen nunc mitte, et congrega ad me universum Israel in monte Carmeli, et prophetas Baal quadringentos quinquaginta, prophetasque lucorum quadringentos, qui comedunt de mensa Jezabel. Misit Achab ad omnes filios Israel, et congregavit prophetas in monte Carmeli. Accedens autem Helias ad omnem populum Israel, ait: Usquequo claudicatis in duas partes? si Dominus est Deus, sequimini eum: si autem Baal, sequimini illum. Et non respondit ei 349 populus verbum. Et ait rursus Helias ad populum: Ego remansi propheta Domini solus: prophetae autem Baal quadringenti et quinquaginta, prophetaeque Incorum quadringenti viri sunt. Dentur nobis duo boves; et illi eligant sibi bovem unum, [Col. 0587B] et in frusta caedentes, ponant super ligna, ignem autem non supponant: et ego faciam bovem alterum, et imponam super ligna, ignem autem non supponam. Invocate nomina deorum vestrorum, et ego invocabo nomen Dei mei: et Deus qui exaudierit per ignem, ipse sit Deus. Respondens omnis populus, ait: Optima propositio, quam locutus est Helias. Dixit ergo Helias prophetis Baal: Eligite vobis bovem unum, et facite primi, quia vos plures estis: et invocate nomina deorum vestrorum, ignemque non supponatis. Qui cum tulissent bovem, quem dederat eis, fecerunt: et invocabant nomen Baal de mane usque ad meridiem, dicentes: Baal, exaudi nos. Et non erat vox, nec qui responderet: transiliebantque altare, quod fecerant. Cumque esset [Col. 0587C] jam meridies, illudebat illis Helias, dicens: Clamate voce majore: Deus enim est, et forsitan loquitur, aut in diversorio est, aut in itinere, aut certe dormit, ut excitetur. Clamabant ergo voce magna, et incidebant se juxta ritum suum cultris, et lanceolis, donec perfunderentur sanguine. Postquam autem transiit meridies, et illis prophetantibus venerat tempus, quo sacrificium offerri solet, nec audiebatur vox, nec aliquis respondebat, nec attendebat orantes: dixit Helias omni populo: Venite ad me. Et accedente ad se populo, curavit altare Domini, quod destructum fuerat: et tulit duodecim lapides juxta numerum tribuum filiorum Jacob, ad quem factus est sermo Domini, dicens: Israel erit nomen tuum Et aedificavit de lapidibus altare in nomine [Col. 0587D] Domini: fecitque aquaeductum, quasi per duas aratiunculas, in circuitu altaris, et composuit ligna: divisitque per membra bovem, et posuit super ligna, et ait: Implete quatuor hydrias aqua, et fundite super holocaustum, et super ligna. Rursumque dixit: Etiam secundo hoc facite. Qui cum fecissent secundo, ait: Etiam tertio id ipsum facite. Feceruntque tertio, et currebant aquae circum altare, et fossa aquaeductus repleta est. Cumque jam tempus esset ut offerretur holocaustum, accedens Helias propheta, ait: Domine Deus Abraham, et Isaac, et Israel, ostende hodie quia tu es Deus Israel, et ego servus tuus, et juxta praeceptum tuum feci omnia verba haec. Exaudi me Domine, exaudi me: ut discat [Col. 0588A] populus iste, quia tu es Dominus Deus, et tu convertisti cor eorum iterum. Cecidit autem ignis Domini, et voravit holocaustum, et ligna, et lapides, pulverem quoque et aquam quae erat in aquaeductu lambens. Quod cum vidisset omnis populus, cecidit in faciem suam, et ait: Dominus ipse est Deus, Dominus ipse est Deus. Dixitque Helias ad eos: Apprehendite prophetas Baal, et ne unus quidem effugiat ex eis. Quos cum apprehendissent, duxit eos Helias ad torrentem Cison, et interfecit eos ibi. R\. Amen.

Antiphona 1. Si ambulavero in medio tribulationis, vivificabis me: et super iram inimicorum meorum extendisti manum tuam, et salvum me fecit dextera tua. V\. Dominus retribuet pro me: Domine misericordia tua in aeternum: opera manuum tuarum [Col. 0588B] ne despicias.

Oratio. Si ambulaverimus in medio tribulationis nostrae, Domine vivifica nos; et super iram inimicorum nostrorum emitte manum tuam: et libera nos dextera tua, qui vicisti mundum per Crucis tuae invictissimum signum: ut per te ab aereis hujus mundi potestatibus insigniter liberati, triumphantes et ovantes petamus intima coeli. R\. Amen.

Antiphona 2. Pone, Domine, lachrymas meas in conspectu tuo; convertantur inimici mei retrorsum, et cognoscam ego, quia tu es Deus meus. V\. In quacumque die invocavero te, velociter exaudi me. Multiplicasti animam meam in virtute: ecce cognovi, quoniam Deus meus es tu.

Oratio. Pone Domine in conspectu tuo contra eos, [Col. 0588C] qui nos oderunt, nostrarum obices lachrymarum: ut jam tandem inimici nostri convertantur retrorsum, qui nos insano odio persequuntur: sicque, rogamus, nostri criminis incendia ubertas lachrymarum extinguat, ut passionis tuae celebritas per arctam gradientes viam ad gaudia nos pertrahat infinita. R\. Amen.

Antiphona 3. A laqueo linguae iniquae libera me, Domine, et a labiis operantibus mendacium. Libera me a rugientibus, paratis ad escam, et de manu quaerentium animam meam. V\. Ad Dominum cum tribularer 350 clamavi: et exaudivit me.

Hymnus. O Nazarene. fol. 144.

Oratio. Christe Dei Patris individua proles, qui adsumpto homine laqueos iniquae linguae perpessus es; [Col. 0588D] tu Ecclesiam tuam ab omnium passionum inlecebris libera; a nocibilitate labiorum detrahentium inlaesam conserva: quatenus a rugientibus, ministris scilicet diabolicae potestatis exempta, tibimet coelesti in curia inhaereat gloriosa.

Pater noster.



Ad Vesperum.

Lauda. Illuminatio mea, et salus mea Dominus.

Antiphona. Invoca me in die tribulationis: et eripiam te, et glorificabis me. Psalmus XLIX.

Lauda. Veniat super nos, Domine, misericordia tua; et salutare tuum, et eloquium tuum. V\. Et respondebo exprobrantibus mihi verbum: quia speravi in sermonibus tuis.

[Col. 0589A] Hymnus. Vocaris ad vitam. fol. 334. Capitula. Deus auctor luminis. fol. 343. Lauda. Haec est generatio. fol. 345.



FERIA QUARTA.



Ad Matutinum.

Antiphona. Salvum me fac Deus meus. Quoniam tu percussisti omnes adversantes mihi sine causa: dentes peccatorum contrivisti. Psalmus III.

Oratio. Confessionem nostram Domine post quietem, dignam tuis conspectibus effice: ut sicut resurrectio nostra in te sumpsit exordium; ita vita nostra a te habeat praemium, nostraque fragilitas tuo muniatur auxilio: ut hostium millia rabido nos circumdantium fremitu, tuo dispargantur judicio, tuoque conterantur respectu, tuisque jaculis vulnerentur: [Col. 0589B] et plebs a te condita, a te redempta, ex te suscepta, fidei merito sanctoque famulatu semper ad te concurrat; tuisque in atriis te crebro laudatura consurgat. R\. Amen.

Antiphona 1. Posui faciem meam ut petram durissimam, et scio quoniam non confundar. Juxta est enim qui me justificat. V\. Eripe me de inimicis meis Deus meus: et ab insurgentibus in me libera me.

Oratio. Christe Deus, qui mundum veniens liberaturus in carne, faciem tuam, ut petram posuisti durissimam; erige nos passionis tuae exemplo et crucis circumvalla praesidio: ut et infidelitas per te confusa dispereat, et rursum fidelitas a te coronatura perveniat. R\. Amen.

Antiphona 2. Congrega, Domine, inimicos meos [Col. 0589C] quasi gregem ad victimam: sanctifica illos in die occisionis: quia dixerunt: Non videbit novissima nostra. V\. Domine, exaudi orationem meam: et clamor meus ad te perveniat. Non avertas faciem tuam a me.

Oratio. Congrega, Domine, inimicos tuos quasi gregem ad victimam, quo aut resipiscentes ad veniam redeant, aut in malis perdurantes aeternitatis judicio contabescant: ut tu solus, qui victima pro nobis munda oblatus es Patri, victores nos efficias criminis nostri. R\. Amen.

Antiphona 3. Non avertas aurem tuam a singultu meo, et clamoribus, Domine Deus meus: appropinqua in die tribulationis, et dic animae meae: Ne timeas. Vide, Domine, iniquitates eorum adversum [Col. 0589D] me: judica judicium meum.

Oratio. Non avertas aurem tuam a singultu nostro, Domine, nec tuum removeas aspectum a corde contrito; sed in auxilium Ecclesiae tuae appropinqua: ut, qui tuis passionibus conformatur, tuis quoque muneribus consoletur. R\. Amen.

R\. Omnes adversarii mei persecuti sunt me, et non sunt satiati; ecce stylo scribentur sermones mei, et reponentur in libro, ut sint in testimonium: ego scio quia aeternus est. P. Qui me dereliquit super terram. Resurget caro mea, quae ista patitur. V\. Dominus Deus aperuit mihi aurem, ego autem non contradico. Ecce Deus auxiliator meus. P. Qui.

[Col. 0590A] Oratio. Omnipotens Dei Filius Christe, cujus verba stylo ferreo, forti scilicet sententia Patrum, scripta dignoscuntur; in petra praedurissima, videlicet gentium corda, universa membrorum Ecclesiae tuae corda emolliens, nomina eorum in pagina libri vitae digiti tui sancto stylo conscribe; quo et naturali turgedine careant, et verae humilitatis gratia enitescant. R\. Amen.


In Laudibus.

Antiphona. Deus, propter te a peccatis meis faciem tuam averte: et omnes iniquitates meas dele. Quoniam ego in iniquitatibus conceptus sum: et in peccatis peperit me mater mea. Psalmus L.

351 Oratio. Agnoscentibus nobis. fol. 259.

Antiphona Dominus mecum est quasi bellator fortis: [Col. 0590B] idcirco qui persequuntur me, cadant, et infirmi fiant: confundantur vehementer, quia non intellexerunt obprobrium sempiternum.

Canticum. Seduxisti me, Domine. fol. 276.

Oratio. Redemptor humani generis Domine Deus bellator fortis, qui torcular sustinens passionis, ipsum quoque torcular in quo calcator es, conculcasse dignosceris; dum et a morte surgis; et eos, qui te persecuti sunt corruentes infirmantesque ostendis: praebe nobis, in tuis passionibus et hilariter amarescere, et opulentius conlaetari: ut, dum infideles perfidia cruciat, fideles conversio ab iniquitate absolvat. R\. Amen.

Matutinarium. In matutinis meditabor in te: quia fuisti adjutor meus, Domine. V\. Deus Deus meus [Col. 0590C] ad te de luce vigilo.

Lauda. In sanctis ejus laudate Dominum.


Lectio libri Malachim (III Regum cap. XVIII).

R\. Deo gratias.

In illis diebus ait Helias ad Achab: Ascende, comede et bibe: quia sonus multae pluviae est. Ascendit Achab ut comederet, et biberet: Helias autem ascendit in verticem Carmeli, et pronus in terram posuit faciem suam inter genua sua, et dixit ad puerum suum: Ascende, et prospice contra mare. Qui cum ascendisset, contemplatus ait: Non est quicquam. Et rursum ait illi: Revertere septem vicibus. In septima autem vice, Ecce nubecula parva quasi vestigium hominis ascendebat de mari. Qui ait: Ascende, et dic Achab: Junge currum tuum et descende, [Col. 0590D] ne occupet te pluvia. Cumque se verteret huc atque illuc, ecce coeli contenebrati sunt, et nubes, et ventus, et facta est pluvia grandis. Ascendens itaque Achab abiit in Jezrahel: et manus Domini facta est super Heliam, accinctisque lumbis currebat ante Achab, donec veniret in Jezrahel. (Cap. XIX.) Nunciavit autem Achab Jezabel omnia quae fecerat Helias, et quomodo occidisset universos prophetas Baal gladio. Misitque Jezabel nuncium ad Heliam, dicens: Haec mihi faciant dii, et haec addant, nisi hac hora cras posuero animam tuam sicut animam unius ex illis. Timuit ergo Helias, et surgens abiit, quocumque eum ferebat voluntas: venitque in Bersabee Juda, et dimisit ibi puerum suum, et perrexit in desertum, [Col. 0591A] viam unius diei Cumque venisset, et sederet subter unam juniperum, petivit animae suae, ut moreretur, et ait: Sufficit mihi Domine, tolle animam meam: neque enim melior sum, quam patres mei. Projecitque se, et obdormivit in umbra juniperi: et ecce angelus Domini tetigit eum, et dixit illi: Surge, comede. Respexit, et ecce ad caput suum subcinericius panis, et vas aquae: comedit ergo, et bibit, et rursum obdormivit. Reversusque est angelus Domini secundo, et tetigit eum, dixitque illi: Surge, comede: grandis enim tibi restat via. Qui cum surrexisset, comedit, et bibit, et ambulavit in fortitudine cibi illius quadraginta diebus et quadraginta noctibus, usque ad montem Dei Oreb. Cumque venisset illuc, mansit in spelunca: et ecce sermo [Col. 0591B] Domini ad eum, dixitque illi: Quid hic agis Helia? At ille respondit: Zelo zelatus sum pro Domino Deo exercituum, quia dereliquerunt pactum Domini filii Israel: altaria tua destruxerunt, et prophetas tuos occiderunt gladio, et derelictus sum ego solus, et quaerunt animam meam, ut auferant cam. Et ait ei: Egredere, et sta in monte coram Domino: et ecce Dominus transiit, et spiritus grandis et fortis subvertens montes, et conterens petras ante Dominum: non in spiritu Dominus, et post spiritum commotio: non in commotione Dominus, et post commotionem ignis: non in igne Dominus, et post ignem sibilus aurae tenuis. Quod cum audisset Helias, operuit vultum suum pallio, et egressus stetit in ostio speluncae, et ecce vox ad eum, dicens: Quid hic [Col. 0591C] agis, Helia? et ille respondit: Zelo zelatus sum pro Domino Deo exercituum, quia dereliquerunt pactum tuum filii Israel: altaria tua destruxerunt, et prophetas tuos occiderunt gladio, et derelictus sum ego solus, et quaerunt animam meam, ut auferant eam. Et ait Dominus ad eum: Vade, et revertere in viam tuam per desertum in Damascum: cumque perveneris illuc, unges Azael regem super Syriam, et Jehu filium Namsi unges regem super Israel: Heliseum autem filium Saphat, qui est de Abelmeula, unges prophetam pro te. Et erit, quicumque fugerit gladium Azael, occidet eum Jehu: et quicumque fugerit gladium Jehu, interficiet eum Heliseus. Et derelinquam mihi in Israel septem millia virorum, quorum genua non sunt incurvata ante Baal, et omne os, [Col. 0591D] quod non 352 adoravit eum osculans manum. Profectus ergo inde Helias, reperit Heliseum filium Saphat arantem in duodecim jugis boum: et ipse in duodecim jugis boum arantibus unus erat: cumque venisset Helias ad eum, misit pallium suum super eum. Qui statim relictis bobus cucurrit post Heliam, et ait: Osculer, oro te, patrem meum, et matrem meam, et sic sequar te. Dixitque ei: Vade, et revertere: quod enim meum erat, feci tibi. Reversus autem ab eo, tulit par boum, et mactavit illud, et in aratro boum coxit carnes, et dedit populo, et comederunt: consurgensque abiit, et secutus est Heliam, et ministrabat ei. R\. Amen.

Hymnus. Noctis tempus. fol. 257.

[Col. 0592A] Capitula. Justus es Domine; qui pro nobis injuste judicatus es innocens: et ideo quaesumus, ut qui punitus es sine crimine tuo, absolvas nos a facinore nostro.

Pater noster.

Lauda. Legem pone eis Domine viam justitiae tuae: et exquirant eam semper. V\. Da mihi intellectum, et perscrutabor legem tuam: et custodiam illam in toto corde meo.

Oratio. Inclina cor nostrum, Domine, in testimonia tua; et a pravo vanitatis intuitu averte: ut ab amore terreno nos segreges; et supernae dilectioni consocies. R\. Amen.



Ad Tertiam.


Proverbiorum Salomonis (Cap. XVII).

[Col. 0592B] R\. Deo gratias.

Fili, qui despicit pauperem, exprobrat factori ejus: et qui in ruina laetatur alterius, non erit impunitus. Qui reddit mala pro bonis, non recedet malum de domo ejus. Et qui justificat impium, et qui condemnat justum, abominabilis est uterque ante Deum. Quid prodest divitias stulto habere, cum sapientiam mereri non possit? Omni tempore diligit, qui amicus est: et frater in angustiis comprobatur. Homo stultus plaudet manibus, cum spoponderit pro amico suo. Qui meditatur discordias, diligit rixas; et qui exaltat cor suum, quaerit ruinam. Qui perversi cordis est, non inveniet bonum: et qui vertit linguam, incidet in malum. Munera de sinu impius accipit, ut pervertat semitas justi. Non est bonum, damnum [Col. 0592C] inferre justo: nec percutere principem, qui recta judicat. Occasiones quaerit qui vult recedere ab amico: omni tempore erit exprobrabilis. Aqua profunda verba justi: et torrens redundans fons sapientiae. R\. Amen.


Lectio Esaiae Prophetae (Cap. LXIII).

R\. Deo gratias.

Haec dicit Dominus: Quis est iste, qui venit de Edon, tinctis vestibus de Bosra? iste formosus in stola sua, gradiens in multitudine fortitudinis suae. Ego, qui loquor justitiam, et propugnator sum ad salvandum. Quare ergo rubrum est indumentum tuum, et vestimenta tua sicut calcantium in torculari? Torcular calcavi solus, et de gentibus non est vir mecum: calcavi eos in furore meo, [Col. 0592D] et conculcavi eos in ira mea: et aspersus est sanguis eorum super vestimenta mea, et omnia indumenta mea inquinavi. Dies enim ultionis in corde meo, annus retributionis meae venit. Circumspexi, et non erat auxiliator: quaesivi, et non fuit qui adjuvaret: et salvavit mihi brachium meum, et indignatio mea ipsa auxiliata est mihi. Et conculcavi populos in furore meo, et inebriavi eos indignatione mea, et detraxi in terram virtutem eorum. Miserationum Domini recordabor, laudem Domini super omnibus, quae reddidit nobis Dominus, et super multitudinem bonorum domus Israel, quae largitus est eis secundum indulgentiam suam, et secundum multitudinem misericordiarum suarum. Et dixit: Verumtamen populus [Col. 0593A] meus est, filii non negantes: et factus est eis salvator. In omni tribulatione eorum non est tribulatus, et angelus faciei ejus salvavit eos: in dilectione sua, et in indulgentia sua ipse redemit eos, et portavit eos, et elevavit eos cunctis diebus saeculi. R\. Amen.

Antiphona 1. Conclusit inimicus viam meam, et anima mea in dolore turbata est: adjuva me, Deus meus. V\. Eripe me Domine ab homine malo: a viro iniquo, et lingua dolosa libera me.

Oratio, Christe, Dei virtus, et Dei sapientia, cujus vias dum antiquus hostis persequendo concludere nititur, a te, qui via es, mirifice conculcatur; ita nos, quaesumus, tua gratia circumvalla; ut nec in via peccatorum antiqui hostis obice concludamur; et [Col. 0593B] iterum te juvante per vias voluntatis tuae dilatato corde curramus. R\. Amen.

Antiphona 2. Semper videbo vindictam de inimicis meis: posuerunt gravedinem cervici meae: vide Domine, et judica, ne derelinquas me. V\. Judica Domine nocentes me 353 et expugna impugnantes me.

Oratio. Exurge Deus, et misericorditer judica terram, qui es pro nobis judicatus in terra; qui condemnatus absolvis reos; qui moriens vivificas mortuos; qui resurgens confirmas dubios, et confundis iniquos. In tuam namque hereditatem gentes credendo vocentur, quem resurrexisse pro salute fidelium confitentur. R\. Amen.

Antiphona 3. Cogitaverunt mala adversus animam [Col. 0593C] meam, et peccata sua occultaverunt. Memor esto stetisse me ante faciem tuam, et locutum esse pro eis bona. V\. Qui cogitaverunt malitias in corde suo: tota die constituebant praelia. Non dicatur Gloria.

R\. Ecce factus sum omnibus inimicis meis in proverbium; et longe facti sunt, qui me diligebant. Extendit inimicus meus adversum me pharetram suam, et subvertit calcaneum meum. Repleta est anima mea doloribus. Congregavit inimicus meus furorem suum in me, et infremuit contra me dentibus suis. P. Tu autem, Domine, libera me, et pone me juxta te. V\. Subito vulneravit me invidus inimicus, et ad nihilum redacta sunt ossa mea. P. Tu autem, Domine. Non dicatur Gloria.

[Col. 0593D] Preces. Tu pastor bone, qui pro ovibus animam posuisti, memento nostri, P. Placare, et miserere. V\. Virtus perennis, sapientia Dei summi, Verbum Patris, memento nostri; P. Placare. V\. Conditor rerum, vita omnium, dominator Angelorum, memento nostri. P. Placare. V\. Tu Dei agnus, tu pro nobis es, velut ovis, immolatus, memento nostri; P. Placare. V\. Innocens captus, caesus colaphis, latronibus datus, memento nostri; P. Placare. V\. Qui solus mortem nostri criminis tua morte devicisti, memento nostri; P. Placare.

Hymnus. O Nazarene. fol. 144.

Capitula. Adversus tuam, Christe, animam mala cogitantes patienter equidem sustines, ut pro te bonum tuis pastor exemplum gregibus praeberes: dum [Col. 0594A] et persequentium jacula toleras, et pro persequentibus Patrem efflagitas; da ergo nobis, passionis tuae sacramento a nostris passionibus elui, ut, qui blasphemantes te patientissime tolerasti, credentes tibi ab aeterna eruas damnatione judicii.

Pater noster.



Ad Sextam.


Lectio libri Hieremiae Prophetae (Cap. X).

R\. Deo gratias.

Haec dicit Dominus: Ecce ego longe projiciam habitatores terrae in hac vice: et tribulabo eos ita ut non inveniantur. Vae mihi super contritione mea, pessima plaga mea. Ego autem dixi: Plane haec infirmitas mea est, et portabo illam. Tabernaculum meum vastatum est: omnes funiculi mei dirupti [Col. 0594B] sunt, filii mei exierunt a me, et non subsistunt: non est qui extendat ultra tentorium meum, et erigat pelles meas. Quia stulte egerunt pastores, et Dominum non quaesierunt: propterea non intellexerunt, et omnis grex eorum dispersus est. Vox auditionis ecce venit, et commotio magna de terra Aquilonis: ut ponat civitates Juda solitudinem, et habitaculum draconum. (Cap. XI.) Audite verba pacti hujus, et loquimini ad viros Juda, et ad habitatores Hierusalem, et dices ad eos: Haec dicit Dominus Deus Israel: Maledictus vir, qui non audierit verba pacti hujus, quod praecopi patribus vestris in die, qua eduxi eos de terra Aegypti, de fornace ferrea, dicens: Audite vocem meam, et facite omnia quae praecepi vobis, et eritis mihi in populum, [Col. 0594C] et ego ero vobis in Deum. R\. Amen.

Antiphona 1. Augeat Dominus plebem suam, et multiplicet eam in multis millibus populorum. V\. Confiteantur Domino misericordias ejus: et mirabilia ejus filiis hominum.

Oratio. Auge, Domine, populum tuum nimis, eumque vel meritis, vel rebus exalta: ut, qui invidorum dontibus mordemur, feliciores semper, te propitiante, constemus. R\. Amen.

Antiphona 2. Laetentur, Domine, super eloquia tua: sicut qui invenit spolia multa. V\. Et sacrificent sacrificium laudis: et pronuntient opera ejus in exultatione.

Oratio. Laetentur, Domine, super eloquia tua, quae [Col. 0594D] super mel et favum sunt dulcia: qualiter nobis temporalem dilectionem non inferant; sed ad supernam semper delectationem ovando perducant. R\ Amen.

Antiphona 3. Testimonium tuum, Domine, fidele, parvulis praestet sapientiam. V\. Justitiae Domini rectae, laetificantes corda.

Oratio. Testimoniorum tuorum, Domine, efficiamur heredes; quae nobis facta sunt credibilia: 354 sint nostrae meditationi assidua, ut sunt fidei veritate sincera: atque ita nostro consummentur opere, sicut proferuntur ex ore: regant consolatione moerentes; ac promptiores ad te faciant auditores. R\. Amen.

R\. Gressus eorum dirige, Deus, in semitis tuis: P. Ut non moveantur vestigia eorum. V\. Declaratio [Col. 0595A] sermonum tuorum illuminat: et intellectum dat parvulis. P. Ut.

Preces. Domine, exaudi, et salva, et libera me. P. Domine, V\. Ad te ascendat oratio mea, Deus, et libera me. P. Domine, V\. Ne avertas faciem tuam a me, sed libera me, P. Domine. V\. Cogitaverunt adversum me: ne deseras me, sed libera me, P. Domine. V\. Tu enim Deus auxiliator meus, tu adjuva me, P. Domine. V\. Eripiat me manus excelsa tua, et protegat me, P. Domine. V\. Adsiste mihi in adjutorium semper, et libera, P. Domine. V\. Nunc ecce oppressit me dolor meus: jam libera me, P. Domine. V\. Spiritus meus attenuatus est in me: vivifica me, P. Domine. V\. Artus mei in nihilum redacti sunt, jam refice me, P. Domine. [Col. 0595B] V\. Hostes mei furorem suum impleverunt; tu erue me, P. Domine. V\. Infremuerunt contra me dentibus suis; tu libera me, P. Domine. V\. Aperuerunt contra me ora sua; tu custodi me, P. Domine. V\. Adsistat tibi oratio mea, Deus, et exaudi me, P. Domine. V\. Clamor meus ad te perveniat, et exaudi me, P. Domine. V\. Virtus tua afflictum eripiat, et protegat me.

Hymnus. O Nazarene, lux. fol. 144.

Capitula. Gressus nostros Domine in semitis tuis confirma, ut in via tua gradientes, misericordiae tuae nobis auxilientur, et in tentationibus tueantur: ut cum apparuerit justitia tua, appareamus in conspectu tuo sine confusione, et satiemur gloria tua sine confusione. Pater noster.



Ad Vesperum.
[Col. 0595C]

Lauda. Vespere, et mane, et meridie te laudamus, Domine.

Antiphona. Eripe me Domine ab homine malo: et a viro iniquo libera me. Psalmus CXXXIX.

Lauda. Deus laudem meam ne tacueris: quia ore impii circumdederunt me: et expugnaverunt me gratis.


Hymnus.


   Jam legis umbra clauditur,
Novumque Phasse prodiit,
Cum vera lux in vesperum
Mundi suborta promicat.

   Hinc Christe rex post biduum
Coenae litas convivium,
[Col. 0595D] Quo pascha pridem mysticum
In pascha nostrum vertitur.

   Audi fidelium preces,
Qui traditorem passus es;
Hac nocte nos inlumina,
Carnem lava, cor praepara.

   Ardor tuae dulcedinis
Interna nostra concremet;
Fides paratos innovet,
Opusque ad regnum vocet.

   Ut, suavitate gratiae
Hinc advocati, in crastinum
Inebriemur poculis
Tui sacrati sanguinis.

   [Col. 0596A] Deo Patri sit gloria,
Ejusque soli Filio,
Cum Spiritu Paraclito,
Regnans per omne saeculum.
   Amen.

Capitula. Propinqua passionis tuae solemnia, Christe Deus, plebs devota suscipiens, praeparari tibi in hostiam vivam desiderat; proinde quaesumus, ut qui in crastinum ad tuum accessuri sumus convivium, praesta, ut in susceptione hujus venerandae noctis et culparum tenebris careamus et amoris tui igne inflammemur.

Pater noster.

Benedictio. Passio nos conservet jure perenni; R\. Amen. Crimine nos hodie lavet, et eras munere ditet: [Col. 0596B] R\. Amen. Quo, pulsis vitiis, Pascha cum illo celebretis. R\. Amen.

Lauda. Legem pone eis Domine. fol. 352.



FERIA QUINTA.



Ad Matutinum.

Antiphona. Deus percussisti omnes adversantes mihi sine causa: dentes peccatorum contrivisti. Psalmus III.

Oratio. Domine, gloria nostra, caput nostrum, ne vitiorum gurgite mergamur exalta; et ne nos multiplex curvet tribulatio, subleva: te vero nobis auxiliante, nec multitudo nocebit tribulantium, et superbia in nos frangetur insurgentium; tuis ergo benedictionem infunde in populis, qui auctor es et defensor nostrae salutis. R\. Amen.

[Col. 0596C] Antiphona 1. Tu Domine demonstrasti mihi, et ego cognovi. Quasi agnus mansuetus, 355 portatus sum ad victimam: et nunc cognovi quia super me cogitaverunt consilia. V\. Et tu, Domine, deridebis eos, et pro nihilo habebis omnes gentes. Non dicatur Gloria.

Oratio. Quasi agnus mansuetus traditus pro nobis, Domine: qui utique sine peccato et delicto portatus es ad victimam: praesta ergo nobis, ut innocentia agni adipiscamur, ut in aeternum tecum sine fine vivamus. R\. Amen.

Antiphona 2. Facta est hereditas mea mihi tamquam leo in silva: dedit contra me vocem suam. V\. Quoniam quem tu perfecisti, ipsi destruxerunt: justus autem quid fecit? Non dicatur Gloria.

[Col. 0596D] Oratio. Christe Dei Fili, cujus facta est hereditas tua tibi, quasi leo in silva, crudeli contra te ritu ut crucifigaris exclamans: ita nos infusione Sancti Spiritus reple, ut charitatis igne ferventes innocuae vocis clamorem ad auditus tuae omnipotentiae dirigamus; et animas nostras pro fratribus ponere totis nisibus insistamus. R\. Amen.

Antiphona 3. Non sedi in consilio eorum, ludentibus ipsis; sed timebam a facie eorum. Solus sedebam, quoniam amaritudine repletus sum. V\. Odivi congregationes malignorum: et cum impiis non sedebo. Non dicatur Gloria.

Oratio. Unigenite Dei Filius, qui in carne moriturus apparens, in concilio ludentium non sedisti, sed [Col. 0597A] solus sedens amaritudine pro nobis repletus es; concede nobis, ut de passionibus tuis nullo modo erubescentes, gloriae tuae mereamur sine fine esse participes. R\. Amen.

R\. Qui mecum, ait, manum miserit in paropside, ille me traditurus est hodie. P. Vae homini, per quem filius hominis tradetur: bonum erat illi, si natus non fuisset homo ille. V\. Locutus est Dominus Jesus Christus discipulis suis, dicens: Surgite, eamus: ecce appropinquabit, qui me tradet. P. Vae homini. Non dicatur Gloria.

Oratio. Christe Dei Filius, qui transiturus ex hoc mundo ad Patrem, speciali signo tuum praedixisti traditorem: quo non solum non lateret in caeteris, sed ut potius discerneretur a caeteris: te quaesumus, [Col. 0597B] te rogamus, ut non praecidamur ab Ecclesiae membro, qui redempti sumus tuo sanguine pretioso: neque quisquam in Ecclesia tua constitutus torporem incurrat; sed gloriosis patientiae tuae exemplis provocemur ad gloriam: qui proditoris tui in nullo imitantes studia, bonorum discipulorum et doctrinam capiamus et praemia. R\. Amen.

Antiphona. Cor contritum et humiliatum ne spernas, Deus; sed benigne fac, deprecor, et miserere mei Deus, miserere. Psalmus L.

Oratio. Cordis nostri secreta. fol. 210.

Ad Canticum. Antiphona. Domine probator juste, qui probas corda, et renes, videam, quaeso, ultionem de inimicis meis: tibi enim revelavi causam meam.

[Col. 0597C] Canticum. Seduxisti me, Domine. fol. 276.

Oratio. Deus, probator juste, qui revelatam tibi causam Filii tui, passionis utique suae injuriam in infidelibus puniturus agnoscis; videamus, quaesumus, ultionem de inimicis ejus, ita ut aut resipiscentes ab infidelitate ipsi se poenitendo ulciscantur, aut perdurantes in perfidia per ejus puniantur justitiam, cujus nunc contemnunt misericordiam manifestam. R\. Amen.

Matutinarium. Ego autem cantabo virtutem tuam, Domine; et exaltabo mane misericordiam tuam. Quia factus es susceptor meus, Domine. V\. Eripe me de inimicis meis, Deus meus: et ab insurgentibus in me libera me.

Lauda. Te laudant montes et omnes colles: te [Col. 0597D] laudant principes et omnes judices terrae: omnes Angeli te collaudant: Laudate.


Lectio libri Malachim (IV Regum cap. VI).

R\. Deo gratias.

In illis diebus: Congregavit Benadab rex Syriae universum exercitum suum, et ascendit, et obsidebat Samariam. Factaque est fames magna in Samaria: et tamdiu obsessa est, donec venumdaretur caput asini octoginta argenteis, et quarta pars cavi stercoris columbarum quinque argenteis. Cumque rex Israel transiret per murum, mulier quaedam exclamavit ad eum, dicens: Salva me, Domine mi rex. Qui ait: Non te salvat Dominus: unde te possum salvare? de area, vel de torculari? Dixitque ad eam [Col. 0598A] rex: Quid tibi vis? Quae respondit: Mulier ista dixit mihi: Da filium tuum, ut comedamus eum hodie, et filium meum comedemus cras. 356 Coximus ergo filium meum, et comedimus: dixique ei altera die: Da filium tuum, ut comedamus eum. Quae abscondit filium suum. Quod cum audisset rex, scidit vestimenta sua, et transibat per murum. Viditque omnis populus cilicium, quo vestitus erat ad carnem intrinsecus. Et ait rex: Haec mihi faciat Deus, et haec addat, si steterit caput Helisei filii Saphat super ipsum hodie. Heliseus autem sedebat in domo sua, et senes sedebant cum eo. Praemisit itaque virum: et antequam veniret nuncius ille, dixit ad senes: Numquid scitis, quod miserit filius homicidae hic, ut praecidatur caput meum? videte ergo, cum venerit nuncius, [Col. 0598B] claudite ostium, et non sinatis eum introire: ecce enim sonitus pedum domini ejus post eum est. Adhuc illo loquente eis, apparuit nuncius, qui veniebat ad eum. Et ait: Ecce tantum malum a Domino est: quid amplius expectabo a Domino? (Cap. VII.) Dixit autem Heliseus: Audite verbum Domini: haec dicit Dominus: In tempore hoc cras modius similae uno statere erit, et duo modii hordei statere uno, in porta Samariae. Respondens unus de ducibus, super cujus manum rex incumbebat, homini Dei, ait: Si Dominus etiam fecerit cataractas in coelo, numquid poterit esse, quod loqueris? Qui ait: Videbis oculis tuis, et inde non comedes. Quatuor ergo viri erant leprosi juxta introitum portae: qui dixerunt ad invicem: Quid hic esse volumus, donec moriamur? sive ingredi voluerimus [Col. 0598C] civitatem, fame moriemur: sive manserimus hic, nobis moriendum est: venite ergo, et transfugiamus ad castra Syriae: si pepercerint nobis, vivemus: si autem occidere voluerint, nihilominus moriemur. Surrexerunt ergo vesperi, ut venirent ad castra Syriae. Cumque venissent ad principium castrorum Syriae, nullum ibidem repererunt. Siquidem Dominus sonitum audiri fecerat curruum et equorum, et exercitus plurimi: dixeruntque ad invicem: ecce mercede conduxit adversum nos rex Israel reges Hethaeorum, et Aegyptiorum, et venerunt super nos. Surrexerunt ergo, et fugerunt in tenebris, et dereliquerunt tentoria sua, et equos et asinos et mulos, in castris, fugeruntque, animas tantum suas salvare cupientes. Igitur cum venissent leprosi illi ad principium [Col. 0598D] castrorum, ingressi sunt unum tabernaculum, et comederunt et biberunt tuleruntque inde argentum, et aurum, et vestes, et abierunt, et absconderunt: et rursum reversi sunt ad aliud tabernaculum, et inde similiter auferentes absconderunt. Dixeruntque ad invicem: Non recte facimus: haec enim dies boni nuncii est. Si tacuerimus, et noluerimus nunciare usque mane, sceleris arguemur: venite, eamus, et nunciemus in aula regis. Cumque venissent ad portam civitatis, narraverunt eis, dicentes: Ivimus ad castra Syriae, et nullum ibidem reperimus hominem, nisi equos, et asinos alligatos, et fixa tentoria. Ierunt ergo portarii, et nunciaverunt in palatio regis intrinsecus. Qui surrexit nocte, et ait ad servos [Col. 0599A] suos: Dico vobis quid fecerint nobis Syri: sciunt quia fame laboramus, et idcirco egressi sunt de castris, et latitant in agris, dicentes: Cum egressi fuerint de civitate, capiemus eos vivos, et tunc civitatem ingredi poterimus. Respondit autem unus servorum ejus: Tollamus quinque equos, qui remanserunt in urbe (quia ipsi tantum sunt in universa multitudine Israel, alii enim consumpti sunt) et mittentes, explorare poterimus. Adduxerunt ergo duos equos, misitque rex in castra Syrorum, dicens: Ite, et videte. Qui abierunt post eos usque ad Jordanem: ecce autem omnis via plena erat vestibus et vasis, quae projecerant Syri cum turbarentur: reversique nuncii indicaverunt regi. Et egressus populus, diripuit castra Syriae: factusque est modius similae statere [Col. 0599B] uno, et duo modii hordei statere uno, juxta verbum Domini. Porro rex ducem illum, in cujus manu incubuerat, constituit ad portam: quem conculcavit turba in introitu portae, et mortuus est, juxta quod locutus fuerat vir Dei. R\. Amen.

Hymnus. Noctis tempus. fol. 257.

Capitula. Christe Dei Filius, quem Deus Pater pro nobis omnibus tradidit, cum veram te pro nobis hostiam ipse suscepit; suscipe desiderium populi tui: quos redemisti salva: quos liberasti, vivifica: non sinas in perpetuum luctum ire, quos, ne perpetualiter perirent, venisti redimere; clavis timoris tui confige cor nostrum qui pro nobis omnibus et crucem passus es, et sepulchrum: ut per te et hic nobis sit remissio criminum, et in futuro perpetuum gaudium, [Col. 0599C] quem pro omnibus credimus crucifixum.

Pater noster.

Lauda. Da eis intellectum, Domine, ut discant 357 mandata tua. V\. Deduc me in legem mandatorum: quoniam ipsam volui.

Oratio. Aequitatem testimoniorum tuorum, Domine, da nobis avidiori sensu capere: ut, quod mortificat in nos stultitia, vivificet a te sapientia destinata. R\. Amen.



Ad Tertiam.


Proverbiorum Salomonis (Cap. I).

R\. Deo gratias.

Fili mi, audi disciplinam patris tui, et ne dimittas legem matris tuae: ut addatur gratia capiti tuo, et [Col. 0599D] torques eollo tuo. Fili mi, si te lactaverint peccatores, ne acquiescas eis. Si dixerint: Veni nobiscum, insidiemur sanguini, abscondamus tendiculas contra insontem frustra: deglutiamus eum sicut infernus viventem, et integrum quasi descendentem in lacum. Omnem pretiosam substantiam reperiemus, implebimus domos nostras spoliis. Sortem mitte nobiscum, marsupium sit unum omnium nostrum. Fili mi, ne ambules cum eis, prohibe pedem tuum a semitis eorum. Pedes enim illorum ad malum currunt, et festinant ut effundant sanguinem. Frustra autem jacitur rete ante oculos pennatorum. Ipsi quoque contra sanguinem suum insidiantur, et moliuntur fraudes contra animas suas (Cap. II). Fili mi, si intraverit sapientia cor tuum, et scientia animae tuae placuerit: [Col. 0600A] consilium custodiet te, et prudentia servabit te, ut eruaris a via mala, et ab homine, qui perversa loquitur: qui relinquunt iter rectum, et ambulant per vias tenebrosas: qui laetantur cum malefecerint, et exultant in rebus pessimis: quorum viae perversae sunt, et infames gressus eorum (Cap. VII). Serva, fili mi, mandata mea, et vives: et legem meam quasi pupillam oculi tui. R\ Amen.


Lectio libri Esaiae Prophetae (Cap. L).

R\. Deo gratias.

Quis est hic liber repudii matris vestrae, quo dimisi eam? aut quis est creditor meus, cui vendidi vos? ecce enim in iniquitatibus vestris venditi estis, et in sceleribus vestris dimisi matrem vestram. Quia veni, et non erat vir: vocavi, et non erat qui audiret: numquid [Col. 0600B] abbreviata et parvula facta est manus mea, ut non possem redimere? aut non est in me virtus ad liberandum? Ecce in increpatione mea desertum faciam mare, ponam flumina in siccum: computrescent pisces sine aqua, et morientur in siti. Induam coelos tenebris, et saccum ponam operimentum eorum. Dominus dedit mihi linguam eruditam, ut sciam sustentare eum, qui lapsus est verbo: erigit mane, mane erigit mihi aurem, ut audiam quasi magistrum, Dominus Deus aperuit mihi aurem, ego autem non contradico: retrorsum non abii. Corpus meum dedi percutientibus, et genas meas vellentibus: faciem meam non averti ab increpantibus, et conspuentibus in me. Dominus Deus auxiliator meus, et ideo non sum confusus: ideo posui faciem meam [Col. 0600C] ut petram durissimam, et scio quoniam non confundar. Juxta est qui justificat me, quis contradicet mihi? stemus simul, quis est adversarius meus? accedat ad me. Ecce Dominus meus auxiliator meus: quis est qui condemnet me? Ecce omnes quasi vestimentum conterentur, tinea comedet eos. Quis ex vobis timens Dominum, audiens vocem servi sui? (Cap. XLI.) Haec dicit Dominus: Ecce confundentur et erubescent omnes, qui pugnant adversum te: erunt quasi non sint, et peribunt viri, qui contradicunt tibi. Quaeres eos, et non invenies, viros rebelles tuos: et erunt quasi non sint: et veluti consumptio homines bellantes adversum te. Quia ego Dominus Deus tuus apprehendens manum tuam, dicensque tibi: Ne timeas, ego adjuvi te, dicit Dominus [Col. 0600D] omnipotens. R\. Amen.

Antiphona 3. Dixerunt apud se cogitantes iniqua: Homo iste beatificat novissima justorum et gloriatur patrem se habere Deum. Videamus si sermones ejus veri sunt, et tentemus, quae ventura sunt ei. Quod si verus est filius Dei, suscipiet illum, et liberabit eum de manu contrariorum. V\. Et ingrediebantur, ut viderent, vana locutum est cor eorum, congregaverunt iniquitatem sibi. Et egrediebantur foras, et loquebantur. Non dicatur Gloria.

Oratio. Christe, Dei Filius, qui adversum te cogitantes iniqua, cruentaque malignorum consilia in te patiens tolerasti; da nobis, exemplo tuo habere cor patiens, et adversos aequali tolerantia superare: ut [Col. 0601A] qui te habere Deum Patrem cognoscimus, cognitionis hujus fide salvemur: et, qui passionis tuae dies recolimus, nostrarum passionum sordibus expiemur. R\. Amen.

Antiphona 2. Locutus est Dominus Jesus 358 Christus discipulis suis, dicens: Surgite, eamus: ecce appropinquabit, qui me tradet. V\. Etenim homo pacis meae, in quo speravi: qui edebat panes meos, magnificavit super me supplantationem.

Oratio. Christe Dei Filius, qui specialiter discipulis tuis praecipiens, antequam traditus esses, imperasti, ut surgerent; da nobis, quaesumus, ut patiendi malos habeamus constantiam, et patientiae teneamus exempla: quo a te discentes, quam mitis sis et humilis corde; et passionibus tuis communicemus [Col. 0601B] exemplo, et beatitudinis aeternae potiamur subsidio. R\. Amen.

Antiphona 3. Ecce venit hora, ut dispargamini, et me solum relinquatis; sed non sum solus, quia Pater mecum est: confidite, ego vici mundum. V\. Quoniam si inimicus meus maledixisset mihi, supportassem utique. Et si is, qui oderat me, adversum me magna locutus fuisset: absconderem me utique ab eo.

R\. Qui edebat panes meos mecum, elevavit contra me calcaneum. Tu autem Domine miserere mei, et resuscita me. V\. Ecce tradidit me, quem diligebam, et crudeli plaga percussit me: jam, Deus, pone vulneri meo salutem. P. Et resuscita. Non dicatur Gloria.

Preces. Clamamus ad te, Deus, exaudi nos. P. Et [Col. 0601C] a flagello irae tuae libera. V\. Qui traditus es ad mortem, Redemptor Sancte, vivifica gregem, quem tuo redemisti cruore. P. Et a flagello. V\. Qui flagellaris ab impiis et iniquis; qui aceto potaris, nos a futuris libera malis, P. Et a flagello. V\. Qui portas spineam in capite tuo coronam, ut nos membra tua a spinis criminum purges, P. Et a flagello. V\. Vox tua Patrem pro nobis nunc interpellet, quae clamavit in Cruce, ut ignorantibus subveniret, P. Et a flagello. V\. Sanguinis tui pretio salva nos, Christe, et tibi conjunge per crucis beatae favorem, P. Et a flagello. V\. Poena tua reatum nostrum absolvat, et mors tua in devictam mortem extinguat, P. Et a flagello.

Hymnus. O Nazarene. fol. 144.

Oratio. Christe, qui de patibulo ad Patrem, ut quid [Col. 0601D] te dereliquerit, acclamasti: qui cruce tua hominem. peccato perditum redemisti, illumque peccati auctorem aeternis arsurum ignibus tradidisti; postulamus sanctam clementiam tuam, ut nos, qui in te credimus, numquam derelinquas: nec confidentiam nostram a tua Deitate repellas; sed propitius clamorem nostrum suscipe, et tibimet placito famulatu servire concede.

Pater noster.



IN COENA DOMINI.



Ad Nonam.

Antiphona 1. Cogitaverunt adversum me, Ne derelinquas, Domine, P. Ne forte exaltentur. V\. Eripe me Domine ab homine malo: a viro iniquo libera me. Qui cogitaverunt injustitias in corde: tota die constituebant [Col. 0602A] bella. P. Ne derelinquas, Domine, ne forte exaltentur. V\. Acuerunt linguas suas, sicut serpentes: venenum aspidum sub labiis eorum. P. Ne derelinquas, Domine.

Capitula. Diligamus, et sequamur, fratres carissimi, justitiam sempiternam, manducare cupientes Dominicam coenam: veniente enim patrefamillas, in exteriores tenebras reprobatus conviva projicitur, et sine nuptiali veste repertus damnatur. Nemo pravis cogitationibus sordidatus adveniat: nemo sacramenta coelestia simulator accipiat. Imitemur potius patientiam Salvatoris, a quo sic videamus toleratam esse fraudulentiam traditoris, ut maligna cogitantem, rerum omnium praescius Dominus Jesus Christus secum coenare permitteret, ne sanctificato pane fraudaret. [Col. 0602B] Imitemur ejus humilitatem, qui discipulorum pedes humiliter lavit: imitemur bonitatem ejus, qui neganti Petro fructuosas lacrymas donavit: caveamus inquietos fratres corporaliter declinare, et charitatem humilitatemque omnibus delectemur simpliciter exhibere. Sacrificium poenitentiae jejunantes orantesque solvamus, ut securi semper ad coeleste convivium festinemus. R\. Amen.

Antiphona 2. Ingressus Dominus Jesus in domum discubuit. Et ecce mulier habens alabastrum unguenti pretiosi, stans retro secus pedes ejus, osculabatur eos, et lacrymis suis rigans capillis suis extergebat eos, P. Et ungebat unguento. V\. Quod cum vidissent, qui cum eo erant, dicebant intra se: Hic si propheta esset, sciret mulierem, quae tangit eum: [Col. 0602C] quia peccatrix est. Sciens Dominus cogitationes eorum, dixit ad eos: Quid molesti estis mulieri? quia bonum opus operata est in me. Propter quod dico vobis: Remissa sunt ei peccata multa, quoniam dilexit 359 multum. P. Et ungebat unguento.

Oratio. Accessuri, dilectissimi fratres, ad Dominicam coenam: hodie faciem Domini Jesu ac redemptoris nostri praeveniamus in confessione cum omni fiducia; petentes ab illo cum lacrymis, ut expoliatos nos ab omnibus criminibus nostris, faciat accedere ad calicem suae sacratissimae passionis. R\. Amen.

Antiphona 3. Dominus Jesus misit discipulos suos, et dixit ad eos: Euntes parate nobis Pascha, ut manducemus. P. Quia desiderio desideravi hoc Pascha manducare vobiscum, antequam patiar. V\. Coenantibus [Col. 0602D] autem illis accepit Jesus panem, et benedixit, deditque discipulis suis, et dixit: Accipite, et comedite. P. Quia desiderio. V\. Accepit et calicem, postquam coenavit, deditque discipulis suis dicens. Accipite ex hoc omnes. Hic est enim sanguis meus novi testamenti, qui pro multis effundetur in remissionem peccatorum. Non bibam amodo, donec illud bibam vobiscum novum in regno Patris mei. P. Quia desiderio desideravi.

Oratio. Cogitantes, et delicta nostra cernentes non cruentas tibi, Domine, victimas immolamus, sed simplicibus votis tibi sempiterni Sacerdotis corpus offerimus. Memorare itaque, Domine, quid pro nobis pertulerit, qui peccata nostra portavit. Indue ergo [Col. 0603A] nos justitiae stola, ut in coena tua sine veste nuptiali nullus accumbat: gaudiis coelestibus novi testamenti convivium floreat: procul absit dolus, quo deceptus est malus ille discipulus: sit in omnibus fides vera, spes certa, et charitas pura: ut spiritulibus sacramentis non damnetur conscientia; sed per pacis charitatisque tuae dulcedinem ab omnibus emundati vitiis ad te proclamemus e terris:

Pater noster.



Ad Vesperas post expoliatum altare.

Antiphona. Quemodo ad latronem cum gladiis et fustibus venistis comprehendere me: vobiscum fui docens, et non tenuistis me. Unus ex vobis traditurus est me. Responderunt discipuli dicentes: Numquid ego sum, Domine? Qui mecum, ait, manum [Col. 0603B] mittit in paropside, ille me traditurus est hodie. Psalmus CVIII.

Oratio. Quas tibi, Domine Jesu Christe, pro cruce lacrymas, quae pro sanguinis effusione suspiria vel lamenta respondimus? quae pia vota reddamus? Ecce nunc appares pro nobis poenis cruciandus indebitis: en caperis: expuendus, expueris: flagellandus, flagellaris: crucifigendus, crucifigeris: deridendus, derideris: aceto propinandus, propinaris: consummandus, consummaris. Mirabiliter surrecturus parce nobis, Christe Domine: parce rogamus per admirabilem sanctae passionis ac resurrectionis tuae virtutem. Et, sicut paradisi civem reddidisti latronem, ita per crucis tuae victoriam omnem a malo liberes [Col. 0603C] mundum, atque universam redimas hominum creaturam: ut nos, quos conscientiarum obscuritas prostravit in luctum, resurrectionis tuae claritas attollat in gaudium. R\. Amen.

Alia Oratio. Expia, quaesumus, Domine, nostrorum cunctas facinorum culpas; ut deposito veteris hominis indumento per magnificentissimae tuae passionis exemplum, divina resurrectionis tuae innovati laetitia coelestibus nos sentiamus operibus inlustrari. R\. Amen.

Per misericordiam tuam, etc.

Dominus sit. R\. Et cum.



Ad pedes lavandos.

Antiphona. Bone Magister, lava me ab injustitia mea: et a peccato meo munda me. Si enim ego lavi [Col. 0603D] pedes vestros, Magister et Dominus; et vos debetis aliorum lavare pedes. Exemplum enim relinquo, ut quemadmodum ego facio, et vos similiter faciatis. V\. Beati immaculati in via: qui ambulant in lege Domini.

Oratio. Unigenite Dei Patris Filius, qui pro mundi salute nostrae humilitatis assumere dignatus es carnem, qui misericorditer hominem, quem formaveras deceptum a persuasione diaboli per humilitatis tuae gratiam ad paradisi iter fecisti revocare gressus; qui discipulorum tuorum pedes non dedignasti lavare, ut nos imitando exemplum salutare, tecum faceres conregnare: petimus clementiam tuam, omnipotens Deus, ut nostrorum deleas facinora peccatorum, [Col. 0604A] quatenus abluti a delictis mereamur Sanctis effici participes in regno superno. R\. Amen.

Alia Oratio. Domine Jesu Christe Filius Dei, qui in tempore nunciatus et ante omnia tempora ex Patre genitus; quique etiam post multa saecula nasci dignaatus es de Virgine matre; quique formam servi accipiens in similitudinem hominis 360 numquam abfuisti de sinu ingeniti Patris; quique non es dedignatus pedes tuorum lavare discipulorum; qui es etiam Dominus Angelorum: quaesumus omnipotentiam tuam, clementissime Deus, ut cujus nitimur imitari exemplum, ejus mereamur fieri participes regni: quatenus abluti ab omnibus nostrorum vitiis peccatorum, serviamus nomini sancto tuo. Lava mores nostros unda verbi tui, et a contagione sordium [Col. 0604B] gratia purifica salutari: et qui Unigeniti tui humilitatem annuo recolimus opere, dum aqua fraternos pedes abluimus, humilitatem sedulo prosequamur: et quod visibiliter nos impendimus pedibus, tu invisibiliter nostris impertias animabus. R\. Amen.



SEXTA FERIA IN PARASCEVE.



Ad Matutinum.

Antiphona. Ego iniquitatem meam agnosco: et peccatum meum contra me est semper. Tibi soli peccavi: Miserere mei, Deus. Ps. L.

Preces. Deprecemur Dominum, ut remissionem peccatorum et pacem nobis propitius donare dignetur. Dicamus omnes: P. Domine, exaudi, et miserere. V\. Ex toto corde et ex tota mente supplices te precamur, P. Domine, exaudi. V\. Non secundum [Col. 0604C] peccata nostra retribuas nobis; P. Domine. V\. Sed secundum misericordiam indulge nobis; P. Domine. V\. Dicamus omnes: P. Domine, exaudi. Capitulum repetat. Et Diaconus dicit Erigite vos. Et Sacerdos dicit

Oratio. Agnoscentes iniquitates nostras et scelera nostra, Christe Deus nostrae salutis, qui passionibus tuis nostrorum omnium passiones extinguis; tribue nobis famulis tuis Domine Jesu Christe indulgentiam criminum, et remissionem peccatorum; et vitam aeternam a te Domine consequi mereamur. R\. Amen.

Antiphona. Longe fecisti notos meos a me: posuerunt me abominationem sibi. Traditus sum, et [Col. 0604D] non egrediebar, V\. Domine Deus salutis meae, die clamavi, et nocte coram te.

Preces. Deprecemur Dominum, ut supra.

Preces. Dicamus omnes: P. Domine, exaudi, et miserere. V\. Deus, ne peccata nostra consueta pietatis tuae misericordiam vincant. P. Domine. V\. Deus, qui majori benignitate misereris; quam nos facilitate peccamus. P. Domine. V\. Intende, quaesumus, confitentes, et consolare moerentes. P. Domine, exaudi. Dicamus omnes: Capitulum repetat. Et Diaconus dicit Erigite vos. Et Sacerdos dicit

Oratio. Christe Dei Filius Patris, qui notis tuis longe astantibus in passione discipulis, visionem ingeris crucis; ne elongari te, quaesumus, patiaris a nobis; sed notas nobis effice vias tuae dulcedinis: [Col. 0605A] quique traditus non egrederis, scilicet dum occultus interioribus tuis, Deum te hominibus monstrari non pateris; vera cognitione nos satia tuae Divinitatis: ut in ea te post transitum potiamur substantia: Qui cum Deo Patre, et Spiritu Sancto unus permanes in Trinitate et in gloria sempiterna.

Antiphona. Sedebit singularis, et tacebit: quoniam sustulit jugum grave super se. Dedit percutienti se maxillam, satiabitur opprobriis. Ponet in pulvere os suum, tamquam spes patienti. V\. Aestimatus sum cum descendentibus in lacum: factus sum, sicut homo sine adjutorio, inter mortuos liber.

Preces. Deprecemur Dominum, ut supra.

Preces. Dicamus omnes: P. Domine, exaudi, et miserere. V\. Creverunt iniquitates nostrae coram te, [Col. 0605B] et peccata nostra responderunt nobis. P. Domine. V\. Defecit prae amaritudine vita nostra: consumptum est in dolore cor nostrum. P. Domine. V\. Cooperuisti nube temetipsum, ut non adiret te oratio nostra. P. Domine. Dicamus omnes. Capitulum repetat, etc.

Oratio. Jesu, Deus noster, qui maxillam praebuisti percussoribus tuis, saturatus pro nobis ipse opprobriis; concede nobis miseris servis tuis, ut passionis tuae exemplo instructi, jugum suave tuum portemus semper idonei: quo a te discentes quam mitis sis et humilis corde; et passionis tuae communicemus exemplo, et beatitudinis aeternae potiamur subsidio. R\. Amen.

Antiphona. Traditus sum usque in mane. Oculi [Col. 0605C] mei defecerunt, dum aspicio in altitudinem coeli ad Dominum, qui misertus est mei. V\. Numquid mortuis facies mirabilia: aut medici exsuscitabunt, et confitebuntur tibi?

Preces. Deprecemur Dominum.

Preces. Dicamus omnes: P. Domine, exaudi, et miserere. V\. Jam gemitus suscipe poenitentium, et converte gratiae tuae vultum. P. Domine. V\. Adesto miseris deprecatus: adesto semper oratus, P. Domine. V\. Ne pertinacia delinquentium 361 miserationem tuae pietatis avertat. P. Domine. Dicamus omnes: Capitulum repetat, etc.

Oratio. Domine Jesu Christe, qui pro nobis traditus es ad mortem, et cruci appensus, ac poculo fellis [Col. 0605D] cum aceto potatus; gemitus servorum tuorum suscipe, et miseriis eorum auxilium tuum praebe, et sanctum tuum nomen super nos vocetur semper. R\. Amen.

Antiphona. Cum sedero in tenebris, Dominus lux mea est: iram Domini tolerabo, noli gaudere, inimica mors, quia cecidi; resurgam. V\. Eripe me de inimicis meis Deus meus: et ab insurgentibus in me libera me.

Preces. Deprecemur Dominum, ut supra.

Preces. Dicamus omnes: P. Domine, exaudi, et miserere. V\. Subveniat nobis gratia Christi tui, qui pro nobis passionem suscepit. P. Domine, V\. Scindat chirographum delictorum, qui liberavit morte propria Mundum. P. Domine, V\. Salvificet peccatores [Col. 0606A] cujus redempti sumus cruore. P. Domine. Dicamus. Capitulum repetat, etc.

Oratio. Jesu Christe Filius Dei vivi, qui cecidisti in manus inimici, et animam tuam dilectam pro nobis servis tuis ad mortem tradidisti; postea cum gloria Dei Patris a monumento surrexisti, et mundum redemisti: rogamus sanctam clementiam tuam, ut veniat super nos gratia tua, et in diem resurrectionis tuae sine macula stare concede. R\. Amen.

Antiphona. Versus sum in eorum canticum: factus sum in eis proverbium: abominantur me, et longe fugiunt a me. V\. Inclina Domine aurem tuam, et exaudi me: quia egens et pauper sum ego

Preces. Deprecemur Dominum, ut supra.

Preces. Dicamus omnes: P. Domine, exaudi, et [Col. 0606B] miserere. V\. Concede Ecclesiae tuae pacem et temporum tranquillitatem. P. Domine, V\. Hujus urbis subsidium praebe, et nobis propitiare. P. Domine, V\. Aufer jugum captivitatis, labem pestis et egestatis. P. Domine. Dicamus omnes. Capitulum repetat.

Oratio. Christe Deus, qui Mundum veniens liberaturus, in canticum es infidelium versus, dum te non agnoscerent Deum, et ideo quasi hominem lacesendum conviciis appetunt; erige nos passionis tuae exemplo, et crucis circumvalla presidio: ut et infidelitas per te confusa dispereat, et rursum fidelitas a te coronanda perveniat. R\. Amen.

Antiphona. Persecuti sunt hominem pauperem et mendicum, et compunctum corde morti tradiderunt. [Col. 0606C] V\. Deus, laudem meam ne tacueris: quoniam os peccatoris et os dolosi super me apertum est.

Preces. Deprecemur Dominum, ut supra.

Preces. Dicamus omnes: P. Domine, exaudi, et miserere. V\. Aegris tribue medicinam, egentibus dona substantiam. P. Domine, V\. Eripe cunctos oppressos, et compeditos absolve. P. Domine. V\. Peregrinantibus prosperare, patriae redde captivos. P. Domine, V\. Dona veniam delictorum, et dele culpas scelerum. P. Domine, exaudi. Dicamus omnes: Capitulum repetat, etc.

Oratio. Multiplex nos, Domine, turba circumdat iniquitatis: et ideo, nisi tu Redemptor adjuveris, paulominus anima nostra in lacum proruat mortis. Libera ergo nos et de operibus, quae inferorum mittant [Col. 0606D] poenis, et de poenalibus tartarorum suppliciis: Qui, devictis confractisque infernalibus portis, ereptam praedam deportasti in coelestibus regnis; aegrotis medicinae opus infunde; errantibus viam salutis ostende; peregrinis et captivis patriam redde; et peccatis nostris veniam dona. R\. Amen.

Sono. Quis ascendit crucem pro impiis? Aut quis in altum cepit captivitatem? P. Innocens manibus et mundo corde. II. Domini est terra et plenitudo ejus: orbis terrarum, et universi qui habitant in eo. Ipse super maria fundavit eum: et super flumina praeparavit illum. P. Innocens. III. Quis ascendet in montem Domini? aut quis stabit in loco sancto ejus? Qui non accepit in vano animam suam, nec juravit [Col. 0607A] in dolo proximo suo. Hic accipiet benedictionem a Domino, et misericordiam a Deo salutari suo. P. IV. Haec est generatio quaerentium Dominum, requirentium faciem Dei Jacob. Attolite portas principes vestras, et elevamini portae aeternales: et introibit rex gloriae: Dominus fortis et potens: Dominus potens in praelio. P. Innocens. V\. Gloria, et honor Patri. P. Innocens. Quo expleto repetunt. Quis ascendet in montem Domini?

Lauda. Expecta me, dicit Dominus, in diem resurrectionis meae in futuro, quia judicium meum, 362 ut congregem gentes, et colligam regna. Psalmus CXXXVIII.

Capitula. Domine Jesu Christe, qui traditus es hodie, quasi agnus mansuetus ad victimam, converte [Col. 0607B] captivitatem nostram: qui hodie dorsum tuum ad flagella ponens, maxillas vero ad palmas constituens, hodie, Jesu bone, faciem tuam pro nobis a confusione sputorum non avertens; hodie, Jesu Redemptor, pro nobis inlusus es; ab infidelium alapis colaphizatus, et spinis ab eis coronatus; hodie, Pastor bone, pro ovibus animam tuam posuisti in cruce; cum latronibus affixus es, et manus sacratae affixae cum clavis in cruce; hodie, positus es in sepulchro sub custodibus, et Sancti sepulchra laxarunt: hodie, Jesu bone, finem pone nostris delictis, ut in die resurrectionis tuae cum gaudio sumamus corpus tuum sanctum, et sacro sanguine reficiamur. Inde petimus et rogamus sanctam clementiam tuam, Christe, qui tanta et talia pro nobis susceptus, et [Col. 0607C] passus es in corpore sancto tuo; redime nos servos tuos a tenebris inferorum et ab insidiis inimicorum, ut in diem resurrectionis tuae repleti Spiritu Sancto, et mundati ab omni delicto, beatitudinis aeternae potiamur subsidio.

Pater noster.



Ad Tertiam.


Proverbiorum Salomonis (Cap. III).

R\. Deo gratias.

Fili, Si dormieris, salvus eris: quiesces, et suavis erit somnus tuus: ne paveas repentino terrore, et inruentes tibi potentias impiorum. Dominus erit in latere tuo, et custodiet pedem tuum, ne capiaris a malo. R\. Amen.

Antiphona. Faciem meam conspuere non verentur: [Col. 0607D] illico surrexerunt, et oppresserunt me: insidiati sunt, nec fuit, qui ferret auxilium. V\. Improperium expectavit cor meum, et miseriam. Et sustinui qui simul mecum contristaretur, et qui consolaretur; et non fuit.

Oratio. Christe, Dei Filius, cujus facies pro nobis sputis patuit infidelium; da nobis, ut quod in te infidelitas habuit abjectum, nos ad nostrae habeamus fidei tutamentum: et in quo illa offensa est, ut te Dominum crucifigeret gloriae, nos tibi stabiliamur, te nostrum semper et liberatorem expectantes, et judicem. R\. Amen.

Antiphona 2. Dorsum meum posui ad flagella; maxillas vero ad palmas; faciem meam non averti [Col. 0608A] a confusione sputorum, et factus est Dominus protector meus. V\. Custodi me de manu peccatoris: et ab hominibus iniquis libera me, Domine. Qui cogitaverunt supplantare gressus meos.

Oratio. Admirabile satis est, Domine, quod pro noxiis innocens, piusque pro impiis animam posuisti, dorsum utique ad flagella ponens, maxillas vero ad palmas constituens, faciem quoque tuam a confusione sputorum non retrahens: Qui ergo tanta et talia in suscepto pro nobis passus es corpore, fac nos perenniter in tuae Deitatis visione laetari. R\. Amen.

Antiphona 3. Persecuti sunt me inimici mei, et misericordiam in me non fecerunt: lancea percusserunt super renes meos; ego autem ad Dominum [Col. 0608B] clamavi. V\. Effunde super inimicos meos iram tuam: et indignatio irae tuae apprehendat eos.

Oratio. Jesu Domine, qui dolorem Ecclesiae tuae, quo ad nihilum redacta sunt ossa ejus, pius gubernator intelligis, dum alios extra eam infidelitatis vorago praecipitat, alios intra eam tentationum foeditas necat; concede nobis, ut quia tu solus pro nobis et tentatus et passus es, tu nos et a tentationibus et a passionibus nostris solus, ipse, eripias: quo testimonium nostrum intra tuam Ecclesiam ita sit utile, ut mereamur tibi sine fine placere. R\. Amen.

R\. Sicut onus grave gravatae sunt super me: computruerunt plagae meae. P. Quia ad flagella paratus sum; et dolor meus in conspectu meo semper. [Col. 0608C] V\. Exaruit cor meum, et renes mei resoluti sunt: et ego ad nihilum reductus sum. P. Quia. Flectemus genua.

Preces. Deprecemur Dominum, ut nos a flagello irae suae propitius liberare dignetur.

Preces, Domine, miserere mei, et libera me. P. Domine, exaudi, et miserere. V\. Domine, vim patior: responde pro me, et libera me. P. Domine, V\. Filii matris meae pugnaverunt contra me; tu libera me. P. Domine, exaudi. V\. Circuierunt me undique. nec est, qui eruat: tu libera me. P. Domine, 363 exaudi, et miserere. V\. Sicut agnus mansuetus ductus sum ad victimam; jam libera me. P. Domine, V\. Dorsum meum dedi percutientibus, et gennas meas vellentibus: tu libera me. P. Domine, [Col. 0608D] V\. Faciem meam non averti ab increpantibus, et conspuentibus: tu libera me. P. Domine. V\. Satiatus sum amaritudine: inebriatus sum felle: tu protege me, et libera me. P. Domine, V\. Traditus sum ad mortem: deputatus sum cum sceleratis: tu suscita me, et libera me. P. Domine, V\. Judica causam animae meae, defensor vitae meae, et libera me. P. Domine. V\. Dicamus omnes. Diaconus dicit Erigite vos. Et Episcopus dicit

Oratio. Ingeniti Patris Unigenite Christe, qui pro nobis ab impiis hodie occideris innocens; tui sanguinis reminiscere pretium, et totius populi dele peccatum; quique pro nobis perferre dignatus es sputa, probra, vincula, colaphos, alapas, et flagella, [Col. 0609A] crucem, clavos, amaritudinem, mortem, lanceam, ac novissime sepulturam; nobis miseris, pro quibus haec passus es, coelestis regni tribue beatitudinem infinitam: ut qui passionem venerando prosternimur, resurrectionis tuae gaudiis ad coelestia sub levemur.

Pater noster. Et ne nos.



AD SALUTATIONEM LIGNI DOMINI.


Hymnus.


   Pange lingua gloriosi
Praelium certaminis,
Et super Crucis trophaeum
Dic triumphum nobilem:
Qualiter Redemptor orbis
Immolatus vicerit.

   [Col. 0609B] De parentis protoplasti
Fraude facta condolens,
Quando pomi noxialis
Morte morsu corruit:
Ipse lignum tunc notavit,
Damna ligni ut solveret.

   Hoc opus nostrae salutis
Ordo depoposcerat,
Multiformis proditoris
Ars ut artem falleret:
Et medelam ferret inde,
Hostis unde laeserat.

   Quando venit ergo sacri
Plenitudo temporis,
Missus est ab arce Patris
[Col. 0609C] Natus, orbis conditor;
Atque ventre Virginali
Caro factus prodiit.

   Vagit infans inter arcta
Conditus praesepia:
Membra pannis involuta
Virgo Mater alligat:
Et manus, pedesque, crura
Stricta cingit fascia.

   Lustra sex qui jam peracta
Tempus implens corporis,
Se volente, natus ad hoc
Passioni deditus,
Agnus in Crucis levatur
Immolandus stipite.

   [Col. 0609D] Hic acetum, fel, arundo,
Sputa, clavi, lancea:
Mite corpus perforatur:
Sanguis unda profluit:
Terra, pontus, astra, mundus
Quo lavantur flumine!

   Crux fidelis, inter omnes
Arbor una nobilis:
Nulla silva talem profert
Fronde, flore, germine:
Dulce lignum, dulces clavos,
Dulce pondus sustinet.

   Flecte ramos arbor alta,
Tensa laxa viscera;
[Col. 0610A] Et rigor lentescat ille,
Quem dedit nativitas:
Ut superni membra Regis
Miti tendas stipite.

   Sola digna tu fuisti
Ferre pretium saeculi;
Atque portum praeparare
Nauta mundo naufrago,
Quam sacer cruor perunxit
Fuso Agni sanguine.

   Laus tibi per omne tempus
Trinitas indifferens:
Laus, honor, virtusque summa,
Singularis gloria;
Quae te Deum saeculorum
[Col. 0610B] Personet in saecula.
   Amen.

Oratio. O sancta Crux, in qua salus nostra pependit: per te introeamus ad Patrem: per te veniam mereamur: per te apud Christum habeamus indulgentiam et veniam. R\. Amen.

Antiphona de Ligno Domini. Signum habentes ad commemorationem mandati legis tuae, 364 exiguo ligno credimus animas nostras, ut transeuntes mare liberemur per te Dominum Salvatorem. V\. Dominus regnavit in ligno. Etenim correxit orbem terrae, qui non commovebitur.

Antiphona 2. Iter facimus ligno portanti: vos invocate Patrem, ut transeuntes mare per lignum liberemur. V\. Auxilium meum a Domino, qui fecit [Col. 0610C] coelum et terram.

Antiphona 3. Benedictum est lignum, per quod fit justitia. In hoc autem ostendisti, Domine, inimicis nostris, quia tu es, qui liberes ab omni malo. V\. Laetentur coeli, et exultet terra, moveatur mare et plenitudo ejus.



Ad Nonam pro indulgentia.

Sono. Popule meus, quid feci tibi? in quo contristavi te? responde mihi. P. Quia eduxi te de terra Aegypti, parasti crucem mihi, II. Audite, quae Dominus loquitur: Surge, et contende judicium adversus montes, et audiant colles vocem tuam. P. Quia eduxi? III. Audite montes judicium Domini, et fortia fundamenta terrae; quia judicium Domini cum populo suo; et cum Israel altercabitur, dicens: P. Quia [Col. 0610D] eduxi te. IV. Popule meus, quid feci tibi? aut in quo te contristavi? aut in quo tibi molestus fui? responde mihi: quia eduxi te de terra Aegypti? et de domo servitutis liberavi te? et misi ante faciem tuam Moysem, Aaron, et Mariam? P. Quia eduxi te. V. Si affiget homo Deum; quia vos confixistis me, et dixistis: In quo confiximus te? invaluerunt super me verba vestra; et confixistis me, gens tota. P. Quia eduxi te. VI. Quid dignum offeram Domino? Curvabo genua Deo excelso: numquid offeram ei holocaustomata, aut vitulum anniculum? numquid placari poterit Dominus in millibus arietum? aut in multis millibus hircorum pinguium? P. Parasti crucem. VII. Numquid dabo primogenitum meum pro [Col. 0611A] scelere meo fructus ventris mei, pro peccato animae meae? P. Parasti crucem. VIII. Indicabo tibi homo, quid sit bonum: aut quid Dominus quaerat a te: utique facere judicium, et diligere misericordiam; et solicitum ambulare cum Deo tuo. P. Parasti crucem.

Prologum. In finem pro susceptione matutina Psalmus ipsi David. Vigesimus primus. Longe a salute mea verba delictorum meorum. III. Deus meus, clamabo per diem, nec exaudies: et nocte, et non ad insipientiam mihi.

Silentium facite. I. Ego autem sum vermis, et non homo: opprobrium hominum, et abjectio plebis. II. Omnes qui videbant me, subsannabant me: locuti sunt labiis, et moverunt caput. III. Speravit in Domino, eripiat eum: salvum faciat eum, quoniam [Col. 0611B] vult eum.

Silentium facite. I. Quoniam tu es, qui eduxisti me de ventre: spes mea ab uberibus matris meae. II. In te jactatus sum ex utero: de ventre matris meae Deus meus es tu: ne discedas a me: III. Quoniam tribulatio est proxima: et non est qui adjuvet.

Silentium facite. I. Circumdederunt me vituli multi: tauri pingues obsederunt me. II. Aperuerunt in me os suum, sicut leo rapiens et rugiens. III. Sicut aqua effusus sum: et dispersa sunt omnia ossa mea.

Silentium facite. I. Factum est cor meum tamquam cera liquescens in medio ventris mei. II. Exaruit sicut testa virtus mea; et lingua mea adhaesit faucibus [Col. 0611C] meis: et in pulverem mortis deduxisti me. III. Quoniam circumdederunt me canes multi: concilium malignantium obsedit me.

Silentium facite. I. Foderunt manus meas et pedes meos: dinumeraverunt omnia ossa mea. II. Ipsi vero consideraverunt, et conspexerunt me: diviserunt sibi vestimenta mea; et super vestem meam miserunt sortem. III. Tu autem Domine ne elongaveris auxilium tuum a me: ad defensionem meam, Deus meus, respice.

Silentium facite. I. Eripe a framea animam meam: et de manu canis unicam meam. II. Libera me, Domine, de ore leonis: et a cornibus unicornium humilitatem meam. III. Narrabo nomen tuum fratribus meis: in medio Ecclesiae laudabo te, Domine.

[Col. 0611D] Silentium facite. Preces. Poenitentes orate, flectite genua Deo. Deprecemur Dominum Deum nostrum, ut indulgentiam criminum, et remissionem peccatorum nobis donare dignetur. Erigite vos: orate, flectite genua Deo. Deprecemur Dominum Deum nostrum, ut lapsis manum porrigat; et praesidium, quod ab eo inquiritur, clementer impertiat. Erigite vos: orate, flectite genua Deo. Deprecemur Dominum Deum nostrum, ut reminiscentes mala quae gessimus, et deinceps vitemus insidias inimici; ut quos diabolus persuasione sua ab altario Dei subtraxerat, patrona revocet effusio lacrymarum. Erigite vos; completa oratione nostra. Omnes pari voce 365 indulgentiam a Domino postulemus.

[Col. 0612A] Prosternimur ad preces. Trecentis vicibus indulgentiam. o. o. o. o. o. o. o. o. o. o. Hoc trecentis vicibus.

R\. Tu Pastor bone, animam tuam pro ovibus posuisti. Tu Pastor bone. Repetatur tribus vicibus.

Preces. Prosternimus preces ante faciem tuam: exaudi; placare: indulge Domine, et miserere nobis.

Post haec dicit Diaconus hanc precem: Deprecemur Dominum, ut remissionem peccatorum et pacem nobis propitius donare dignetur

Deinde dicit Archidiaconus has preces: Te deprecamur, Domine, P. Indulgentiam. V\. Procedat ab Altissimo P. Indulgentia. V\. Succurrat nobis miseris P. Indulgentia. V\. Delicta purget omnibus P. Indulgentia. V\. Praestetur poenitentibus P. Indulgentia. V\. Patrona sit lugentibus P. Indulgentia. [Col. 0612B] V\. Errantes fide corrigat P. Indulgentia. V\. Lapsos peccatis erigat P. Indulgentia. V\. Te deprecamur, Domine, P. Indulgentiam. Post haec dicit Diaconus, etc.

Oratio. Unigenite Filius Dei Patris, cujus caro pretiosa a Judaeis damnatur, ab ingratis inluditur, et crucifigenda latronum corporibus comparatur, ex cujus latere sanguis, et aqua profluxit; et sanguinem non miror ex carne, aquam vero, ex eo quod intelligo, non mirabor! Illa est enim utique aqua, quae nos quondam per Adam mortuos vivificavit regeneratos, procedens ex mortuo. Clementiam ergo tuam quaesumus, ut sicuti pro amore generis humani non dedignatus es assumere mortem nostram, ita etiam, resurgens a mortuis, obtinere nos facias de triumphato hoste victoriam. R\. Amen.

[Col. 0612C] Per misericordiam tuam, Deus noster, qui vivis cum Deo Patre, et regnas cum Spiritu Sancto in saecula saeculorum. Amen.

Qua expleta, exclamat Diaconus Indulgentiam ducentis vicibus c. c. Indulgentias. o. o. o. o. o. o. o. o. o. o. Hoc ducentis vicibus.

R\. Tu, Pastor bone, animam tuam pro ovibus posuisti. Tu Pastor bone, Repetatur duabus vicibus.

Preces. Peccavimus tibi Deus, recedentes a te: nobis confusio est, tibi clementia, et propitiatio.

Preces. Deprecemur Dominum, ut remissionem peccatorum, et pacem nobis propitius donare dignetur.

Preces. Te precamur, Domine, P. Indulgentiam. V\. Nos Patri reconciliet. P. Indulgentia. V\. Christi [Col. 0612D] confirmet gratia. P. Indulgentia. V\. Conformet Sancto Spiritui. P. Indulgentia. V\. Pestem, et famem abluat P. Indulgentia. V\. Medelam aegris conferat. P. Indulgentia. V\. Captivos reddat patriae. P. Indulgentia. V\. Vices aerum temperet. P. Indulgentia. V\. Te deprecamur, Domine. P. Indulgentiam.

Oratio. Unigenite Filius Dei Patris, qui tantam redditurus gratiam, in terris dignatus es nasci, ut nos elevares ad coelos: qui ideo in ligno Crucis manus proprias extendisti, ut nos ad lignum vitae propitius revocares; de quo Adam gustare non meruit, postea quam crimen praevaricationis incurrit. Crux ergo tua, Deus, vitae arbor est: in aeternum vivificet quemcumque ex ea gustaverit. Tuam ergo clementiam petimus, ut auferantur ab oculis tuis mala [Col. 0613A] nostra praeterita; et bona futura nascantur: hujus mundi lux infida negligatur; et perennitas tuae a nobis aeternitatis requiratur. R\. Amen.

Per misericordiam, etc.

Post haec decantatur hic psalmus Miserere mei Deus, etc. cum Antiphona sua ab Episcopo imposita. Antiphona. Parce Deus quia. Psalmus L.

Post, dicto psalmo, una cum Gloria Patri, dicit Diaconus tertio, indulgentiam, non plusquam centum vicibus. Et dicit Episcopus hoc responsum: Tu Pastor bone. Et dicit Diaconus voce: per singulos autem versiculos psalmi Miserere mei Deus secundum, etc. Qui das post peccata indulgentiam.

Antiphona. Parce Deus, quia sprevimus praecepta tua, Qui das post peccata indulgentiam. Psalmus L. [Col. 0613B] Miserere mei Deus, secundum magnam misericordiam tuam. Et secundum multitudinem misericordiae, etc. Post quemlibet versum repetatur, Qui das post peccata indulgentiam.

Post, dicto psalmo, una cum Gloria Patri, dicit Diaconus tertio Indulgentiam, non plus quam centum vicibus o. o. o. o. o. o. o. o. o. o. Hoc centum vicibus. Responsorium. Tu Pastor bone.

Deinde Diaconus, voce: Miserere nobis Deus, quia omnia potes. Tu enim dissimulas peccata hominum propter poenitentiam. 366 Deinde Diaconus dicit hanc precem. Deprecemur Dominum, ut remissionem peccatorum, et pacem nobis donare dignetur.

Preces. Te precamur, Domine, P. Indulgentiam. V\. Restituat Paradiso P. Indulgentia. V\. Claustra [Col. 0613C] Coelorum aperiat P. Indulgentia. V\. Removeat supplicium P. Indulgentia. V\. Extinguat gehennae incendium P. Indulgentia. V\. Defunctis donet requiem P. Indulgentia. V\. Locum quietis conferat P. Indulgentia. V\. Sanctis consortes faciat. P. Indulgentia. V\. Te precamur, Domine, V\ Indulgentiam.

Oratio. Unigenite Filius Dei Patris, de quo ante tam innumeros annos Propheta cantavit hunc versum: In medio duorum animalium cognosceris; cognitus plane es non solum inter duos latrones pendens in ligno, vel duorum Testamentorum in medio; verum etiam fuga solis, occasu diei, concussione terrarum: Tu Christe descendisti ad inferos, [Col. 0613D] et Sancta sepulchra laxarunt. Pietatem ergo tuam quaesumus; ut intelligere possimus, quantum nobis resurgens praestabis in regno, qui nos moriens resuscitasti cum gloria de inferno.

Pater noster, qui es in coelis. R\. Amen. Sanctificetur, etc.

Dicat Presbyter. Eruti a malo, stabiliti semper in bono, tibi adhaerere mereamur Deo et Domino nostro Jesu Christo. Da veniam peccatis nostris, et requiem famulis tuis omnibus fidelibus defunctis. Frange, et percute omnes insidias inimici nostri: defende nos ab omnibus operibus malis, et confirma in cunctis bonis. Accipe jejunium, vel votum nostrum; et exaudi orationem nostram in his diebus, et in totis temporibus. Tribue nobis pacem, et securitatem, [Col. 0614A] pietatem, et sinceram charitatem, ac gratiam, stigmate passionis tuae Deus noster, Filius Dei; qui vivis cum Deo Patre, et regnas cum Spiritu Sancto in Trinitate unus Deus, permanens in saecula saeculorum. R\. Amen.

Dominus sit.



SABBATO SANCTO.



Ad Vesperas.

Lauda. Dicant qui redempti sunt a Domino: In aeternum, P. Quos redemit de manu inimici: In aeternum, et in saeculum saeculi. V\. Populus qui sedebat in tenebris et in umbra mortis, vinctos in mendicitate, et ferro.

P. Quos redemit. V\. Quia contrivit portas aereas, et vectes ferreos confregit. P. Quos.

[Col. 0614B] Oratio. Dominus noster Jesus Christus Filius tuus, qui solus verbo virtutis cuncta moderans, et omnia Crucis stigmata portans, vectes ferreos comminuit; portarumque aerearum claustra perfregit; in tartari profunda descendit; sedentibus in umbra mortis, ignotae lucis claritate resplenduit; et sol justitiae de tumulo, corpore suscitato, procedens, radiis suis tenebras nostras mirabiliter inlustret. R\. Amen.

Per misericordiam, etc.

Lauda. Alleluia. Ego sum primus, et ego novissimus: et fui mortuus, P. Et ecce sum vivens: in saecula saeculorum, Alleluia. V\. Dignus es, Domine Deus noster accipere librum, et solvere signa ejus, quoniam occisus es, et redemisti nos Deo in sanguine [Col. 0614C] tuo ex omni tribu, et lingua. P. Et ecce V\. Gloria, etc. P. Et ecce.

Lauda. Alleluia. Angelus Domini descendit de coelo, P. Et accedens, revolvit lapidem ab ostio monumenti. Alleluia, alleluia. V\. Lapidem quem reprobaverunt aedificantes, hic factus est in caput anguli. P. Et accedens. V\. Gloria, et honor. P. Et accedens.

Dominus sit semper. V\. Et cum.

Lauda. Erat aspectus ejus sicut fulgur, et vestimenta ejus candida quasi nix; et dixit mulieribus: Nolite timere: V\. Confitemini Domino, quoniam bonus: quoniam in saeculum misericordia ejus. P. Et accedens. V\. Gloria, et honor Patri. P. Et accedens,

Dominus sit semper. R\ Et cum.

[Col. 0614D] Lauda. Hic est panis verus Dei, qui de coelo descendit, et vitam tribuit Mundo: qui manducaverit ex eo, permanet in aeternum. Et panis, quem ego dabo, caro mea est pro mundi vita. P. Qui credit in me, non esuriet, neque sitiet umquam. Alleluia, alleluia. V\. Ecce disponam vobis, sicut disposuit mihi Pater, regnum; ut edatis, et bibatis super mensam meam in regno meo. P. Qui credit. V\. Gloria, et honor. P. Qui credit.

Capitula. Excellentissimam in hac nocte tuae, Christe, Resurrectionis celebrantes solemnitatem, in qua ipse novus dies, novo de tumulo surgens, veternosam antiquae noctis calliginem, coelestem convertisti in claritatem, te, quibus possumus, lacrymosis rugitibus imploramus; 367 ut, qui nos redemisti [Col. 0615A] pretio tui sanguinis, instituta a te praecepta acceptes nostrae orationis. Sit indulgentia criminum; concedatur etiam coelestis gloriae summa virtutum. Memento, Domine, quia terra sumus; et accipe contritionem nostri spiritus; ut, qui carnis infirmitate ad terram prosternimur, ad coelos castigatione spirituali jejuniis sublevemur. Et quia ex nostro est quod cadamus, ex tuo sit, ut surgamus, Te jubente, dicimus:

Pater noster: Et ne nos. Liberati a malo. Quaere fol. 2.

Humiliate vos benedictioni.

Dominus sit semper. R\. Et cum.

Benedictio. Christus Dominus, qui ascendit patibulum Crucis, sua vos redemptione et passione conservet [Col. 0615B] a malis. R\. Amen. Detque vobis suae dulcedinis sapientia renovari, qui se amaro permisit fellis poculo propinari. R\. Amen. Ut, cujus laudes Ecclesia [Col. 0616A] cuncta celebravit ovando, ejus conservari mereatur magno Crucis vexillo. R\. Amen.

Per misericordiam ipsius Dei nostri, etc.

Lauda. Alleluia. Locutus est Angelus Domini muliebus, dicens: P. Scio, quia crucifixum quaeritis: surrexit, sicut dixit. Venite, et videte ubi positus erat Dominus. V\. Cantate Domino canticum novum: quia mirabilia fecit. P. Scio, quia crucifixum quaeritis. V\. Gloria, et honor Patri, et Filio. P. Scio, quia.

Oratio. Expletis, Domine, in hac sancta solemnitate nostrae servitutis officiis, gratias tibi, laudesque referimus, dono tuae miserationis adjuti; precantes te, Deus, ut a peccatis nos abluas, et in tuis semper [Col. 0616B] laudibus exultare concedas. R\. Amen.

Per misericordiam tuam, etc.

In nomine Domini



IN LAETATIONE DIEI PASCHAE RESURRECTIONIS.
[Col. 0615]


369 Ad Matutinum.
[Col. 0615B]

Antiphona. Ego dormivi: et resurrexi, quoniam Dominus suscitavit me. Psalmus III.

Oratio. Domine Jesu Christe, qui pro nobis soporem mortis ideo suscepisti, ne nos amplius obdormiremus in mortem; dona, ut qui te moriente renascimur, te etiam vivificante a peccatorum lecto surgamus: [Col. 0615C] nec ultra jam obruamur poena peccati, qui nos redemptos congaudemus pretio sacri sanguinis tui. R\. Amen.

Per misericordiam tuam.

Antiphona 1. Surrexit Dominus a monumento, P. Et portas inferorum confregit. V\. Tollite portas principes vestras, et elevamini portae aeternales: et introibit rex gloriae. P. Et portas V\. Gloria, et honor Patri. P. Et portas.

Oratio. Christe, vera redemptio mundi, qui, revoluto per Angelum lapide ab ostio monumenti, mira resurrectionis potentia triumphasti, cum sexus mulierum infirmior, qui te ardenti desiderio perquisivit, prior caeteris te resurgentem, Angelo nuntiante, audire promeruit; da nobis, ut fragilitatis nostrae torpore [Col. 0615D] secluso, indesinenti servitutis tuae potiamur solatio; ut te ardentius diligentes, oris nostri ostium nulla in confitendo tibi immoti lapidis duritia obstruente, aeterno mereamur consolari de munere. R\. Amen. Per.

Antiphona 2. Vade, Maria, nuntia fratribus meis, P. Quia resurrexi, sicut illis dixi: eant in Galilaeam, ibi me videbunt. V\. Deus deorum Dominus locutus est: et vocavit terram, a solis ortu usque ad occasum: ex Sion species decoris ejus. P. Quia. V\. Gloria. P. Quia.

Oratio. Christe, Dei Filius, quem vox angelica a mortuis resurrexisse praedixit, et euntibus discipulis, qui te in Galilaeam visuri essent, innotuit; da nobis plenum gaudium de tua semper resurrectione [Col. 0616B] habere: ut, qui in Galilaea, in transmigratione scilicet incorruptionis, manifestum te in carne voluisti ostendere discipulorum aspectibus, digneris etiam in nobis apparere virtutibus manifestus: ut a corruptione in incorruptionem transmigrationem facientes, aeternae illius et verae transmigrationis possidere gaudia mereamur sine fine felices R\. Amen.

[Col. 0616C] Per misericordiam.

Antiphona 3. Tulerunt Dominum meum, et, ubi posuerunt eum, nescio. P. Noli flere, Maria; resurrexit Dominus cum gloria, et regnabit a fine usque in finem fortiter. V\. Etenim Dominus dabit benedictionem: et terra nostra dabit fructum suum. P. Noli flere. V\. Gloria, et honor Patri. P. Noli flere, Maria.

Oratio. Sublatum te, Domine, e sepulchro fructuosa illius Mariae inquisitio fletuum effusione conqueritur, quae utique igne tui desiderii cremabatur; Quaesumus ergo, ut desiderium amoris tui similiter in nobis accendas: ut et in perquirendo valentiores, et in inveniendo te mereamur sine fine esse felices. R\. Amen.

Per.

[Col. 0616D] R\. Stabat Maria ad monumentum foris plorans. Dum ergo fleret, prospexit ubi positum erat corpus Jesu. Vidit duos Angelos in albis sedentes. P. Et conversa retrorsum vidit Jesum stantem; et venit annuntians discipulis: Quia vidi Dominum, et haec dixit mihi. V\. Dixit Jesus Mariae: Mulier, quid ploras? quem quaeris? P. Et conversa.


In Laudibus.

Ad Canticum. Antiphona. Iste Deus meus, et honorificabo cum: Deus patris mei, et exaltabo eum.


Canticum Exodi (Cap. XV).

Cantemus Domino: gloriose enim honorificatus est, * equum et ascensorem projecit in mare.

Adjutor et protector mihi fuit Dominus * in salutem:

[Col. 0617A] Hic Deus meus, et honorificabo eum: * Deus patris mei, et exaltabo eum.

Dominus conterens bella, * Dominus nomen est ei.

Currus Pharaonis et exercitum ejus * projecit in mare:

370 Electos ascensores sternit: * stratores dimersit in rubro mari.

Pelagusque operuit eos, * dimersi sunt in profundum tamquam lapis.

Dextera tua, Domine, glorificata est in virtute: dextera manus tuae confregit inimicos. * Et prae multitudine majestatis tuae contrivisti adversarios:

Misisti iram tuam, et comedit eos tanquam stipulam. * Et per spiritum iracundiae tuae divisa est aqua:

[Col. 0617B] Gelaverunt tamquam murus aquae, * gelaverunt fluctus in medio mari.

Dixit inimicus: Persequens comprehendam, partibor spolia, replebo animam meam:

Interficiam gladio meo, * et dominabitur manus mea.

Misisti spiritum tuum, et cooperuit eos mare: * dimersi sunt in profundum tamquam plumbum in aqua validissima.

Quis similis tibi in diis Domine? quis similis tibi, honorificus in sanctis, mirabilis in majestatibus, faciens magnalia? * Extendisti dexteram tuam, et devoravit eos terra.

Gubernasti justitia tua populum tuum hunc quem [Col. 0617C] liberasti: * consolatus es virtute tua, in refectione sancta tua.

Audierunt gentes, et iratae sunt: * dolores apprehenderunt inhabitantes Philisthiim.

Tunc festinaverunt duces Edom, et principes Moabitarum, * apprehendit eos timor: et fluxerunt omnes inhabitantes Chanaan.

Decidat super eos timor et tremor, * a magnitudine brachii tui.

Fiant tamquam lapis, donec transeat populus tuus, Domine, * usque dum pertranseat populus tuus iste, quem liberasti.

Induc, et planta eum in montem hereditatis tuae, * in praeparata habitatione tua, quam praeparasti tibi, [Col. 0617D] Domine; sanctuarium tuum, quod praeparaverunt manus tuae.

Domine, qui regnas in aeternum, et in saeculum saeculi et adhuc. * Quia intravit equitatus Pharaonis cum quadrigis et ascensoribus in mare:

Et induxit super eos Dominus aquas maris: * filii autem Israel ambulaverunt per siccum per medium mare. Reiteretur Antiphona Iste Deus.

Ad Benedictus. Antiphona. Tibi soli Deo et gloria, et virtus, et potestas in saecula saeculorum. Amen.

Canticum. Benedictus es Domine Deus patrum nostrorum. Require fol. 6.

Sono. Ego dormivi, et quievi: et resurrexi, quoniam Dominus suscitavit me, P. Gloria mea. Alleluia. V\. Non timebo millia populi circumdantis me: exurge [Col. 0618A] Domine, salva me Deus meus, P. Gloria mea. Alleluia.

Lauda. Alleluia: Laudate Dominum de coelis: Alleluia alleluia. Psalmus CXLVIII.


Principium Apocalypsis Joannis Apostoli (Cap. I).

R\. Deo gratias.

Apocalypsis Jesu Christi, quam dedit illi Deus palam facere servis suis, quae oportet fieri cito: et significavit, mittens per Angelum suum servo suo Joanni, qui testimonium perhibuit verbo Dei, et testimonium Jesu Christi, quaecumque vidit. Beatus, qui legit, et qui audit verba prophetiae, et servat ea, quae in ea scripta sunt: tempus enim prope est. Joannes septem Ecclesiis, quae sunt in Asia. Gratia vobis et pax ab eo, qui est, et qui erat, et qui venturus est; et a [Col. 0618B] septem spiritibus, qui in conspectu throni ejus sunt; et a Jesu Christo, qui est testis fidelis, primogenitus mortuorum, et princeps regum terrae: qui dilexit nos, et lavit nos a peccatis nostris in sanguine suo, et fecit nos regnum, et sacerdotes Deo Patri suo: ipsi gloria in saecula. Ecce venit cum nubibus, et vidit eum omnis oculus, et qui eum pupugerunt. Et plangent se super eum omnes tribus terrae. Ego sum Alpha, et Omega, principium, et finis, dicit Dominus Deus, qui est, et qui erat, et qui venturus est, omnipotens. R\. Amen.


Hymnus.


   Hic est dies verus Dei
Sancto serenus lumine,
Quo diluit sanguis sacer
[Col. 0618C] Probrosa mundi crimina:

   Fidem refundens perditis,
Coecosque visu illuminans,
Quo nos gravi solvit metu,
Latronis absolutio.

   Qui praemio mutans crucem,
Jesu brevi adquisivit fidem:
Justoque brevior gradu
Pervenit in regnum Dei.

   Hoc opus stupent Angeli,
Poenam videntes corporis;
Christoque adhaerentem reum
Vitam beatam capere.

   Mysterium mirabile!
[Col. 0618D] Ut abluat mundi luem,
Peccata tollat omnium
Carnis vitia mundans caro.

   371 Quid hoc potest sublimius,
Ut culpam quaerat gratia?
Metumque solvat charitas,
Reddatque mors vitam novam?

   Hamum sibi mors devoret,
Suisque se nodis liget?
Moriatur Vita hominum,
Resurgat Vita omnium?

   Dum mors per omnes transeat,
Omnes resurgant mortui?
Consumpta mors ictu suo,
Perisse se solam gemat?

   [Col. 0619A] Quaesumus, auctor omnium,
In hoc Paschali gaudio
Ab omni mortis impetu
Tuum defende populum.

   Gloria tibi, Domine,
Qui surrexisti a mortuis;
Cum Patre, Sancto Spiritu,
In sempiterna saecula.
   Amen.

Supplicatio, Oremus Redemptorem mundi Dominum nostrum Jesum Christum: cum omni supplicatione rogemus; ut nos gloria resurrectionis suae propitius justificare dignetur. R\. Praesta aeterne omnipotens Deus.

Kyrie, eleison: V\. Christe, eleison: Kyrie, [Col. 0619B] eleison.

Capitula. Christe Dei Filius, qui venerabilis diei hujus excursum, et prius a te conditae lucis, et post verae resurrectionis tuae mysteriis consecrasti, dum singulari trophaeo triumphator inferni olim in hoc die devicto diabolo triumphasti; da nobis, ut de sepulchro vitiorum exeamus ad te lumen verum, qui es resurrectionis nostrae principium: ut, quia in te mors ultra nullo modo dominabitur, per veram Resurrectionis tuae potentiam, quam verissime profitemur, peccata nostra amodo nobis nullatenus dominentur; ut qui matutinum sacrificium pro nobis ipse oblatus es, in hoc Resurrectionis tuae tempore matutino ab omni nos jubeas purificari piaculo.

Pater noster. Liberati a malo. fol. 2.

[Col. 0619C] Dominus. R\. Et cum.

Lauda. Surrexit Christus a mortuis Alleluia P. Per gloriam Patris. Alleluia, alleluia. V\. Cantate Domino canticum novum: quia mirabilia fecit. P. Per gloriam. V\. Gloria, et honor Patri. P. Per gloriam.

Benedictio. Christus Dominus, qui ascendit, etc. fol. 367.

In nomine Domini nostri Jesu Christi, etc.



Ad Vesperum.

Lauda. Laudaverunt te, Domine, omnes Angeli tui, et hymnum dixerunt, dum perficeres fabricam coeli. Tuus est dies, et tua est nox: P. Tu fecisti solem et lunam. V\. Tu confirmasti in virtute tua mare: Tu contribulasti capita draconum super aquas. P. Tu fecisti.

[Col. 0619D] Oratio. Laudant te, Domine, omnes Angeli tui; dum a te se creatos agnoscunt: et cunctam creaturam coelestem atque terrenam te opificem subsistere ac disponi non ambigunt. Dona ergo mentibus nostris in omnibus operibus tuis tibi gloriam dare; et te solem justitiae perpetuo nobis fulgore clarescere lumen: quatenus nocturnas tenebras tua semper valeamus inluminatione vitare. R\. Amen.

Per misericordiam, etc.

Sono. Ubi est mors victoria tua? ubi est mors aculeus tuus? Resurrexi: dicit Dominus: Alleluia. V\. Propter miseriam inopum, et gemitum pauperum, nunc exurgam, dicit Dominus. Alleluia.

Dominus sit. R\. Et cum.

[Col. 0620A] Antiphona. Absorta est mors in victoria. Ubi est mors victoria tua? P. Ubi est mors aculeus tuus? V\. Propter miseriam inopum, et gemitum pauperum, nunc exurgam, dicit Dominus. Ponam in salutari tuo: fiducialiter agam in eo. P. Ubi est? V\. Gloria, et honor. P. Ubi est?

Dominus sit. R\. Et cum.

Lauda. Redemisti nos, Domine, sanguine tuo ex omni tribu, et lingua: P. Et fecisti nos regnum Deo nostro. Alleluia. V\. Domine Deus virtutum converte nos: et ostende faciem tuam, et salvi erimus. P. Et fecisti nos. V\. Gloria, et honor Patri. P. Et fecisti.

Hymnus. Hic est dies verus. Supplicatio. Oremus Redemptorem mundi. Hic supra.

Capitula. Deus, cujus unum hunc ex omnibus duximus [Col. 0620B] diem, in quo creatis rebus omnibus voluisti esse et praesentis lucis indicem, et aeterni luminis testem, ut in eo resurgeret inluminatio temporum, atque resurgeret inluminatio animarum: quique Dominicae et operationis primus, et resurrectionis idoneus revolutus in circulo, et reductus in calculo, Paschalis solemnitatis inciperet mysterium, et concluderet sacramentum; respice 372 in hoc tempore acceptabili, et in hac die salutis super servos tuos, Domine, quos redemisti de captivitate nequitiae spirituali trophaeo Dominicae passionis: quos Agni tui sanguine tinctos, ne vastator laederet, liberasti; Esto nobis praevius in solitudine vitae hujus, quo et in die calorem tentationis nostrae quasi nubes protegens obumbres, et in nocte a tenebris peccatorum [Col. 0620C] nos quasi columna ignis inlumines: ut, dum ades ad salutem, perducas ad requiem.

Pater noster. Liberati a malo, etc. fol. 2.

Benedictio. Christus Dominus, qui diem istum resurrectionis suae consecravit mysterio, resurgendi vobis praebeat efficaciam a delicto; R\. Amen. Et, qui olim hodierna die a mortuis resurrexit, mortificationis omnimodae vobis conferens donum, resurgere vos faciat coelestium dono virtutum: R\. Amen. Ut in eo semper vitam habeatis, in cujus mortem consepultos vos esse gaudetis. R\. Amen.

Per misericordiam.

Lauda. Tulerunt Dominum meum, et nescio, ubi posuerunt eum. P. Noli flere, Maria: resurrexit Dominus. Alleluia, alleluia. V\. Etenim Dominus [Col. 0620D] dabit benedictionem: et terra dabit fructum suum. P. Noli flere, Maria. V\. Gloria, et honor Patri. P. Noli flere, Maria.

Oratio. Christe, qui olim gloriosae noctis hujus diluculum resurrectionis tuae mysterio consecrasti, dum primus ipse numquam moriturus, et verae primitiae dormientium surrexisti; da nobis, ut in te resurgamus a vitiis, et vires reparemus perditae sanitatis: ut in te vivificemur ad statum verae salutis, qui pro nobis es mortificatus usque ad supplicium Crucis R\. Amen.

Per misericordiam tuam.

Dominus sit semper. R\. Et cum.

In nomine Domini.



SECUNDA FERIA RESURRECTIONIS.
[Col. 0621A]


Ad Matutinum.

Antiphona, Psalmus, et Oratio, ut in die. Quaere fol. 369.

Antiphona. Surrexit enim, sicut dixit Dominus; P. Et ecce praecedet vos in Galilaeam: ibi eum videbitis. V\. Cantate Domino canticum novum: quia mirabilia fecit. P. Et ecce praecedet. V\. Gloria, et honor Patri, etc. P. Et ecce.

Oratio. Jesu, Dei Filius, quem vox Angelica a mortuis resurrexisse praedixit, et euntibus discipulis, quod te in Galilaeam visuri essent innotuit: da nobis plenum gaudium de tua semper resurrectione habere: ut qui in Galilaeam, in transmigratione scilicet incorruptionis, manifestum te in carne voluisti ostendere [Col. 0621B] discipulorum aspectibus; digneris etiam in nobis apparere virtutibus manifestus: ut a corruptione in incorruptionem transeuntes, aeternae illius et verae transmigrationis possidere gaudia mereamur sine fine felices. R\. Amen.

Per misericordiam.

Antiphona 2. Resurrexit Dominus Jesus Christus a mortuis, P. Primitiae dormientium: ut in eo omnes vivificentur. V\. Dicite in nationibus, Dominus regnabit a ligno. Etenim firmavit orbem terrae qui non commovebitur: judicabit populos in aequitate. P. Primitiae. V\. Gloria, et honor. P. Primitiae.

Oratio. Christe, qui olim. Ut supra.

Antiphona 3. Christus surgens a mortuis jam non [Col. 0621C] moritur: mors illi ultra non dominabitur. V\. Memor fuit misericordiae suae Jacob, et veritatis suae domui Israel. Viderunt omnes fines terrae salutare Dei nostri. P. Jam non. V\. Gloria, et honor. P. Jam non.

Oratio. Incomparabilis Christe Domine Deus noster gaudiorum serenator, illustra conventus omnis Ecclesiae, quae te ab inferis excipit resurgentem; Qui ergo tam potenter et mortis aculeum vincis, et ultra non moreris, nos, quos potenter redemisti, in aeternam mortem ire nullo modo patiaris. R\. Amen.

Per misericordiam tuam.

R\. Magnus es, Domine, et praeclarus, P. Et laudabilis in virtute, et invisibilis: tibi serviet omnis creatura tua. V\. Fortissime, magne, et potens, Dominus exercituum nomen est tibi. Magnus consilio, et [Col. 0621D] incomprehensibilis cogitatu. P. Et laudabilis in virtute. V\. Gloria, et honor Patri. P. Et laudabilis in virtute.

Oratio Te Domine, ab inferis resurgentem in gloria, laudem tibi canit omnis a te condita creatura: nos quoque pusilli cum magnis admixti laudantes, te rogamus ac petimus: ut per te hic resurrectionis primae habentes principia, cum Sanctis omnibus resurgamus ad gloriam sempiternam. R\. Amen.

Per misericordiam tuam.


373 In Laudibus.

Ad Canticum. Antiphona. Cantemus Domino: gloriose enim honorificatus est, equum et ascensorem projecit in mare.

[Col. 0622A] Canticum. Cantemus Domino: gloriose. Require fol. 369.

Oratio. Cantabimus tibi Domine, et cum omni laude cantabimus: quia equum et ascensorem projecisti in mare: ita diabolum cum exercitibus suis suffoces eadem virtute. Quis similis tibi in diis Domine? quis similis tibi? gloriosus in sanctis, mirabilis in majestatibus, faciens prodigia, cunctis gentibus, et populis praedicanda. R\. Amen.

Per misericordiam tuam.

Ad Benedictus. Antiphona. In templo sancto gloriae tuae benedictus es Domine.

Canticum. Benedictus es Domine Deus, etc. Require fol. 6. Sono. Ego dormivi. Quaere fol. 370.

Lauda. Alleluia. Laudate Dominum de coelis. Alleluia, [Col. 0622B] alleluia, alleluia. Psalmus CXLVIII.


Lectio libri Apocalypsis Joannis Apostoli (Cap. II).

R\. Deo gratias.

Angelo Ephesi Ecclesiae scribe: Haec dicit qui tenet septem stellas in dextera sua, qui ambulat in medio septem candelabrorum aureorum: Scio opera tua, et laborem, et patientiam tuam, et quia non potes sustinere malos: et tentasti eos, qui se dicunt Apostolos esse, et non sunt: et invenisti eos mendaces: et patientiam habes, et sustinuisti propter nomen meum, et non defecisti. Sed habeo adversum ta pauca, quod charitatem tuam primam reliquisti. Memor esto itaque unde excideris: et age poenitentiam, et prima opera fac: sin autem, venio tibi, et movebo candelabrum tuum de loco suo, nisi poenitentiam [Col. 0622C] egeris. Sed hoc habes, quia odis facta Nicolaitarum, quae et ego odi. Qui habet aurem, audiat quid Spiritus dicat Ecclesiis: Vincenti dabo edere de ligno vitae, quod est in Paradiso Dei mei. R\. Amen.

Hymnus. Hic est dies. fol. 370.

Capitula. Adest Domine secundi illius diei luminosa species, in qua matutina lux, Christus videlicet noster, in firmamento legis a se conditae se indicit agnoscendum. Praesta ergo nobis, ut, qui luce resurrectionis coruscavit in mundo, abundantia pietatis redundet in saeculo: qualiter ita firmamento legis suae corda nostra praemuniat, ut inlaesos nos ad aeternam pertrahat vitam.

[Col. 0622D] Pater noster. A malo nos libera. Quaere fol. 10.

Dominus sit. R\. Et cum.

Lauda. Surrexit Christus a mortuis Alleluia. P. Per gloriam Patris. Alleluia, alleluia. V\. Cantate Domino canticum novum: quia mirabilia fecit. P. Per gloriam. V\. Gloria, et honor. P. Per gloriam.

Benedictio. Christus Dominus, qui diem istum. Quaere fol. 372.



Ad Vesperum.

Lauda. Laudaverunt te. Oratio. Laudant te Domine. fol. 371.

Sono. Dominus Jesus Christus surrexit a mortuis tertia die; P. Et vivit ex virtute Dei. Alleluia. V\. Salvator noster resurgens a mortuis, curvavit mortem: [Col. 0623A] et inluminavit nos vitae aeternitate. P. Et vivit.

Dominus sit. R\. Et cum.

Antiphona. Ego sum primus, et ego novissimus; P. Et fui mortuus, et ecce sum vivens in saecula saeculorum. V\. Laudate nomen Domini: laudate servi Domini. P. Et fui mortuus. V\. Gloria, et honor Patri. P. Et fui.

Dominus sit. R\. Et cum.

Lauda. Dominus Jesus Christus, qui est testis fidelis, primogenitus mortuorum, et princeps regum terrae: P. Ipse dilexit nos, et lavit nos a peccatis nostris sanguine suo. Alleluia. V\. Lapidem, quem reprobaverunt aedificantes, hic factus est in caput anguli. P. Ipse dilexit. V\. Gloria, et honor. P. [Col. 0623B] Ipse.

Hymnus. Hic est dies verus. Supplicatio. Oremus. fol. 371.

Capitula. Christe Deus noster, qui secundo die firmamentum formans, quasi solidamentum scripturarum in Ecclesia praeparas, quo coelestes populos Angelorum ab infirmitate inferiorum hominum, quasi aquas ab aquis, discernere voluisti: quique duo testamenta constituens, figuram veteris sacrificii per testamentum novum immolatione tui corporis complevisti; da nobis, ut intellectu prudentiae angelicis potestatibus, quasi aquis superioribus sociemur, et semper ad superna tendamus: qualiter ita solidamentum utriusque legis in corde nostro praepolleat, ut resurrectionis tuae potentia ad gaudia nos pertrahat [Col. 0623C] infinita.

374 Pater noster. Liberati a malo. fol. 2.

Dominus sit. R\. Et cum.

Benedictio. Christus Dei Filius, qui in corpore nostrae mortalitatis sustulit opprobrium Crucis, ab omni vos cruciatu nocibili eripiat passionis; R\. Amen. Et qui in vera corporis nostri carne surrexit ab inferis, in omnimoda veritate sanctificationis exuscitet corda vestra ab omni lapsu facinoris: R\. Amen. Ut fides, qua illum et mortuum fuisse, et resurrexisse agnoscitis, aeternae vobis praeparet receptacula mansionis. R\. Amen.

Per misericordiam ipsius.

Lauda. Surrexit Christus a mortuis Alleluia. P. Per gloriam Patris. Alleluia, alleluia. V\. Cantate [Col. 0623D] Domino canticum novum: quia mirabilia fecit. P. Per gloriam. V\. Gloria, et honor. P. Per gloriam.

Oratio. Mortuum te peccato fuisse non tuo, sed nostro, Jesu Domine, confitemur; et ideo, quia semel pro impiis mortuus, Deo vivis, fac nos, ut sic semel moriamur vitiis, qualiter coronaturi resurgentes laetemur semper de muneribus sempiternis. R\. Amen.

Per misericordiam tuam, etc.

In nomine Domini nostri Jesu Christi perficiamus cum pace. R\. Deo gratias.



FERIA TERITA.



Ad Matutinum.

Antiphona. Ego dormivi: et resurrexi. Psalmus III. [Col. 0624A] Oratio. Domine Jesu Christe. Require folio 369.

Antiphona 1. Quod Jesus mortuus est peccato, mortuus est semel: quod autem vivit, vivit Deo. P. Nunc autem existimate, vos mortuos esse peccato, viventes autem Deo. V\. Omnes gentes plaudite manibus: jubilate Deo in voce exultationis. P. Nunc autem existimate. V\. Gloria, et honor Patri. P. Nunc autem existimate.

Oratio. Mortuum te peccato. Hic supra.

Antiphona 2. Mortuus est Christus propter peccata nostra, P. Et resurrexit propter justificationem nostram. V\. Canite in initio mensis tuba, in die insignis solemnitatis nostrae, P. Et resurrexit propter. V\. Gloria, et honor Patri. P. Et resurrexit.

Oratio. Christe, Dei Filius, qui mortuus es propter [Col. 0624B] peccata nostra, et resurrexisti propter justificationem nostram; da nobis, et mortem habere vitiorum, et resurrectionem obtinere virtu um: ut ita mortis et resurrectionis tuae in nobis vigeat sacramentum, qualiter ad te sine confusione post nostrum transitum accedere mereamur. R\. Amen.

Per misericordiam tuam, etc.

Antiphona 3. Si credimus quod Jesus mortuus est, et resurrexit: P. Ita et Deus eos, qui dormierunt per Jesum, adducet cum eo. V\. Cantate Domino canticum novum: quia mirabilia fecit. P. Ita et Deus. V\. Gloria, et honor. P. Ita et Deus.

Oratio. Credimus te, Domine, indebita pro nobis morte damnatum, et virtute propria suscitatum; et ideo profluenti lachrymarum exundatione deposcimus, [Col. 0624C] ut qui te resurrexisse pro justificatione nostra nunc credimus, placabilem, ac mitem in judicio sentiamus. R\. Amen.

Per misericordiam.

R\. Tu es, Deus, qui facis mirabilia solus: P. Et tu regnas in aeternum Domine. V\. Notam fecisti in populis virtutem tuam: liberasti in brachio tuo populum tuum. P. Et tu. V\. Gloria, et honor. P. Et tu.

Oratio. Omnipotens ac mirabilis Domine, tu es qui facis mirabilia solus; et tu regnas in aeternum: ne obliviscaris nostri, nec humanis dejiciamur in laudibus; sed in te, in quo summa est gloriatio, tui memores delectemur. R\. Amen.

Per misericordiam, etc.


[Col. 0624D] In Laudibus.

Ad Canticum. Antiphona. Adjutor et protector factus est mihi Dominus in salutem.

Canticum. Cantemus Domino: gloriose. Quaere fol. 369.

Oratio. Adjutor et protector noster Domine, tuam, quaesumus, ad salvandos nos appone potentiam: tu es enim Deus noster, qui honorificaris ex debito; et exaltaris ex merito: quique, dum conteris bella, nomen quod tibi solum est, in virtutibus pandis, vel in mirabilibus innotescis; projice currus Pharaonis et exercitum ejus in mari: ut qui terga sequuntur nostra, ipso impetu, quo nos persequuntur, mergantur: [Col. 0625A] nos quoque ne cum eis immergas in profundum aut pelagum patefactum. R\. Amen.

Per.

375 Ad Benedictus. Antiphona. In templo sancto gloriae tuae benedictus es Domine.

Canticum. Benedictus es Domine. fol. 6.

Sono. Ego dormivi, et requievi: et resurrexi, quoniam Dominus suscitavit me.

Lauda. Laudate Dominum de coelis. Alleluia. Psalmus CXLVIII.


Apocalypsis Joannis Apostoli (Cap. II).

R\. Deo gratias.

Ego Joannes servus Jesu Christi audivi vocem de coelo dicentem mihi: Angelo Smyrnae Ecclesiae scribe: Haec dicit primus, et novissimus; qui fuit [Col. 0625B] mortuus, et vivit: Scio tribulationem tuam, et paupertatem, sed dives es: et blasphemaris ab his, qui se dicunt Judaeos esse, et non sunt, et mentiuntur, sed sunt synagoga satanae. Nihil horum timeas quae passurus es. Ecce missurus est diabolus aliquos ex vobis in carcerem, ut tentemini: et habeatis tribulationem diebus decem. Esto fidelis usque ad mortem, et dabo tibi coronam vitae. Qui habet aurem, audiat quid Spiritus dicat Ecclesiis: Qui vicerit, non laedetur a morte secunda. R\. Amen.

Hymnus. Hic est dies. Supplicatio. Oremus Redemptorem. fol. 371.

Capitula. Lucidum diei tertii speculum agnoscentes, in quo per conditum firmamentum legis divisae sunt aquae ab aquis, fideles utique ab infidelibus segregati; [Col. 0625C] te Dominum rogamus et petimus, ut vera fide nos instruas, et ab infidelitate disjungas: ut qui tertia die te suscitatum ab inferis credimus, lucis aeternae praesidio muniamur.

Pater noster. Liberati a malo. fol. 2.

Lauda. Surrexit Christus a mortuis Alleluia. P. Per gloriam Patris. Alleluia, alleluia, alleluia. V\. Cantate Domino canticum novum: quia mirabilia fecit. P. Per gloriam. V\. Gloria, et honor. P. Per gloriam.

Benedictio. Christe Dei Filius, qui in corpore nostrae mortalitatis. fol. 374.

In nomine Domini nostri.


In eodem die ad Vesperum.

[Col. 0625D] Lauda. Laudaverunt te Domine. Oratio. Laudant te Domine. fol. 371.

Sono. Venite, et videte: Angelus quomodo revolvit lapidem; P. Milites custodientes Sanctum; Alleluia, alleluia. V\. Mulieres lachrymantes, salvatorem quaerentes. Mariae Angelus dixit: Non est hic: surrexit enim Dominus. P. Milites.

Dominus sit semper. R\. Et cum.

Antiphona. Consepulti enim sumus cum Christo per baptisma in mortem: ut quemadmodum resurrexit Christus a mortuis per gloriam Patris, P. Ita et nos novitate vitae ambulemus. V\. Ipse fecit nos, et non ipsi nos. Nos autem populus ejus, et oves pascuae ejus. P. Ita et nos.

Dominus sit semper. R\. Et cum.

[Col. 0626A] Lauda. Redemit nos Dominus, P. Et liberavit nos. Alleluia, alleluia. V\. Laudate pueri Dominum: laudate nomen Domini. P. Et liberavit. V\. Gloria, et honor. P. Et liberavit.

Hymnus. Hic est dies verus. Supplicatio. Oremus Redemptorem. fol. 371.

Capitula. Omnipotens Deus Pater, qui die tertio ab infidelium cordibus, quasi ab inferioribus salsis aquis aridam, id est populum fontem fidei sitientem, segregare dignatus es; da nobis, ut ab infidelium laqueis segregati, resurrectionem Filii tui praedicemus indubii: ut qui tertio ab inferis suscitatus est die, trina nos virtutum copulatione resuscitet: quo fide, spe et charitate robusti, de aeterno resurrectionis mereamur munere consolari.

[Col. 0626B] Pater noster. Liberati a malo. fol. 2.

Benedictio. Deus, Dei Filius, qui resurrectionis suae gloriam toto dilatavit in mundo, credulitatis hujus vos justificet sacramento: R\. Amen. Et qui resurgens ultra non moritur, ab infinitae vos mortis eripiat dominatu. R\. Amen. Quo in eo nobis sit perpetuum gaudium, in quo nobis praecessit verae resurrectionis exemplum. R\. Amen.

Per misericordiam ipsius, etc. Dominus sit. R\. Et cum.

Lauda. Mane nobiscum Domine, P. Quoniam jam declinat dies in vesperum. Alleluia, alleluia. V\. Accedite ad Deum, et illuminamini: et vultus vestri non erubescent. P. Quoniam jam. V\. Gloria, et honor. P. Quoniam jam.

[Col. 0626C] Oratio. Concede nobis, Domine, ut mortis opera non agamus, qui resurrectionis tuae triumphos plena fide colimus: ut insultantes morti perpetuae per bonam vitam, novae hereditatis capiamus praesidia. R\. Amen.

Per misericordiam.

In nomine Domini nostri.



376 FERIA QUARTA.



Ad Matutinum.

Antiphona. Ego dormivi. Psalmus III. Oratio. Domine Jesu Christe. fol. 369.

Antiphona 1. De manu mortis liberabo eos, de morte redimam illos: P. Ero mors tua o mors, ero morsus tuus inferne. V\. Propter miserias inopum, [Col. 0626D] et gemitum pauperum, nunc exurgam, dicit Dominus. Ponam in salutari meo: fiducialiter agam in eo. P. Ero mors. V\. Gloria, et honor. P. Ero mors.

Oratio. Concede nobis Domine. Hic supra.

Antiphona 2. Absorta est mors praevalens: et maledictum populi abstulit Dominus ab omni ore, et delevit lachrymas ab omni facie. P. Hic est Deus noster: exultemus, et epulemur in salutare ipsius. V\. Praeoccupemus faciem ejus in confessione: et in psalmis jubilemus ei. P. Hic est. V\. Gloria, et honor. P. Hic est.

Oratio. Deus, Dei Filius, cujus mors mortem obsorbuit, et maledictum abstulit mundi; fac nos ita semper in tua resurrectionis victoria conlaetari, ut [Col. 0627A] dum praedicamus gloriam Crucis, indesinenter potiamur praemio veritatis. R\. Amen.

Per misericordiam tuam.

Antiphona 3. Ubi est mors victoria tua? P. Ubi est mors aculeus tuus? Resurrexi: dicit Dominus. V\: Propter miserias inopum, et gemitum pauperum, nunc exurgam, dicit Dominus. Ponam in salutari meo: fiducialiter agam in eo. P. Ubi est. V\: Gloria; et honor. P. Ubi est.

Oratio. Christe Deus, a quo mors in victoriam absorta est; qui mortis victoriam simul et aculeum dextruens, magnum mundo redemptionis praesidium contulisti; da nobis, ut vitiorum morti virtutum profectibus insultantes, ad aeterna gaudia mereamur perduci quandoque beatiores. R\. Amen.

[Col. 0627B] Per misericordiam.

R\. Magna, et mirabilia opera tua, Domine: justae, et verae sunt viae tuae. P. Rex omnium gentium. V\. Quis non timet Domine, et magnificat nomen tuum? quoniam solus justus es. P. Rex omnium. V\. Gloria, et honor. P. Rex omnium.

Oratio. Magna, et mirabilia opera tua Domine, quia vera, et justa sunt judicia tua. Subde nos vestigiis tuis, ut fides Ecclesiae tuae pedes tuos ambiat; mereaturque in his gratiam complectendis, in quibus evangelica mulier veniam meruit osculandi. R\. Amen.

Per misericordiam.


In Laudibus.

Ad Canticum. Antiphona. Iste Deus meus, et honorificabo [Col. 0627C] eum: Deus Patris mei, et exaltabo eum.

Canticum. Cantemus Domino: gloriose. fol. 369.

Oratio. Repelle a nobis Domine mortiferam perniciem impii Pharaonis: ut comminuto jugo servitutis Aegyptiae, serviamus tibi in gaudio libertatis aeternae. R\. Amen.

Per misericordiam.

Ad Benedictus. Antiphona. In templo sancto gloriae tuae benedictus es Domine.

Canticum. Benedictus es Domine, fol. 6. Sono. Ego dormivi. fol. 370.

Lauda. Laudate Dominum de coelis. Alleluia, alleluia. Psalmus CXLVIII.


Apocalypsis Joannis Apostoli (Cap. II).

R\. Deo gratias.

[Col. 0627D] Angelo Pergami Ecclesiae scribe: Haec dicit qui habet rhomphaeam ex utraque parte acutam: Scio ubi habitas, ubi sedes est satanae: et tenes nomen meum, et non negasti fidem meam. Et in diebus illis Antipas testis meus fidelis, qui occisus est apud vos, ubi satanas habitat. Sed habeo adversus te pauca: quia habes illic tenentes doctrinam Balaam, qui docebat Balac mittere scandalum coram filiis Israel, ede e, et fornicari: ita habes et tu tenentes doctrinam Nicolaitarum. Similiter poenitentiam age, siquominus, veniam tibi cito, et pugnabo cum illis in gladio oris mei. Qui habet aurem, audiat quid Spiritus dicat Ecclesiis: Vincenti dabo edere manna absconditum, et dabo ei calculum candidum: et in [Col. 0628A] calculo nomen novum scriptum, quod nemo scit, nisi qui accipit. R\. Amen.

Hymnus. Hic est dies. Supplicatio. Oremus. fol. 371.

Capitula. Luminosa diei quarti lux matutina refulget, in qua tu, Deus Omnipotens, magna luminaria in firmamento coeli constituens, quadrifluo Evangeliorum omnem mundum visitans inrigasti, cum eum pretioso tuo sanguine redemisti; da ergo nobis, ita lucore in firmamento Ecclesiae, ut aeternam mereamur 377 pervenire ad requiem: ut qui Primogenitus ex mortuis crederis, indultor quoque criminum in judicio sentiaris.

Pater noster. Liberati a malo. fol. 2.

Lauda. Surrexit Christus a mortuis Alleluia. P. [Col. 0628B] Per gloriam Patris. Alleluia, alleluia. V\. Cantate Domino canticum novum: quia mirabilia fecit. P. Per gloriam. V\. Gloria, et honor. P. Per gloriam.

Benedictio. Deus Dei Filius. fol. 375.

In nomine Domini.


Eodem die ad Vesperum.

Lauda. Laudaverunt te Domine. fol. 371.

Sono. Quis Deus magnus, sicut Deus noster? P. Tu es Deus, qui facis mirabilia solus. Alleluia, alleluia. V\. Honorificus in Sanctis, mirabilis in majestatibus, faciens prodigia. P: Tu es Deus.

Dominus sit. R\. Et cum.

Antiphona. Tradidit in mortem animam suam, et cum iniquis deputatus est. P. Et ipse peccata multorum [Col. 0628C] tulit: et iniquitates nostras in se portavit. V\. Cantate Domino canticum novum: quia mirabilia fecit. P. Et ipse. V\. Gloria, et honor. P. Et ipse.

Dominus sit. R\. Et cum.

Lauda. Ecce recordatus est Dominus populi sui Alleluia, et misertus est hereditati suae. Alleluia. P. Et observabuntur dies isti summo studio, et gaudio magno. Alleluia, alleluia. V\. O Domine salvos nos fac: o Domine bene prosperare. P. Et observabuntur. V\. Gloria, et honor. P. Et observabuntur.

Dominus sit. R\. Et cum.

Lauda. Omnes benedicite Dominum: et omnes conlaudate majestatem ejus. P. Agite diem laetitiae. [Col. 0628D] Alleluia, alleluia, alleluia. V\. Vox laetitiae et salutis in tabernaculis justorum. P. Agite diem. V\. Gloria, et honor. P. Agite diem.

Dominus sit. R\. Et cum.

Lauda. Vidi aquam egredientem de templo a latere dextro, Alleluia. P. Et omnes, ad quos pervenit aqua ista, salvi facti sunt, et dicent: Alleluia, alleluia. V\. Dextera Domini fecit virtutem: dextera Domini exaltavit me. P. Et omnes. V\. Gloria, et honor. P. Et omnes.

Hymnus. Hic est dies. Supplicatio. Oremus. fol. 371.

Capitula. Ecce, Domine, vesperum quarti diei hujus officiosis luminaribus frequentamus, in quo luminaria [Col. 0629A] in firmamento coeli constituens, quasi in solidamento legis infigens, quatuor videlicet Evangelistarum una te voce canentium corda inlustrare dignatus es: quo te in quatuor mundi partes et mortem pro nobis gustasse, et a mortuis resurrexisse, unitis vocibus nuntiarent: Te ergo petimus, teque rogamus, ut in hujus vitae obcuritate, ita resurrectionis tuae in nobis praefulgeat gratia, ut resurrecturi mereamur pertingere ad coronam.

Pater noster. Liberati a malo. fol. 2.

Benedictio. Verus Dei Agnus, qui pro nobis est immolatus in cruce, ab omni nos conluvionis macula purget; R\. Amen. Et qui occisus ex infirmitate surrexit potenter, potentialiter devincat omnes libitus carnis vestrae; R\ Amen. Quique, devicta [Col. 0629B] morte, mortis devicit auctorem, devictis criminibus vestris, in se vos faciat vivere sine fine. R\. Amen.

Per misericordiam.

Lauda. Christus pro nobis passus est, relinquens nobis exemplum, P. Ut sequamur vestigia ejus: Alleluia, alleluia. V\. Cantate Domino canticum novum: quia mirabilia fecit Dominus. P. Ut sequamur. V\. Gloria, et honor. P. Ut sequamur.

Oratio. Christe, Dei Filius, quo moriente, optata mundo vita, salusque donata est; dona nobis, in hoc resurrectionis tuae festo copiose laetari: ut qui tecum nos fuisse mortuos credimus, simul etiam tecum sine fine vivamus; et qui mortem ulterius in te dominari non credimus, a dominatu mortis [Col. 0629C] perpetuae liberemur. R\. Amen. Per misericordiam.

In nomine Domini.



FERIA QUINTA.



Ad Matutinum.

Antiphona. Ego dormivi. Psalmus III. Oratio. Domine Jesu Christe. fol. 369.

Antiphona 1. Si mortui sumus cum Christo: credimus quia simul etiam vivemus cum illo: P. Scientes, quod Christus surgens a mortuis, jam non moritur, mors illi ultra non dominabitur. V\. Magnus Dominus noster, et magna virtus ejus: et sapientiae ejus non est numerus. P. Scientes. V\. Gloria, et honor. P. Scientes.

Oratio. Christe, Dei Filius. Quaere retro in Vesperis [Col. 0629D] praecedentibus.

Antiphona 2. Si resurrexistis cum Christo, quae sursum sunt quaerite, ubi Christus est in dextera Dei sedens: P. Mortui enim estis, 378 et vita vestra abscondita est cum Christo. V\. Psallite Deo nostro in cithara, in cithara et voce psalmi. P. Mortui. V\. Gloria, et honor. P. Mortui.

Oratio. Tecum nos, Christe, jam per fidem consurrexisse exundanti hilaritate laetamur; et ideo fac nos semper ea, quae sursum sunt, quaerere: ut a flagitiorum nostrorum nequitiis resurgentes, illuc, ubi tu in dextera Patris sedes, mereamur aliquando pervenire felices. R\. Amen.

Per misericordiam.

[Col. 0630A] Dominus sit. R\. Et cum.

Antiphona 3. Christus resurgens a mortuis jam non moritur. P. Mors illi ultra non dominabitur. V\. Audite haec omnes gentes: auribus percipite, qui habitatis orbem. P. Mors. V\. Gloria, et honor. P. Mors.

Oratio. Christe, qui resurgens a mortuis, jam non moreris; concede, ut nulla in nobis ulterius mors praevaleat criminis: ut qui resurrectionis tuae mysterium fide promptissima veneramur, a nocibili mortis dominio liberemur. R\. Amen.

Per misericordiam.

R\. Tu es Deus qui facis mirabilia solus; P. Et notam fecisti in populis virtutem tuam. V\. Liberasti in brachio tuo populum tuum, filios Israel, et Joseph. [Col. 0630B] P. Et notam. V\. Gloria, et honor. P. Et notam.

Oratio. Tu es Deus, qui facis mirabilia solus: occurre animabus nostris optimus consolator: et indulgentiali favore existe Redemptor: et qui nos acquisisti passione voluntaria, erue nos de laqueo venantis invicta potentia. R\. Amen.

Per misericordiam.


In Laudibus.

Ad Canticum. Antiphona. Cantemus Domino: gloriose enim honorificatus est, equum, et ascensorem projecit in mare.

Canticum. Cantemus Domino. fol. 369.

Antiphona. In templo sancto gloriae tuae benedictus es Domine.

[Col. 0630C] Canticum. Benedictus es Domine. fol. 6. Sono. Ego dormivi. fol. 370.

Lauda. Alleluia. Laudate Dominum de coelis: Alleluia, alleluia, alleluia. Psalmus CXLVIII.


Apocalypsis Joannis Apostoli (Cap. II).

R\. Deo gratias.

Angelo Thyatirae Ecclesiae scribe: Haec dicit Filius Dei, qui habet oculos, ut flamma ignis, et pedes ejus similes aurichalco: Novi opera tua, et charitatem, et fidem, et ministerium, et patientiam tuam, et opera tua novissima plura prioribus. Sed habeo adversum te: quia permittis mulierem Jezabel, quae se dicit prophetam, docere, et seducere servos meos, fornicari, et manducare de idolothytis. Et dedi illi tempus ut poenitentiam ageret: et non vult poenitere [Col. 0630D] a fornicatione sua. Ecce mitto eam in lectum: et qui moechatur cum ea, in tribulatione maxima, nisi poenitentiam egerit ab operibus suis: et filios ejus interficiam in mortem, et scient omnes Ecclesiae, quia ego sum scrutans renes et corda: et dabo unicuique secundum opera sua. Vobis autem dico, et caeteris, qui Thyatirae estis: Quicumque non habent doctrinam hanc, et non cognoverunt altitudinem satanae, quemadmodum dicunt, non mittam super vos aliud pondus: tamen, quod habetis, tenete donec veniam. Et qui vicerit, et qui custodierit usque in finem opera mea, dabo illi potestatem super Gentes, et reget eas in virga ferrea, et tamquam vas figuli confringentur, sicut et ego accepi a Patre meo: [Col. 0631A] et dabo illi stellam matutinam. Qui habet aurem, audiat quid Spiritus dicat Ecclesiis. R\. Amen.

Hymnus. Hic est dies. Supplicatio. Oremus. fol. 371.

Capitula. Lucidi exortus diei quinti primordium contuentes, in quo vivarum reptilia animarum, et volatilia tu, Deus noster, formare dignatus es, te poscimus, teque rogamus, ut quos vivificans renovasti Baptismatis unda, nos resuscitando a vitiis, pertrahas ad superna; et qui te valde diluculo a mortuis resurrexisse gaudemus, nos semper ad coelestia evolasse resurrectionis tuae munere gratulemur.

Pater noster. Liberati a malo. fol. 2.

Lauda. Surrexit Christus a mortuis Alleluia. P. [Col. 0631B] Per gloriam Patris. Alleluia, alleluia. V\. Cantate Domino canticum novum: quia mirabilia fecit. P. Per gloriam. V\. Gloria, et honor. P. Per gloriam.

Benedictio. Verus Dei Agnus. fol. 377.

In nomine Domini.



Ad Vesperum.

Lauda. Laudaverunt te Domine. Et Oratio. Laudant te Domine. fol. 371.

Sono. Omnes gentes plaudite manibus: jubilate Deo 379 P. In voce exultationis. Alleluia. V\. Psallite Deo nostro, psallite: psallite Regi nostro, psallite. Quoniam rex omnis terrae Deus: psallite. P. In voce.

Dominus sit. R\. Et cum.

[Col. 0631C] Antiphona. De manu mortis liberabo: de morte redimam illos. P. Ero mors tua o mors; ero morsus tuus, inferne. V\. Propter miserias inopum, et gemitum pauperum, nunc exurgam, dicit Dominus. Ponam in salutari meo: fiducialiter agam in eo. P. Ero mors tua. V\. Gloria, et honor. P. Ero mors.

Dominus sit. R\. Et cum.

Lauda. In mente habete diem istum, in quo existis de Aegypto. P. Mensis novorum est iste: celebrate Pascha Domino. Alleluia. V\. Sumite psalmum, et date tympanum: psalterium jocundum cum cithara. P. Mensis novorum. V\. Gloria et honor. P. Mensis novorum.

Dominus sit. R\. Et cum.

Lauda. Vidi turbam Angelorum multorum in coelo [Col. 0631D] dicentium voce magna: Dignus est qui occisus est Agnus accipere fortitudinem, et gloriam, et honorem. Et omnes audivi dicentes: Sedenti in throno, et Agno P. Benedictio, et honor, et gloria, et potestas, Alleluia, alleluia. V\. Magnus Dominus, et laudabilis nimis: et magnitudinis ejus non est finis. P. Benedictio. V\. Gloria, et honor. P. Benedictio.

Hymnus. Hic est dies. Supplicatio. Oremus. fol. 371.

Capitula. Deus, qui in operatione quinti diei reptilia animarum vivarum, homines scilicet renovatos per sacramentum Baptismatis, condidisti: et volatilia coeli, animas videlicet Sanctorum ad superna volantes manifesta virtutum luce, formasti: praebe animabus [Col. 0632A] nostris invictum de tua resurrectione solatium: ut per te renovati resurgamus ad gloriam, per quem regenerati sumus ad vitam.

Pater noster. Liberati a malo. fol. 2.

Benedictio. Gratia, qua vos per fidem Christo consepultos esse gaudetis, mortificet vos ab omni contagione iniquitatis; R\. Amen. Et qui resurrectionis illius gaudia toto dilatavit in mundo, sanctificationem omnimodam exhibeat cordi vestro: R\. Amen. Ut qui illum suscitavit a mortuis, vos quoque resuscitet ad gloriam aeternae remunerationis. R\. Amen.

Per misericordiam.

Lauda. Gratias Deo, qui dedit nobis victoriam. P. Per Dominum nostrum Jesum Christum. Alleluia, alleluia. V\. Cantate Domino canticum novum: quia [Col. 0632B] mirabilia fecit. P. Per Dominum. V\. Gloria, et honor. P. Per.

Oratio. Fac nos, Deus Pater, ita tibi fructificare, ut ejus tantum simus, quem ex mortuis suscitasti Christi scilicet Filii tui: quo, suscitando nos tandem de vitiis ad virtutem, pervenire nos facias ad aeternam hereditatem. R\. Amen.

Per misericordiam.

In nomine Domini.



FERIA SEXTA.



Ad Matutinum.

Antiphona. Ego dormivi. Psalmus III. Et Oratio. Domine Jesu Christe. fol. 369.

Antiphona 1. Consepulti enim sumus cum Christo per baptisma in mortem: ut quemadmodum resurrexit [Col. 0632C] Christus a mortuis per gloriam Patris, P. Ita et nos in novitate vitae ambulemus. V\. Ipse fecit nos, et non ipsi nos. Nos autem populus ejus, et oves pascuae ejus. P. Ita. V\. Gloria, et honor. P. Ita.

Oratio. Christe, cui consepulti sumus in mortem, ut resurgeremus tibi per fidem resurrectionis tuae; lava nos a peccatis nostris in sanguine tuo: ut quos dudum mundasti aqua baptismatis, indesinenter purifices indulgentia pietatis. R\. Amen.

Per misericordiam.

Antiphona 2. Fructificemus Deo, ut simus ejus, P. Qui ex mortuis resurrexit. V\. Dominus regnavit, decorem induit: induit Dominus fortitudinem, et [Col. 0632D] praecinxit se. Etenim firmavit orbem terrae, qui non commovebitur. L. Qui. V\. Gloria, et honor. P. Qui.

Oratio. Fac nos. Quaere retro in Vesperis praecedentibus.

Antiphona. 3. Christus Jesus secundum tempus pro impiis mortuus est, justus pro injustis: Ideo commendat charitatem suam in nobis, P. Ut justificati in sanguine ejus, salvi ab ira simus per ipsum. V\. Eloquia Domini, eloquia casta: argentum igne examinatum terrae, purgatum septuplum. P. Ut justificati. V\. Gloria, et honor. P. Ut.

Oratio. Christe Deus noster, et Domine, qui confirmasti nos mysterio Crucis, et signasti mysterio, potentia tuae resurrectionis 380 dans pignus spiritus in cordibus nostris: fac nos ita, quaesumus redemptionis [Col. 0633A] nostrae dignitatem inculpabiliter custodire; ut disrupto carnalis concupiscentiae libitu, ita primitias spiritus habentes, sequamur: ut gloriosa resurrectionis tuae potentia, quae nostro primum praecessit in capite; in membris quoque et nunc per efficentiam bonorum operum, et post per exsuscitationem glorificati corporis impleatur. R\. Amen.

Per misericordiam.

R\. Quis Deus magnus sicut Deus noster? P. Tu es Deus, qui facis mirabilia magna solus. V\. Domine in mari via tua, et semitae tuae in aquis multis. Deduxisti sicut oves populum tuum. P. Tu es Deus.

Oratio. Credimus te, Domine, indebita pro nobis morte damnatum, et virtute propria suscitatum; et ideo profluenti te lachrymarum exundatione deposcimus, [Col. 0633B] ut qui te resurrexisse pro justificatione nostra nunc credimus, placabilem te ac mitem in judicio sentiamus. R\. Amen.

Per misericordiam.


In Laudibus.

Ad Canticum. Antiphona. Adjutor et protector factus est mihi Dominus in salutem.

Canticum. Cantemus Domino. fol. 369.

Oratio. Laetatur ecce Domine, Hierusalem fidelis in victoriam Crucis et potentiam Salvatoris: fac ergo, ut et diligentes eam, in ejus pacem consistant; et recedentes ab ea, ad ejus amplexum quandoque perveniant: ut ablato luctu, de resurrectionis aeternae gaudiis recreati, in ejus pace mereamur sine fine constitui. R\. Amen.

[Col. 0633C] Per misericordiam.

Ad Benedictus. Antiphona. In templo sancto gloriae tuae benedictus es Domine.

Canticum. Benedictus es. fol. 6. Sono. Ego dormivi. fol. 370.

Lauda. Laudate Dominum de coelis: Alleluia. Laudate Dominum in excelsis. Alleluia, alleluia. Psalmus CXLVIII.


Apocalypsis Joannis Apostoli (Cap. III).

R\. Deo gratias.

Angelo Ecclesiae Sardis scribe: Haec dicit qui habet septem Spiritus Dei, et septem stellas: Scio opera tua, quia nomen habes quod vivas, et mortuus es. Esto vigilans, et confirma caetera, quae moritura erant. Non enim invenio opera tua plena coram Deo [Col. 0633D] meo. In mente ergo habe qualiter acceperis, et audieris, et serva, et poenitentiam age. Si ergo non vigilaveris, veniam tamquam fur, et nescis qua hora veniam ad te. Sed habes pauca nomina in Sardis, qui non inquinaverunt vestimenta sua: et ambulabunt mecum in albis, quia digni sunt. Qui vicerit, sic vestietur vestimentis albis, et non delebo nomen ejus de Libro vitae, et confitebor nomen ejus coram Patre meo, et coram Angelis ejus. Qui habet aurem, audiat quid Spiritus dicat Ecclesiis. R\. Amen.

Hymnus. Hic est dies. Et Supplicatio. Oremus. fol. 371.

Capitula. Adest fulgidum diei sexti curriculum, sextae aetatis continens sacramentum; In illo formatus [Col. 0634A] homo ex nihilo, in isto reparatus ex aliquo: in quo tu, Dei Filius, dum pro nobis indebitam suscepisti mortem, mortis devicisti auctorem; da ergo nobis, ut quos de manu tanti hostis tuo sanguine redemisti, non patiaris aeternis doloribus cruciari: ut qui triumpho resurrectionis tuae, ea quae sursum sunt nos quaerere praecipis, modificatione pietatis corda nostra mortifices a delictis.

Pater noster liberati a malo. fol. 2.

Dominus sit. R\. Et cum.

Lauda. Dominus Jesus Christus, qui est testis fidelis, primogenitus mortuorum, et princeps regum terrae: P. Ipse dilexit nos, et lavit nos a peccatis nostris sanguine suo. Alleluia. V\. Lapidem, quem reprobaverunt aedificantes, hic factus est in caput [Col. 0634B] anguli. P. Ipse. V\. Gloria, et honor. P. Ipse.

Benedictio. Gratia, qua vos. fol. 379.

In nomine Domini nostri.



Ad Vesperum.

Lauda. Laudaverunt te Domine. Et Oratio. Laudant te Domine. fol. 371.

Sono. Jubilate Domino omnis terra. P. Cantate Deo: exsultate, et psallite. Alleluia, alleluia. R\. Psallite Deo nostro in cithara et voce psalmi: in tubis ductilibus, et voce tubae corneae. Jubilate in conspectu regis Domini. L. Cantate Deo.

Dominus sit. R\. Et cum.

Antiphona. Dominus Deus patrum nostrorum suscitavit Filium suum Jesum, quem vos interemistis, V\. Clamantes ante faciem Pilati: Crucifige, crucifige. [Col. 0634C] R\. Notum fecit Dominus salutare suum: ante conspectum gentium revelavit justitiam suam, P. Clamantes. 381 V\. Gloria, et honor. P. Clamantes.

Dominus sit. R\. Et cum.

Lauda. Dicite in gentibus: Dominus regnavit a ligno. P. Etenim correxit orbem terrae, qui non commovebitur: Alleluia, Alleluia, Alleluia. V\. Laetentur coeli, et exultet terra, moveatur mare, et plenitudo ejus. P. Etenim.

Dominus sit. R\. Et cum.

Lauda. Jocundare coelum, et exsulta terra, Alleluia. Prorumpant montes jocunditatem, Alleluia. P. Quia misertus est Dominus plebis suae, Alleluia, alleluia, alleluia. V\. Flumina Juda profluant aquas: distillabant [Col. 0634D] montes dulcedinem, et colles manabant lacte: quia fons de domo Domini prodiit: Alleluia, alleluia. P. Quia. R\. Gloria, et honor. P. Quia.

Hymnus. Hic est dies. Et supplicatio. Oremus. fol. 371.

Capitula. Deus, Dei Filius, qui hominem, quem sexto die formasti ex nihilo, sexta aetate saeculi redemisti sanguine tuo: et qui tunc bene conditus male cecidit; nunc in melius reformatus surrexit: da nobis, ut ita veraciter redemptionis nostrae mysterium perpendamus, qualiter in morte et resurrectione tua perenniter gloriemur: ut qui tempore salutis, mundo occurrens, mortem nostram moriendo devicisti, ab aeterna nos liberes damnatione judicii.

[Col. 0635A] Pater noster. Liberati a malo. fol. 2.

Benedictio. Deus, Dei Filius, qui patibulo pro impiis affixus est Crucis, suae vos salvificet gloria passionis. R\. Amen. Et qui mortem moriendo devicit, ipse a vobis omnes cruciatus avertat inferni: R\. Amen. Ut in eo resurgatis ad gloriam, cujus nunc resurrectionis suscipitis gaudia. R\. Amen.

Per misericordiam.

Lauda. Gratias Deo, qui dedit nobis victoriam. P. Per Dominum nostrum Jesum Christum. Alleluia, alleluia, alleluia. R\. Cantate Domino canticum novum: quia mirabilia fecit. P. Per Dominum. V\. Gloria, et honor. P. Per Dominum.

Oratio. Gratias agimus tibi, Deus Pater, qui eripuisti nos de potestate tenebrarum, transferens in [Col. 0635B] regnum Filii tui; da ergo, quaesumus nobis, ut quos per mortem revocavit ad vitam, per pietatem resuscitet ad gaudia sempiterna. R\. Amen.

Per misericordiam. In nomine Domini.



SABBATO.



Ad Matutinum.

Antiphona. Ego dormivi. Psalmus CCCLXIX. Et Oratio: Domine Jesu Christe. fol. 369.

Antiphona 1. Gratias Deo, qui dedit nobis victoriam. P. Per Dominum nostrum Jesum Christum. V\. Dicite in nationibus: Dominus regnavit a ligno. Etenim firmavit orbem terrae, qui non commovebitur: judicabit populos in aequitate. P. Per. V\. Gloria. P. Per Dominum.

[Col. 0635C] Oratio. Quas tibi, Domine, gratias referre poterimus pro eo, quia nobis victoriam per effusionem Filii tui sanguinis praestitisti? et ideo, quia defectum nostrum inspicis, supplementum tuae porrige pietatis: ut quicquid mens in conceptione laudis tuae suggerit enarrandum, fideli relatione os proferat ad aeternitatis emolumentum. R\. Amen.

Per misericordiam.

Antiphona 2. Gratia Dei data est nobis per inluminationem Salvatoris nostri Jesu Christi, P. Qui destruxit mortem, et inluminavit vitam. V\. Magnus Dominus noster, et magna virtus ejus: et sapientiae ejus non est numerus. P. Qui. V\. Gloria, et honor. P. Qui.

[Col. 0635D] Oratio. Gratias agimus. Quaere in Vesperis praecedentibus.

Antiphona 3. Gratias agimus tibi, Domine Deus noster, qui es, et qui eras, et qui venturus es Omnipotens. V\. Quoniam magnificata est usque ad coelos misericordia tua, et usque ad nubes veritas tua. P. Qui es. V\. Gloria, et honor. P. Qui es.

Oratio. Domine Deus noster, qui es et qui eras et qui venturus es, gratias tibi creatura a te condita referet, quia factum est regnum hujus mundi Domini nostri Jesu Christi; quaesumus ergo, ut quos regnum ejus esse voluisti, aeterno eos consoleris in munere. R\. Amen.

Per misericordiam.

R\. Quam magnificata sunt P. Opera tua Domine [Col. 0636A] V\. Omnia in sapientia fecisti: repleta est terra. P. Opera.

Oratio. Magnificata sunt opera tua Domine, et humanae intelligentiae remotissima: quorum nos visibilis pulchritudo pulcherrimum omnium provocat ad conlaudandum Creatorem: Tu nos vero discretionis imple spiritu: ut dum tua miramur opera, te tuis 382 in operibus laudet, magnificet intelligentia nostra. R\. Amen.

Per misericordiam.


In Laudibus.

Ad Canticum. Antiphona. Iste Deus meus.

Canticum. Cantemus Domino. fol. 369.

Ad Benedictus. Antiphona. In templo sancto gloriae tuae benedictus es Domine.

[Col. 0636B] Canticum. Benedictus es Domine. fol. 6. Sono. Ego dormivi. fol. 370.

Lauda. Laudate Dominum de coelis: Alleluia, alleluia. Laudate eum in excelsis. Alleluia, alleluia. Psal. CXLVIII.


Apocalypsis Joannis Apostoli (Cap. III).

R\. Deo gratias.

Angelo Laodiciae Ecclesiae scribe: Haec dicit Testis fidelis, et verus, qui est principium creaturae Dei. Scio opera tua, quia neque frigidus es, neque calidus: utinam frigidus esses, aut calidus: sed quia tepidus es, nec frigidus, nec calidus, incipiam te evomere ex ore meo: quia dicis: Quod dives sum, et locupletatus, et nullius egeo: et nescis quia tu es [Col. 0636C] miser, et miserabilis, et pauper, et caecus, et nudus. Suadeo tibi emere a me aurum ignitum probatum, ut salvus fias, et vestibus albis induaris, ut non appareat confusio nuditatis tuae, et collyrio inunge oculos tuos ut videas. Ego quos amo, arguo, et castigo. Aemulare ergo, poenitentiam age. Ecce sto ad ostium, et pulso: si quis audierit vocem meam, et aperuerit januam, introibo ad illum, et coenabo eum illo, et ipse mecum. Qui vicerit, dabo ei sedere mecum in throno meo: sicut et ego vici, et sedeo cum patre meo in throno ejus. Qui habet aurem, audiat quid Spiritus dicat Ecclesiis. R\. Amen.

Hymnus. Hic est dies, Et supplicatio: Oremus. fol. 371.

[Col. 0636D] Kyrie, eleison. R\. Christe, eleison. Kyrie, eleison.

Capitula. Christe, Dei Filius, qui exortum diei septimi in tua requie consecrasti, cum otium sabbati in sepulchro positus complevisti; da requiem cordi nostro beneplacitam tibi, ut ab operibus nostris ita in te veraciter quiescamus, ne in otio sabbati peccatorum nostrorum oneribus adgravemur: ut qui te e sepulchri quiete resurrexisse fideliter credimus, e coelis item ad judicium venientem mitissimum sentiamus Piissime.

Pater noster. Liberati a malo. fol. 2.

Lauda. Gratias Deo, qui dedit nobis victoriam. P. Per Dominum nostrum Jesum Christum. Alleluia, alleluia, V\. Cantate Domino canticum novum: quia [Col. 0637A] mirabilia fecit. P. Per Dominum. R\. Gloria, et honor. P. Per Dominum.

Benedictio. Christus Dei Filius, qui in corpore nostrae mortalitatis sustulit obprobrium Crucis, ab omni vos cruciatu nocibili eripiat passionis. R\. Amen.

Per misericordiam, etc.

Dominus sit. R\. Et cum.

In nomine Domini nostri Jesu Christi perficiamu eum pace. R\. Deo gratias.



SABBATO IN OCTAVAM PASCHAE.



Ad Vesperum.

Lauda. Laudaverunt te Domine. Et Oratio. Laudant te Domine. fol. 371.

Sono. Alleluia. Postquam resurrexit Dominus Jesus [Col. 0637B] Christus a mortuis, stans in medio discipulorum, locutus est dicens: P. Pax vobis: Ego sum, qui resurrexi a mortuis. Alleluia. V\. Tunc aperuit illis sensum, ut intelligerent scripturas, et dixit eis: Quoniam sic scriptum est: Nonne oportuit Christum pati, et resurgere a mortuis? Alleluia. P. Pax.

Dominus sit. R\ Et cum.

Antiphona. Si resurrexistis cum Christo, quae sursum sunt quaerite, ubi Christus est in dextera Dei sedens. P. Mortui enim estis: et vita vestra abscondita est cum Christo. R\. Domine salvos nos fac, o Domine bene prosperare: benedictus qui venit in nomine Domini. Benedicimus vobis de domo Domini: Deus Dominus, et illuxit nobis. P. Mortui. V\. Gloria, et honor. P. Mortui.

[Col. 0637C] Dominus sit. R\ Et cum.

Lauda. Lapidem, quem reprobaverunt aedificantes, hic factus est in caput anguli. P. A Domino factum est: hoc est mirabile in oculis nostris. Alleluia, alleluia, alleluia. V\. Psallite Deo nostro, psallite: psallite Regi nostro, psallite. P. A Domino. V\. Gloria. P. A Domino.


Hymnus.


   Te centies mille legionum Angeli
Concentu plaudunt, et canora jubilant,
Christe Jesu Alpha et Omega omnipotens,
Sepultus olim, et vivens in saecula,
Testis fidelis, et verum principium.

   Qui mundi hujus dejecisti principem,
[Col. 0637D] 383 Redimens Orbem tuo almo Sanguine;
Sanctus et verus Genitus Ingeniti,
Reserans clausum, et apertum obstruens,
Faciens nos Deo Regni Sacerdotium.

   Tu verus Agnus solus sine macula,
Qui dextram Patris conlocatus solio,
Solus egressus ab arce Dominica,
Similis Jaspidi, et Sardino lapidi,
Iris per gyrum, smaragdus circuis.

   Tu Dei pignus, hominisque Filius,
Septies librum signatum signaculis
Solvere signa dignus repertus es:
Agnus occisus septem pollens cornibus,
Septeno fulgens et lumine flammeo.

   E throno prodeunt fulgura, et tonitrua,
[Col. 0638A] Septem ardentes ante thronum lampades,
Septem ubique missi Dei Spiritus,
Septem stellae micant Agni dextera,
Septem cui adstant candelabra aurea.

   Sedentes circum quater seni Primates,
Amicti cuncti niveis cycladibus,
Et laureati diademis aureis,
Aureas vehunt phialas aromatum,
Aureis psallunt modulis, et citharis.

   Stant ante Thronum nitet mare vitreum,
Bis bini fortes, idem animalia:
Homo per genus, leo voce perstrepit
Juvencus ore promit Sacerdotium,
Petens ad astra more volans aquilae.

   Quatuor formis senis alis singulis,
[Col. 0638B] Ante et retro cuncta plena oculis,
Vigiles semper dormiendi nescii,
Vicissim Sanctus ter clamantes jugiter,
Illi, qui erat, est, et qui venturus est.

   Gloria Patri, laus, sapientia
Agno sedenti supra Thronum in coelis;
Cum Patre regnat, et cum Sancto Spiritu,
Connexa simul tribus una Deitas,
Per infinita saeculorum saecula.
   Amen.

Supplicatio. Oremus. fol. 371.

Capitula. Christe Dei Filius nostrarum requies animarum, qui otium sabbati requiescens in tumulo complevisti: ut in quo olim requieveras ab omni opere faciendo, in eo etiam requiesceres in sepulchro, [Col. 0638C] hunc nobis veraciter sanctificans diem, cujus vesperum in prima nobis sabbati, quae et octava dies est, lucescit: ut, qui dixeras de tenebris lumen splendescere, manifeste a mortuis resurgens appareres in carne; dirige cursum vitae nostrae in viam sanctificationis omnimodae, qualiter ita in his septem diebus, quibus mundus iste peragitur, et in quibus quotidie nobis Agnus occiditur, et Pascha quotidie celebratur, salubriori vitae curriculo conversemur: ut absque fermento malitiae verum Pascha mereamur quotidie celebrare: et ita ab omnibus operibus nostris in hoc die sanctificatione tibi placita quiescamus, ut octavi illius aeterni diei resurrectionis gloria consolemur, quia te praecipiente oramus:

[Col. 0638D] Pater noster. Liberati a malo. Require folio 2.

Benedictio. Christus, Dei Filius, qui in hoc die moriens requievit in tumulo, det optatam requiem cordi vestro; R\. Amen. Tribuatque vobis cessare ab omni opere criminis, qui in sepulchro positus sustulit obprobrium Crucis: R\. Amen. Ut optabile vobis resurrectionis ejus gaudium, et hic devotos efficiat, et in futuro de munere aeternitatis sustollat R\. Amen.

Per misericordiam.

Lauda. Apparuit Jesus januis clausis discipulis suis; quod esset Dominus, unus non credidit ex eis Thomas. P. Mitte manum tuam in fixuras clavorum meorum, et esto jam fidelis. Dominus meus, et Deus meus. Alleluia, alleluia, alleluia. V\. Sit nomen Domini [Col. 0639A] benedictum, amodo, et usque in aeternum. P. Mitte. V\. Gloria, et honor. P. Mitte. Oratio Omnipotens Deus. Quaere hic infra.

Per misericordiam.

In nomine Domini.



DOMINICA IN OCTAVAS PASCHAE.



Ad Matutinum.

Antiphona. Ego dormivi. Psalmus III. Oratio. Domine Jesu Christe. fol. 369.

Antiphona 1. Livore ejus sanati sumus. Omnes nos sicut oves errabamus: et Dominus posuit in eo iniquitates omnium nostrorum: traditus est, P. Quia ipse voluit, et non aperuit os suum. V\. Omnes gentes plaudite manibus: jubilate Deo in [Col. 0639B] voce exultationis. P. Quia. V\. Gloria, et honor. P. Quia.

Oratio. Omnipotens Deus Pater, qui nos Domini nostri Jesu Christi Filii tui pretioso sanguine redemisti, non patiaris in te credentes aeterni supplicii barathro demergi: ut per eum confessione nostrorum criminum ad te mereamur admitti, in quo iniquitates omnium nostrorum posuisti: ut ejus, cujus, livore sanati sumus, indesinenti praesidio protegamur. R\. Amen.

Per misericordiam.

Antiphona 2. Juste judicans peccata nostra 384 portavit corpore suo super lignum; P. Ut a malis separati, cum justitia vivamus. V\. Jubilate Domino omnis terra: servite Domino in laetitia. P. Ut a malis. [Col. 0639C] V\. Gloria, et honor Patri. P. Ut a malis.

Oratio. Juste quidem, Domine, judicans peccata nostra in corpore tuo super lignum portasti, cum diabolum non potestate, sed justitia devicisti: ut qui per debitam mortem nostram servituti ejus subjugati eramus, per indebitam mortem tuam ad libertatis gratiam redeamus; fac nos ergo, ut in te semper liberi esse possimus, qualiter tecum et hic, et in aeternum sine fine vivamus. R\. Amen.

Per misericordiam.

Antiphona 3. Vulneratus est propter iniquitates nostras, et adtritus est propter scelera nostra: P. Disciplina pacis nostrae in eo, livore ejus sanati sumus. V\. Venite, et videte opera Domini, quae posuit prodigia super terram. P. Disciplina. V\. Gloria, [Col. 0639D] et honor. P. Disciplina.

Oratio. Christe, Dei Filius, qui voluntarie pro nobis carnem subjiciens morti, disciplina factus es nostrae pacis; fac nos tuis subjectos existere disciplinis: ut qui livore sanati sumus, voluntatis tuae semper judicio obsequamur. R\. Amen.

Per misericordiam.

R\. Vicit leo de tribu Juda, radix David, aperire librum, et solvere signa ejus; et cum eo exercitus Angelorum clamantium, et dicentium: P. Laus, et honor, et potestas Deo nostro. V\. Vidi in coelo turbam magnam, quam dinumerare nullus poterat: et clamabant voce magna, dicentes: P. Laus et honor.

Oratio, Leo de tribu Juda, radix David aperi in [Col. 0640A] nos tuae scientiae lumen: ut qui paschalia festa nunc veneranter excolimus, in regno tuo cum electis tuis, et cum exercitibus Angelorum decantemus glorioso nomini tuo.---Amen.

Per misericordiam.


In Laudibus

Ad Canticum. Antiphona. Cantemus Domino: gloriose enim honorificatus est.

Canticum. Cantemus Domino. fol. 369.

Ad Benedictus. Antiphona. Tibi soli Deo honor, et gloria.

Canticum. Benedictus es Domine. fol. 6. Sono. Ego dormivi. fol. 370.

Lauda. Laudate Dominum de coelis: Alleluia, alleluia. Laudate eum in excelsis. Alleluia. Psalmus [Col. 0640B] CXLVIII.


Apocalypsis Joannis Apostoli (Cap. V).

R\. Deo gratias.

Ego Joannes fui in spiritu, et vidi in dextera sedentis supra thronum, librum scriptum intus et foris, signatum sigillis septem. Et vidi Angelum fortem, praedicantem voce magna: Quis est dignus aperire librum, et solvere signacula ejus? Et nemo poterat, in coelo, neque in terra, neque subtus terram, aperire librum, neque respicere illum. Ego flebam multum, quoniam nemo dignus inventus est aperire librum, nec videre eum. Et unus de senioribus dicit mihi: Ne fleveris: ecce vicit leo de tribu Juda, radix David aperire librum, et septem signacula ejus. Et vidi: et ecce in medio throni et quatuor [Col. 0640C] animalium, et in medio seniorum, agnum stantem quasi occisum, habentem cornua septem, et oculos septem: qui sunt septem spiritus Dei missi per orbem terrarum. Et venit, et accepit librum de dextera sedentis in throno. Et cum apperuisset librum, quatuor animalia, et viginti quatuor seniores ceciderunt coram agno, habentes singuli citharas, et pateras aureas, et phialas aureas plenas odoramentorum, quae sunt orationes sanctorum: et cantabant canticum novum, dicentes: Dignus es accipere librum, et aperire signacula ejus: quoniam occisus es, et redemisti nos Deo in sanguine tuo ex omni tribu, et lingua, et populo, et natione: et fecisti nos Deo nostro regnum, et sacerdotes: et regnabunt super terram. Et vidi, et audivi vocem Angelorum [Col. 0640D] multorum in circuitu throni, et animalium, et seniorum: et erat numerus eorum millia millium, dicentium voce magna: Dignus est Agnus, qui occisus est, accipere virtutem, et divinitatem, et sapientiam, et fortitudinem, et honorem, et gloriam, et benedictionem. Et omnem creaturam, quae in coelo est, et super terram, et quae sub terra, et quae sunt in mari, et quae in eo: omnes audivi dicentes: Sedenti in 385 throno, et Agno, benedictio, et honor, et gloria, et potestas Deo nostro in saecula saeculorum. R\. Amen.

Hymnus. Hic est dies. Supplicatio. Oremus. fol. 371.

Capitula. Decurso, Christe Domine, Paschalis solemnitatis officio, et tuae resurrectionis gaudio consummato, [Col. 0641A] quo verum lumen mundo de tenebris effulsisti, quo coecis mentibus coruscasti: adoramus, ecce et prosternimur ante te Deum, qui veteris fermenti malitiam azymis sinceritatis et veritatis excludens, omnem corruptionem adulterinae commixtionis intra puritatem ac simplicitatem fidei non relinquis, sed azymorum diem nobis ipsis absque humani seminis fermento azymos dedicasti: petimus, ut publica fidei vota arbiter devotionis aspicias: ut completum passionis ac resurrectionis tuae cultum pius propitiator intendas; et quoniam per te gratia et veritas facta est, veritate tua instruas ad intellectum, quos gratia perduxit ad cultum.

Pater noster. Liberati a malo. fol. 2.

Lauda. Apparuit januis clausis. Benedictio Christus [Col. 0641B] Dei Filius. fol. 383.

In nomine Domini.


Exeunte Vespera.

Lauda. Laudaverunt te. fol. 371.

Oratio. Te in excelsis, Domine, laudent omnes Angeli ac virtutes: tibi de terra det laudem omne, quod a te auctore sumit originem: et qui supernorum conlaudaris officiis, terrestrium semper delecteris obsequiis. R\. Amen.

Per misericordiam.

Sono. Alleluia. Postquam resurrexistis. fol. 382.

Antiphona. Haec est dies, quam fecit Dominus: P. Exsultemus, et epulemur in ea. V\. O Domine salvos nos fac, o Domine bene prosperare. P. Exsultemus. [Col. 0641C] V\. Gloria, et honor. P. Exsultemus.

Dominus sit. R\. Et cum.

Lauda. Celebrabitis diem istum legitimum Domino; Alleluia. P. Et filii vestri usque in aeternum. Alleluia, alleluia, alleluia. V\. Exsultate Deo adjutori nostro: jubilate Deo Jacob. P. Et filii. V\. Gloria, et honor. P. Et filii.


Hymnus.


   Psallat altitudo coeli,
Psallant omnes Angeli,
Quicquid est virtutis usquam
Psallat in laudem Dei:
Nulla linguarum silescat
Vox; sed omnis consonet.

   Da puer plectrum, choreis
[Col. 0641D] Ut canam fidelibus
Dulce carmen, et melodum,
Gesta Christi insignia,
Hunc camoena nostra solum
Pangat, hunc laudet lyra.

   Christus est, quem rex sacerdos
Adfuturum protinus
Infulatus concinebat
Voce, chorda, et tympano,
Spiritum coelo fluentem
Per medullas hauriens.

   Facta nos, et jam probata
Pangimus miracula.
Testis est orbis; nec ipsa
Terra quod vidit, negat;
[Col. 0642A] Cominus Deum docendis
Proditum mortalibus.

   Corde natus ex Parentis
Ante mundi exordium,
Alpha, et cognominatus;
Ipse fons, et clausula
Omnium, quae sunt, fuerunt
Quaeque post futura sunt.

   Ipse jussit, et creata:
Dixit ipse, et facta sunt:
Terra, coelum, fossa ponti,
Trina rerum machina,
Quaeque in his vigent sub alto
Solis, et lunae globo;

   Corporis formam caduci,
[Col. 0642B] Membra morti obnoxia
Induit, ne gens periret
Primo plusti ex germine,
Merserat quem lex profundo
Noxialis tartaro.

   O beatus ortus ille,
Virgo cum Puerpera
Edidit nostram salutem,
Foeta Sancto Spiritu;
Et puer Redemptor orbis
Os sacratum protulit.

   Gloria et honor Deo
Usquequaque altissimo,
Una Patri, Filioque,
Inclyto Paraclito;
[Col. 0642C] Cui laus, et potestas
Per aeterna saecula.
   Amen.

Supplicatio. Oremus. fol. 371.

Capitula, et Benedictio, quae dicenda sunt 386 per omnes Dominicos usque ad Ascensionem Domini.


In exeunte Vespera.

Capitula. Deus, cujus unum. Benedictio. Christus Dominus, qui diem. fol. 372. Lauda. Apparuit januis clausis. fol. 383.

Oratio. Leo de tribu Juda. fol. 384.



IN TERTIO DOMINICO POST PASCHA.



Ad Vesperum.

Lauda. Laudaverunt te Domine. Oratio. Laudan [Col. 0642D] te Domine. fol. 371.

Sono. Dominus Jesus Christus surrexit a mortuis tertia die, P. Et vivit ex virtute Dei. Alleluia. V\. Salvator noster resurgens a mortuis turbavit mortem, et inluminavit nos vitae aeternitate. P. Et vivit.

Dominus sit. R\. Et cum.

Antiphona. Deus qui dives est in misericordia, propter nimiam charitatem suam dilexit nos; P. Et cum essemus mortui peccato, convivificavit nos Christus, cujus gratia salvati sumus. V\. Quoniam quis in nubibus aequabitur Domino? aut quis similis erit Domino inter filios Dei? P. Et cum. V\. Gloria, et honor. P. Et cum.

Dominus sit. R\. Et cum.

[Col. 0643A] Lauda. Plateae tuae Hierusalem sternentur auro mundo: Alleluia. P. Et cantabitur in te canticum laetitiae, Alleluia; Et per omnes vicos tuos ab universis dicetur: Alleluia, alleluia, alleluia. V\. Lauda Hierusalem Dominum: conlauda Deum tuum Sion. P. Et cantabitur. V\. Gloria, et honor. P. Et cantabitur.

Hymnus. Te centies mille. fol. 382. Supplicatio. Oremus. fol. 371.

Capitula. Christe Dei Filius.

Benedictio. Christe Dei Filius. fol. 383.

Lauda. Sapientia Dei super lapides pretiosos est, Alleluia; habitatio ejus in vasa aurea, Alleluia; P. Prudentia sua de thesauro invisibili procedit, Alleluia, alleluia, alleluia. V\. Extendens coelos sicut [Col. 0643B] pellem: qui tegit in aquis superiora ejus. P. Prudentia. V\. Gloria, et honor. P. Prudentia.

Oratio. Rex magne et terribilis Domine, tibi in omnibus Gentibus vera jubilet fides; et praesta, ut non solum voce, sed et mente tibi psallamus, qui es Rex noster: ut tecum sine fine vivamus. R\. Amen.

Per misericordiam.

In nomine Domini.



Ad Matutinum.

Antiphona. Ego dormivi. Psalmus III.

Oratio. Domine Jesu Christe. fol. 369.

Oratio. 1. Cantate Domino canticum novum: bene psallite ei in jubilatione. P. Quia rectus est sermo Domini, et omnia opera ejus in fide. V\. Confitemini Domino in cithara: in psalterio decem chordarum [Col. 0643C] psallite ei. P. Quia. V\. Gloria, et honor. P. Quia.

Oratio. Cantemus tibi Domine canticum novum: quia rectus est sermo tuus, et opera tua fidelia: ut qui coelorum regna in prophetae jubilatione, et Evangelicae tubae clangore conscendere facis; illuc nos attrahas, quo ipse praecedis. R\. Amen.

Per.

Antiphona 2. Elegit nos hereditatem sibi rex omnis terrae Deus. P. Psallite Deo nostro, psallite: psallite Regi nostro, psallite. V\. Omnes gentes plaudite manibus: jubilate Deo in voce exsultationis. P. Psallite. V\. Gloria, et honor. P. Psallite.

Oratio. Rex magne, et terribilis. Quaere retro in Vesperis praecedentibus.

[Col. 0643D] Antiphona 3. Jubilate Deo omnis terra: P. Cantate, et exsultate, et psallite. V\. Cantate Domino canticum novum: quia mirabilia fecit. P. Cantate. V\. Gloria, et honor. P. Cantate.

Oratio. Jubilet te, Domine, omnis terra; psalmum cantet, exsultet, psallat nomini tuo; cujus nomen est admirabile, et praeclarum: Concede ergo Ecclesiae tuae precibus, ut quos in fide vocas, in tentatione non deseras: et qui tibi jubilum personant laudis in saeculum, praemium mereantur aeternae beatitudinis in futurum. R\. Amen.

Per misericordiam.

R\. Regnavit Dominus omnis terrae: et inhabitabitur universa terra, P. Ut paradisus circumcinges [Col. 0644A] omnem terram. V\. Dominus regnavit, exsultet terra: laetentur insulae multae. P. Ut paradisus.

387 Oratio. Mirabilia sunt testimonia tua, Domine Deus; quibus Unigenitus Filius tuus regnat universae terrae: praesta ergo nobis, ut qui revelata facie gloriam ejus speculamur, a dextris ejus in judicio conlocemur. R\. Amen.

Per.


In Laudibus.

Ad Canticum. Antiphona. Adjutor et protector mihi fuit Dominus in salutem: hic Deus meus, et honorabo eum: Deus Patris mei, et exaltabo eum.

Canticum. Cantemus Domino. fol. 369.

Ad Benedictus. Antiphona. Tibi soli Deo honor, et gloria, virtus, et potestas in saecula saeculorum.

[Col. 0644B] Canticum. Benedictus es Domine. fol. 6.

Sono. Ego dormivi. fol. 370.

Lauda. Laudate Dominum de coelis: Alleluia, alleluia. Laudate eum in excelsis, Alleluia, alleluia. Psalmus CXLVIII.


Apocalypsis Joannis Apostoli (Cap. III).

R\. Deo gratias.

Angelo Philadelphiae Ecclesiae scribe: Haec dicit Sanctus, et Verus, qui habet clavem David: qui aperit, et nemo claudit: et claudit, et nemo aperuit. Scio opera tua, et dedi coram te ostium apertum, quod nemo potest claudere: quia modicam habes virtutem, et servasti verbum meum, et non negasti nomen meum. Ecce dabo de synagoga satanae, qui dicunt se judaeos esse, et non sunt, sed mentiuntur: [Col. 0644C] Ecce faciam illos, ut veniant, et adorent ante pedes tuos: et scient quia ego dilexi te: quoniam servasti verbum patientiae meae et ego te servabo ab hora tentationis, quae ventura est in orbem universum tentare habitantes in terra. Venio cito: tene quod habes, ut nemo accipiat coronam tuam. Qui vicerit, faciam illum columnam in templo Dei mei, et foras non egredietur amplius: et scribam super illum nomen Dei mei, et nomen civitatis Dei mei novae Hierusalem, quae descendit de coelo a Deo meo, et nomen meum novum. Qui habet aurem, audiat quid Spiritus dicat Ecclesiis. R\. Amen.

Hymnus. Hic est dies. Supplicatio. Oremus. Capitula. Christe Dei Filius, qui venerabilis fol. 371. Lauda. Sapientia Dei super lapidem. folio 385. Benedictio. [Col. 0644D] Christus Dominus, qui ascendit patibulum. fol. 386.

In nomine Domini.


Exeunte Vespera.

Lauda. Laudaverunt te Domine. Oratio. Laudant te Domine. fol. 371. Sono. Dominus Jesus Christus. fol. 373.

Antiphona. Fecit coelos Dominus in virtute sua. P. Etenim correxit orbem terrae, quae non commovebitur. V\. Laetentur coeli, et exsultet terra, moveatur mare, et plenitudo ejus. P. Etenim. V\. Gloria, et honor. P. Etenim.

Dominus sit. R\. Et cum.

Lauda. Sanctam Hierusalem novam vidi pescendentem [Col. 0645A] de coelo. P. Et audivi vocem dicentium: Alleluia, alleluia. V\. Lauda Hierusalem Dominum: conlauda Deum tuum Sion. P. Et audivi. V\. Gloria, et honor. P. Et audivi.

Hymnus. Psallat altitudo coeli. fol. 385. Supplicatio. Oremus. Capitula. Deus, cujus unum hunc. Benedictio. Christus Dominus, qui diem istum Resurrectionis. fol. 371. Lauda. Sapientia Dei. Oratio. Rex magne. fol. 386.



IN QUARTO DOMINICO PASCHAE.



Ad Vesperum.

Lauda. Laudaverunt. Oratio. Laudant te. fol. 371.

Sono. Venite, et videte: Angelus quomodo revolvit lapidem; P. Milites custodientes Sanctum. Alleluia, alleluia; V\. Mulieres lachrymantes, Salvatorem [Col. 0645B] quaerentes. Mariae Angelus dixit: Non est hic: surrexit enim Dominus. P. Milites.

Dominus sit. R\. Et cum.

Antiphona. Regnavit Dominus Deus noster Omnipotens, gaudeamus, et exsultemus. P. Quia venerunt vota agni, quae sunt justificationes sanctorum. V\. Omnes gentes plaudite manibus: jubilate Deo in voce exsultationis. P. Quia. V\. Gloria, et honor. P. Quia.

Dominus sit. R\. Et cum.

Lauda. Cantate Deo Alleluia: Deo nostro P. Canticum novum, cantate: Alleluia, alleluia, alleluia. V\. Laudate pueri Dominum: laudate nomen Domini. P. Canticum. 388 V\. Gloria, et honor. P. Canticum.

[Col. 0645C] Hymnus. Te centies mille. Supplicatio. Oremus. fol. 371. Capitula. Christe, Dei Filius, nostrarum. Benedictio. Christe, Dei Filius, qui in hoc die, fol. 383.

Lauda. Gaudebat populus Israel Alleluia, et universa multitudo Jacob colebant Dominum legitime; P. Et David cum cantoribus cithara repercutiebat in domo Domini: et laudem Domino dicebat: Alleluia, alleluia, alleluia. V\. Non permisit hominem nocere eis: sed corripuit pro eis reges. P. Et David. V\. Gloria, et honor Patri. P. Et David.

Oratio. Admirabilis Domine, tuum nomen laudabile est in universis finibus terrae: Praesta ergo nobis vanam mundi celsitudinem declinare: ut ex ore nostro tua perficiatur laudatio, et verae fidei nutrimentis crescat in nos scientiae plenitudo. R\. Amen.

[Col. 0645D] Per misericordiam.

In nomine Domini.



Ad Matutinum.

Antiphona. Ego dormivi. Psalmus 3. Oratio. Domine Jesu Christe. fol. 369.

Antiphona 1. Domine Deus noster, quam admirabile est nomen tuum P. In universa terra! V\. Quoniam elevata est magnificentia tua super coelos. P. In universa terra. V\. Gloria, et. P. In universa terra.

Oratio. Admirabilis Domine, tuum. In Vesperis praecedentibus.

Antiphona 2. Cantate Domino canticum novum: cantate Domino omnis terra. P. Cantate Domino, [Col. 0646A] et benedicite nomen ejus: V\. Bene nuntiate de die in diem salutare Domini. P. Cantate. V\. Gloria, et honor. P. Cantate.

Oratio. Cantet tibi, Domine, omnis terra canticum novum; quia redemisti per sanguinem Filii tui Domini nostri Jesu Christi omnem mundum: ut qui in mortem ejus consepulti sumus, infinita cum eo laetitia exsultemus. R\. Amen.

Per misericordiam.

Antiphona 3. Quam magnificata sunt opera tua Domine! P. Omnia in sapientia fecisti: repleta est terra creatura tua. V\. Hoc mare magnum, et spatiosum: illic reptilia, quorum non est numerus. Animalia pusilla, et magna. P. Omnia in sapientia. V\. Gloria, et honor. P. Omnia.

[Col. 0646B] Oratio. Quam magnificata sunt opera tua Domine! omnia in sapientia fecisti: reple tamen nos directionis spiritu: ut dum tua miramur opera, te tuis in operibus laudet intelligentia nostra. R\. Amen.

Per misericordiam.

R\. Ego sum Deus, et non mutor. Convertimini ad me populus meus: testor enim vos, quoniam non est alius Deus praeter me. Ego feci terram, et hominem super eam: ego firmavi coelos; P. Et omnes stellas lucere mandavi. V\. Ego primogenitus exivi ante omnem creaturam: Ego feci in coelis ut oriretur lumen. P. Et omnes.

Oratio. Domine Jesu Christe, verus Deus verusque homo; qui non mutaris, sed es sanctus in omnibus operibus tuis; incredulitatem a nobis dubiae mentis [Col. 0646C] averte: et cor nostrum gratiae tuae muneribus reple: ut tu, Deus verus credaris et cognoscaris; qui Salvator omnium, miraculis et virtutibus approbaris. R\. Amen.

Per.


In Laudibus.

Ad Canticum. Antiphona. Dominus conterens bella, Dominus nomen est ei. Currus Pharaonis et exercitum ejus projecit in mare.

Canticum. Cantemus Domino.

Ad Benedictus. Antiphona. Tibi soli Deo. Sono. Ego dormivi. fol. 370.


Apocalypsis Joannis Apostoli (Cap. XIV).

R\. Deo gratias.

Ego Joannes fui in spiritu, et vidi: et ecce Agnus [Col. 0646D] stabat supra montem Sion, et cum illo centum quadraginta quatuor millia habentes nomen ejus, et nomen Patris ejus scriptum in frontibus suis. Et audivi vocem de coelo, tamquam vocem aquarum multarum, 389 et tamquam vocem tonitrui magni: et vocem, quam audivi, sicut citharoedorum citharizantium in citharis suis. Et cantabant quasi canticum novum ante sedem, et ante quatuor animalia, et seniores: et nemo poterat dicere canticum, nisi illa centum quadraginta quatuor millia, qui empti erant de terra. Hi sunt, qui cum mulieribus non sunt coinquinati: Virgines enim sunt. Hi sequuntur Agnum quocumque abierit. Hi empti sunt ex hominibus primitiae Deo, et Agno, et in ore ipsorum non est inventum [Col. 0647A] mendacium: sine macula enim sunt. Et vidi alterum Angelum volantem per medium coelum habentem Evangelium aeternum, ut evangelizaret sedentibus super terram, et super omnem gentem, et tribum, et populum, et linguam: dicens magna voce: Timete Dominum, et date illi honorem, quia venit hora judicii ejus: et adorate eum, qui fecit coelum, et terram, mare, et fontes aquarum. R\. Amen.

Hymnus. Hic est dies. Supplicatio. Oremus. Capitula. Christe Dei Filius, qui venerabilis diei hujus. fol. 371. Lauda. Gaudebat populus Israel. Require folio 388. Benedictio. Christus Dominus, qui diem istum. fol. 372.

In nomine Domini, etc.


[Col. 0647B] Exeunte Vespera.

Lauda. Laudaverunt. Oratio. Laudant te Domine. fol. 371. Sono. Venite, et videte. Require fol. 375.

Antiphona. Tu es rex regum, cui Deus coeli regnum forte, P. Et potens, et honoratum dedit. V\. Domine Deus virtutum converte nos: et ostende faciem tuam: et salvi erimus. P. Et potens. V\. Gloria, et honor, etc. P. Et potens.

Dominus sit semper. R\. Et cum.

Lauda. Cantate Domino canticum novum Alleluia: quia mirabilia fecit Dominus. Liberavit nos dextera ejus, et brachium sanctum ejus. Alleluia. V\. Notum fecit Dominus salutare suum: ante conspectum gentium revelavit justitiam suam. P. Liberavit nos. V\. Gloria, et honor. P. Liberavit nos.

[Col. 0647C] Hymnus. Psallat altitudo coeli. Require folio 385. Supplicatio. Oremus Redemptorem. fol. 385. Preces, ut supra. Capitula. Deus, cujus hunc ex omnibus duximus diem. Benedictio. Christus Dominus, qui diem istum resurrectionis. Quaere fol. 372.

Lauda. Omne donum optimum de coelo veniet Alleluia, P. Descendens a patre luminum. Alleluia, alleluia, alleluia. V\. Psallite Deo nostro in cithara, in cithara et voce psalmi. P. Descendens. V\. Gloria, et honor. P. Descendens.

Oratio. Admirabilis Domine, tuum nomen. folio 388.



IN QUINTO DOMINICO PASCHAE.



Ad Vesperum.

Lauda. Laudaverunt te Domine. Oratio. Laudant [Col. 0647D] te Domine. fol. 371.

Sono. Quis Deus magnus sicut Deus noster? P. Tu es Deus qui facis mirabilia solus. Alleluia, alleluia, alleluia.---. Honorificus in Sanctis, mirabilis in majestatibus, faciens prodigia. R\. Tu es.

Dominus sit semper. R\. Et cum.

Antiphona. Alleluia, Rigans Deus montes de superioribus: de fructu operum tuorum satiabitur terra. P. Producens foenum pecoribus, et herbam servituti hominum. V\. Quam magnificata sunt opera tua Domine! Omnia in sapientia fecisti: repleta est terra creatura tua. P. Producens. V\. Gloria. P. Producens.

Dominus sit. R\. Et cum.

[Col. 0648A] Lauda. Vidi, et audivi voces Angelorum multorum in circuitu throni, stantes in conspectu Agni. Quatuor animalium, et seniorum voces. P. Cum fragore magno resonabant, Alleluia. R\. Magnus Dominus noster, et magna virtus ejus: et sapientiae ejus non est numerus. P. Cum fragore. V\. Gloria. P. Cum fragore.

Hymnus. Te centies mille. fol. 382. Supplicatio. Oremus Redemptorem. Capitula. Christe, Dei Filius, nostrarum requies. Benedictio. Christus Dei Filius, qui in hoc die. fol. 383.

Lauda. Sapientia a Domino Deo est Alleluia, P. Et cum illo fuit semper, et est ante aevum. Alleluia, alleluia. V\. Notum fecit Dominus salutare suum: ante conspectum gentium revelavit justitiam suam. [Col. 0648B] P. Et cum illo. 390 V\. Gloria, et honor Patri, etc. P. Et cum.

Oratio. Christe, Dei Filius, qui occisus Agnus resurgis in gloria, et habens potestatem humanam, inluminare dignatus es terram, quo passionis et resurrectionis tuae pluviis inrigata, te solum sequeretur ad vitam, quae se olim mortis eliserat in ruinam; nostris, quaesumus, precibus favens, da nobis et resurgendi copiam in operibus bonis, et moriendi efficaciam in operibus pravitatis. Per misericordiam tuam.

In nomine Domini.



Ad Matutinum.

Antiphona. Ego dormivi. Psalmus III. Oratio. Domine Jesu Christe. Quaere fol. 369.

[Col. 0648C] Antiphona 1. Vidi Agnum quasi occisum in medio seniorum: et cantabant canticum novum, dicentes: P. Dignus es accipere librum, et solvere signacula ejus, quia redemisti mundum. R\. Minuisti eum paulo minus ab Angelis, gloria, et honore coronasti eum. P. Dignus es. V\. Gloria, et honor. P. Dignus es.

Oratio. Christe Dei Filius, qui occisus. Require in Vesperis istius Dominici.

Antiphona 2. Fecit Dominus luminaria magna solus: Solem in potestate diei; P. Lunam autem, et stellas in potestate noctis. V\. Laudate nomen Domini: laudate servi Domini. P. Lunam autem. V\. Gloria, et honor Patri. P. Lunam.

Oratio. Domine, qui fecisti luminaria magna solus; [Col. 0648D] in sapientia lunam et stellas in potestatem noctis; educ nos de jugo nequitiae spiritualis in manu forti et brachio extenso: ac disseca quaecumque cursu in nostro opponuntur obstacula: quia tu es Dominus dominantium, custosque nostrarum manens animarum. R\. Amen.

Per misericordiam.

Antiphona 3. Magna opera Domini: exquisita P. In omnes voluntates ejus. V\. Memoriam fecit mirabilium suorum, misericors, et miserator Dominus: P. In omnes. V\. Gloria, etc. P. In omnes.

Oratio. Magna opera tua, Domine, exquisita in omnes voluntates tuas: Da nobis famulis tuis, ut dum operum tuorum magnitudinem admiramur, magnificentiam [Col. 0649A] Conditoris debita confessione laudemus; tuaque mandata fidelia timorata sapientia exquiramus; atque perfectum intelligentiae decus, timoris obedientia faciamus. R\. Amen.

Per misericordiam.

R\. Ego sum Dominus Deus vester, et non est praeter me Salvator alius: Audierunt insulae, et timuerunt extrema terrae. P. Audi Israel puer meus, Jacob electe meus, semen Abrahae amici mei. V\. Ego sum primus, et ego novissimus. Manus quoque mea fundavit terram, et dextera mea mensa est coelos. P. Audi Israel.

Oratio. Tu es Domine Deus, et non est alius praeter te: nec tamen ipse concluderis, quem extrema terrae agnoverunt, dum a te fidei vocatione pertracta [Col. 0649B] sunt: da ergo nobis, ut ita in te radicemur, ut cultu justitiae, et operum dignitate aeternam mereamur pervenire ad requiem. R\. Amen.

Per misericordiam.


In Laudibus.

Ad Canticum. Antiphona. Gubernasti justitia tua Domine, populum tuum hunc, quem liberasti.

Canticum. Cantemus Domino: gloriose. Quaere fol. 369.

Oratio. Glorificetur dextera tua Domine; quae inimicos animae nostrae vitaeque confringat; et per multitudinem majestatis tuae adhuc conterat: et ter nos constructores cogitationum malarum sermonumque et operum dimergat. R\. Amen.

Per misericordiam.

[Col. 0649C] Ad Benedictus. Antiphona. Tibi soli Deo honor. Canticum. Benedictus Dominus Deus patrum. fol. 6. Sono: Ego dormivi, et requievi. Require fol. 370.

391 Lauda. Laudate Dominum de coelis Alleluia, alleluia: laudate eum in excelsis. Alleluia. Psalmus CXLVIII.


Apocalypsis Joannis Apostoli (Cap. XIX).

R\. Deo gratias.

Ego Joannes fui in spiritu, et vidi coelum apertum, et ecce equus albus, et qui sedebat super eum, vocatur Fidelis, et Verax, et in justitia judicat, et pugnat. Oculi autem ejus sicut flamma ignis, et in capite ejus diademata multa, habens nomen scriptum quod nemo novit nisi ipse. Et vestitus erat [Col. 0649D] veste aspersa sanguine: et vocatur nomen ejus, VERBUM DEI. Et exercitus qui sunt in coelo, sequebantur eum in equis albis, vestiti byssino albo mundo. Et de ore ipsius procedit gladius acutus: ut ipso percutiat Gentes. Et reget eas in virga ferrea: et ipse calcat torcular vini furoris irae Dei omnipotentis. Et habet in vestimento, et in femore suo scriptum: Rex regum, et Dominus dominantium. R\. Amen.

Hymnus. Hic est dies verus Dei. Capitula. Christe Dei Filius, qui venerabilis diei hujus excursum. Require fol. 371. Lauda. Sapientia a Domino Deo est. Require folio 389. Benedictio. Christus Dominus, qui diem Resurrectionis. fol. 372.


[Col. 0650A] Exeunte Vespera.

Lauda. Laudaverunt te Domine. Oratio. Laudant te Domine. Require fol. 371. Sono. Quis Deus magnus. fol. 389.

Antiphona. Sit Gloria Domini in saeculum saeculi: P. Laetabitur Dominus in operibus suis: V\. Qui respicit terram, et facit eam tremere: qui tangit montes, et fumigabunt. P. Laetabitur. V\. Gloria, et honor Patri. P. Laetabitur.

Dominus sit semper. R\. Et cum.

Lauda. Ascendite ad Hierusalem filiae Sion, P. Et laudate Deum vestrum. Alleluia, alleluia. V\. A solis ortu usque ad occasum, laudate nomen Domini. P. Et laudate. V\. Gloria, et honor Patri. P. Et laudate.

Hymnus. Psallat altitudo coeli. Quaere fol. 385. [Col. 0650B] Supplicatio. Oremus. Capitula. Deus, cujus unum hunc diem. Benedictio. Christus Dominus, qui. Quaere fol. 372. Lauda. Sapientia a Domino Deo est. Oratio. Christe Dei Filius. Quaere fol. 390.



IN SEXTO DOMINICO PASCHAE.



Ad Vesperum.

Lauda. Laudaverunt te Domine. Oratio. Laudant te Domine. fol. 371.

Sono. Omnes gentes plaudite manibus: jubilate Deo. P. In voce exsultationis Alleluia. V\. Psallite Deo nostro, psallite: psallite Regi nostro, psallite. Quoniam rex omnis terrae Deus: psallite. P. In voce.

Dominus sit semper. R\. Et cum.

Antiphona. Audivi vocem magnam in coelo, dicentem: Agnus, qui occisus est. P. Dignus est, accipere [Col. 0650C] virtutem, et divinitatem, et sapientiam, et benedictionem in saecula saeculorum. V\. Cantate Domino canticum novum: quia mirabilia fecit. P. Dignus. V\. Gloria, et honor Patri. P. Dignus.

Dominus sit semper. R\. Et cum.

Lauda. Exaudivit pauperes Dominus: et compeditos suos non deseruit. P. Laudent illum coeli et terra. Alleluia, alleluia, alleluia. V\. Videant pauperes et laetentur: quaerite Dominum, et vivet anima vestra. P. Laudent. V\ Gloria. P. Laudent.

Hymnus. Te centies mille legionum. Supplicatio. Oremus. Capitula. Christe, Dei Filius. Benedictio. Christus Dei Filius, qui in hoc. Quaere fol. 382.

Lauda. Alleluia. Psallite Domino in cithara, Alleluia, in cithara et voce psalmi. Alleluia, alleluia. P. [Col. 0650D] Jubilate Deo omnis terra, psalmum dicite nomini ejus. V\. In cithara. V\. Gloria. P. In cithara.

Oratio. Domine admirabilis et immense, humiles nos propitius tam effice quam intende: ut quia nomen tuum admirabile est in omni terra, veritatis in nos solidius cumules disciplinam. R\. Amen.

Per misericordiam tuam.



Ad Matutinum.

Antiphona. Ego dormivi. Psalmus III. Oratio. Domine Jesu Christe. Quaere fol. 369.

Antiphona 1. Testimonia tua Domine credibilia facta sunt nimis. P. In longitudine dierum. 392 V\. Mirabiles elationes maris, mirabilis in excelsis [Col. 0651A] Dominus. P. In longitudine. V\. Gloria, etc. P. In longitudine.

Oratio. Testimonia tua, Domine, quae nobis facta sunt credibilia, sint nostrae meditationi assidua, ut sunt fidei veritate syncera: atque ita nostro consumentur opere, sicut proferuntur ex ore; regant consolatione moerentes, ac promptiores efficiant. R\. Amen.

Per misericordiam.

Antiphona 2. Volucres coeli, et pisces, qui perambulant semitas maris. P. Admirabile est enim nomen tuum, Domine, in universa terra. V\. Et constituisti eum super opera manuum tuarum. Omnia subjecisti sub pedibus ejus, P. Admirabile. V\. Gloria, et honor. P. Admirabile.

[Col. 0651B] Oratio. Domine admirabilis. Require retro in fine Vesperi istius Dominici.

Antiphona 3. Psallite Deo nostro, psallite: psallite Regi nostro, psallite. P. Quoniam Rex omnis terrae Deus, psallite prudenter. V\. Omnes Gentes plaudite manibus: jubilate Deo in voce exsultationis. P. Quoniam Rex. V\. Gloria, et honor. P. Quoniam Rex.

Oratio. Da nobis Domine non solum voce, sed et mente tibi psallere sapienter: ut juxta magnitudinis tuae nomen, tuam a nostris vocibus magnifices laudem. R\. Amen.

Per misericordiam.

R\. Mementote Patres nostros, quemadmodum salvati sunt in mari Rubro, dum persequerentur illos [Col. 0651C] inimici eorum, et nos exclamemus in coelos; et miserebitur nostri Dominus, secundum testamentum patrum nostrorum. P. Ut sciant omnes Gentes, quia est, qui redimat, et liberet Israel. V\. Dextera tua, Domine, glorificata est in virtute: dextera manus tuae confregit inimicos. Et prae multitudine majestatis tuae contrivistis adversarios. P. Ut sciant.

Oratio. Memorare Domine, quemadmodum liberasti patres nostros, dum persequerentur illos inimici; exaltasti dexteram tuam in adversarios eorum: tu enim es Deus noster, qui et honorificaris ex debito, et exaltaris ex merito: Da ergo nobis, ut nos, qui per hujus saeculi pelagum ambulamus, nullis undarum mundialium tunsionibus frangamur. R\. Amen.

Per misericordiam tuam.


[Col. 0651D] In Laudibus.

Ad Canticum. Antiphona. Gelaverunt tamquam murus fluctus maris: stetit unda fluens in medio mari.

Canticum. Cantemus Domino: gloriose.

Ad Benedictus. Antiphona. Tibi soli Deo. Sono. Ego dormivi, et quievi. Require fol. 370.


[Col. 0652A] Apocalypsis Joannis Apostoli (Cap. XXII.)

R\. Deo gratias.

Ego Joannes fui in spiritu, et ostendit mihi Dominus flumen aquae vitae, splendidum tamquam crystallum, procedentem de sede Dei et Agni. In medio plateae ejus, et ex utraque parte fluminis lignum vitae, afferens fructus duodecim, per menses singulos reddens fructum suum, et folia ligni ad sanitatem Gentium. Et omne maledictum non erit amplius: sed sedes Dei et Agni in illa erunt, et servi ejus servient illi. Et videbunt faciem ejus: et nomen ejus in frontibus eorum. Et nox ultra non erit: et non egebunt lumine lucernae, neque lumine Solis, quoniam Dominus Deus illuminabit illos, et regnabunt in saeculum saeculi. R\. Amen.

[Col. 0652B] Hymnus. Hic est dies verus Dei. Capitula. Christe, Dei Filius, qui venerabilis. Require fol. 371. Lauda. Alleluia, Psallite Domino in cithara. fol. 391. Benedictio. Christus Dei Filius. fol. 383.


Exeunte Vespera.

Lauda. Laudaverunt te Domine. Oratio. Laudant te Domine. Quaere 317. Sono. Omnes gentes plaudite. fol. 391. Antiphona. Vidi Agnum quasi occisum in medio seniorum: habebat enim in veste. P. Et in capite scriptum: Rex regum, et Dominus dominorum. V\. Magnus Dominus et laudabilis nimis: et magnitudinis ejus non est finis. P. Et in capite. V\. Gloria, et honor Patri. P. Et in capite.

Dominus sit semper. R\. Et cum.

Lauda. Laudem dicunt Deo nostro omnes. P. Qui [Col. 0652C] timetis eum pusilli, et magni. Alleluia, alleluia. R\. Ecce nunc benedicite Dominum, omnes servi Domini. P. Qui timetis eum. 393 V\. Gloria, et honor Patri. P. Qui timetis eum.

Dominus sit. R\. Et cum.

Alia Lauda. Alleluia, Cum laetitia ingrediemur in sancta Domini: et cum exsultatione. P. Regrediemur decantantes: Alleluia, alleluia, alleluia. V\. Omnis terra adoret te Deus, et psallat tibi: et psalmum dicat nomini tuo. P. Regrediemur. V\. Gloria, et honor. P. Regrediemur.

Dominus sit. R\. Et cum.

Alia Lauda. Fons hortorum: puteus aquarum viventium, P. Quae fluunt impetu a Libano. Alleluia, [Col. 0652D] alleluia. V\. Rigans montes de superioribus: de fructu operum tuorum satiabitur terra. P. Quae fluunt. V\. Gloria. P. Quae.

Hymnus. Psallat altitudo. Supplicatio, Capitula, et Benedictio, ut in fol. 386. Lauda. Alleluia, Psallite Domino in cithara.

Oratio. Domine admirabilis. fol. 391.



IN ASCENSIONE DOMINI.
[Col. 0651]


Ad Vesperum.
[Col. 0651D]

395 Lauda. Laudaverunt te Domine. Oratio. Laudant te Domine. fol. 371.

Sono. Domini est terra, et plenitudo ejus: orbis terrarum, P. Et universi qui habitant in eo. Alleluia. [Col. 0652D] V\. Tollite portas principes vestras, et elevamini portae aeternales: et introibit rex gloriae. P. Et universi.

Dominus sit. R\. Et cum.

Antiphona. Pater Gloriae suscitavit Jesum Christum [Col. 0653A] a mortuis, et conlocavit eum ad dexteram suam supra coelos, super omnem Principatum et Potestatem, et Virtutem, et Dominationem, P. Et super omne nomen, quod nominatur. V\. Ascendit Deus in jubilatione: Dominus in voce tubae. P. Et super. V\. Gloria. P. Et.

Oratio. Omnipotens Deus Pater gloriae, qui Dominum nostrum Jesum Christum suscitasti a mortuis, conlocans illum ad dexteram tuam super omnem Principatum, et Potestatem; suscita in nos studia omnimodae sanctitatis: ut illi soli religatae sint primitiae spiritus nostri, qui a mortuis resurgens, mortis principem propria virtute devicit. R\. Amen.

Per misericordiam tuam

Antiphona 2. Ascensor coeli, auxiliator noster, P. [Col. 0653B] Magnificentiam ejus discurrunt nubes: habitatio ejus sursum. V\. Currus Dei decem millium multiplex, millia laetantium: Dominus in illis in Sina in sancto. P. Magnificentiam. V\. Gloria, et honor. P. Magnificentiam.

Dominus sit. R\. Et cum.

Lauda. Audivi vocem turbarum multarum dicentium: Alleluia: honor, et gloria Deo nostro: P. Quia justa, et vera sunt judicia ejus. Et iterum dixerunt: Alleluia. P. Et adoraverunt sedentem super thronum, dicentes: Amen, et Alleluia. V\. Excelsus super omnes gentes Dominus, supra coelos gloria ejus. P. Quia justa. V\. Gloria. P. Et adoraverunt.


Hymnus.


   Aeterne Rex Altissime,
[Col. 0653C] Redemptor et Fidelium:
Quo mors soluta deperit,
Datur Triumphus gratiae;

   Quem lex subacta Tartari,
Marcens Averno dispulit;
Carens mucrone pessimo,
Throno remisit Patrio:

   Scandens Tribunal dexterae
Patris: potestas omnium
Conlata Jesu est coelitus,
Quae non erat humanitus.

   Ut trina rerum machina:
Coelestium, Terrestrium,
Et infernorum condita
[Col. 0653D] Flectant genu jam subdita.

   Nec sit salus ullo modo
Tuo foris vocabulo;
A quo creata cuncta sunt,
Et recreata sancta sunt,

   Haec tanta Christi gratia
Nexum tulit peccaminum;
Sumpsitque corpus proprium,
Totumque possidet Polum.

   Tremunt videntes Angeli,
Versa vice mortalium,
Culpat caro, et purgat caro,
Regnat Deus Dei caro.

   Quae praeminet virtutibus
Summis procul coelestibus:
[Col. 0654A] Deus caro, atque spiritus,
Plenus Deus, verusque Homo.

   Dicunt ex astris Angeli,
Demum reverti hujusmodi,
Quem nos redire credimus,
Regnare prorsus novimus.

   Tu Christe nostrum gaudium,
Manens Olympo praeditum
Mundi regis qui fabricam,
Mundana vincens gaudia.

   Hinc te precantes quaesumus,
Ignosce culpis omnibus;
Et corda sursum subleva
Ad te superna gratia.

   Ut cum rubente coeperis
[Col. 0654B] Clarere nube Judicis,
Poenas repellas debitas,
Reddas coronas perditas.

   Da nobis illuc sedula
Devotione tendere,
Quo te sedere cum Patre,
In arce regni, credimus.

   Gloria tibi Domine,
Qui scandis supra sidera,
Cum Patre, Sancto Spiritu,
In sempiterna saecula.
   Amen.

396 Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nos gloria Ascensionis suae [Col. 0654C] propitius justificare dignetur. R\. Praesta Aeterne omnipotens Deus.

Kyrie eleison. R\. Christe eleison. Kyrie eleison.

Capitula. Ascensionis tuae, Domine, festa suscipientibus adesto propitius, et fave placatus; quique carnis nostrae fragilitatem tecum glorificandam in coelestibus devexisti, culparum veterum tolle putredinem, et vitae nobis pristinae reddito dignitatem: ut illic te credendo ascendere mereamur, q o te veraciter conscendisse nunc credimus.

Pater noster. Liberati a malo. fol. 2.

Benedictio. Christus Dominus, qui assumptum hominem Paternam ascendendo perduxit ad sedem, perducat vos ad aeternae gloriae libertatem; R\. Amen. Quique si exaltatus esset a terra, promisit omnia [Col. 0654D] trahere ad seipsum, nullum ex vobis patiatur a suo esse corpore separatum; R\. Amen. Sed sibi vos sine fine coronandos statuat, qui solus in vestro corpore ascendendo coelorum penetravit secreta. R\. Amen.

Per.

Lauda. Ascendam ad Patrem meum, et ad Patrem vestrum, Alleluia. P. Ad Deum meum, et ad Deum vestrum. Alleluia. alleluia. V\. Excelsus super omnes gentes Dominus, et super coelos gloria ejus. P. Ad Deum. V\. Gloria, et honor. P. Ad Deum.

Oratio. Rex regum Immense, cui Deus coeli regnum forte, et potens, et honoratum dedit; dum omnia potestati tuae subjecit: cui millia millium Angelorum ministrant, da requiem populo tuo ab omnibus oneribus, [Col. 0655A] quibus onerati consistimus; ut qui ascendisti gloriosus in coelum, mitis existas, cum manifestata fuerit gloria tua. R\. Amen.

Per misericordiam, etc.

In nomine Domini nostri Jesu Christi perficiamus cum pace. R\. Deo gratias.



IN ASCENSIONE DOMINI.



Ad Matutinum.

Antiphona. Ego dormivi: et resurrexi. Psalmus III. Oratio. Domine Jesu Christe, qui pro nobis soporem, etc. Require fol. 369.

Antiphona 1. Positi sunt throni, et antiquus dierum sedebat: vestitum ejus sublime: et thronus ejus flamma ignis. P. Millia millium serviebant ei, et decies centena millia assistebant ei. V\. Omnes Gentes [Col. 0655B] plaudite manibus: jubilate Deo in voce exsultationis. P. Millia millium. V\. Gloria, et honor Patri. P. Millia millium.

Oratio. Rex regum Immense, etc. Require in Vesperis istius festi.

Antiphona 2. Ad similitudinem hominis vidi virum sedentem in throno, magnam claritatem habentem; P. Et omnes militiae coelestis exercitus Angelorum clamantes, dicebant in unum: Ecce, cujus imperium, et regnum, et gloria sine fine permanent in aeternum. V\. Visi sunt gressus tui Deus, ingressus Dei mei; regis qui est in sancto. P. Et omnes militiae. V\ Gloria, et honor. P. Et omnes militiae.

Oratio. Unigenite Dei Filius, qui devicta morte de terrenis ad coelestia transitum faciens, quasi Filius [Col. 0655C] hominis apparens, in throno magnam claritatem habens, quem omnis militia coelestis exercitus Angelorum laudat: praebe nobis, ut nullis flagitiorum vinculis in corde hujus saeculi inligemur, qui te ad Patrem ascendisse gloriosa fidei devotione concinimus; ut illic indesinenter cordis nostri dirigatur obtutus, quo tu ascendisti post vulnera gloriosus. R\. Amen.

Per misericordiam tuam, etc.

Antiphona 3. Viri Galilaei, quid statis aspicientes in coelum? P. Hic Jesus, qui receptus est a vobis, sic veniet, quemadmodum vidistis eum euntem in coelum. V\. A templo tuo, quod est in Hierusalem, tibi offerent reges munera. P. Hic Jesus. V\. Gloria, [Col. 0655D] et honor. P. Hic Jesus.

Oratio. Salvator noster, et Domine, qui ascendens in coelos, intuentium clarificatus apparere dignatus es oculis: dum ita ut ascenderas venturum ad judicium polliceris; fac nos hodiernae Ascensionis tuae festum pura cordium devotione suscipere: ut ita in te semper ad melius vita nostra ascendendo proficiat, qualiter ad judicium venientem inconfusibili contuitu te semper visionis aspiciat. R\. Amen.

Per.

R\. Curvati sunt coeli, dum calcaret capita nubium Creator astrorum, et dum ascenderet coelos Dominator omnium: tremore concussus est numerus Angelorum clamantium 397 et dicentium: P. Quantus est iste, cui Throni, et Dominationes [Col. 0656A] occurrunt? V\. Vidi in coelo turbam Angelorum multorum, quam dinumerare nullus poterat: et clamabant voce magna, dicentes: P. Quantus.

Oratio. Domine Jesu Christe, Creator astrorum, qui inclinasti capita nubium, dum te humiliasti in conversatione mortalium: ut in eo corpore, quo pro nobis probra sustinuisti impiorum, in ipso ascenderes super omnes coelos coelorum, et laudes sumeres Angelorum; exaudi nos propitius, et hoc nobis concede placatus, ut, absoluti criminibus, illuc te nunc praevium sequamur corde, quo tu ascendisti glorificatus in homine: ut te etiam tunc contemplari possimus conditorem et Dominum aeternum in majestate, quem nunc verum Deum praestolamur et judicem. R\. Amen.

Per misericordiam.


[Col. 0656B] In Laudibus.

Ad Canticum. Antiphona. Dominus ascendit in coelos, et tonat: ipse judicat extrema terrae. Potens est, et dat virtutem regibus nostris, et exaltavit cornu populi sui.

Canticum. Confirmatum est cor meum in Domino. fol. 55. Reiteretur Antiphona. Dominus ascendit in coelos, et tonat, etc.

Oratio. Christe Dei Filius, qui ascendens in coelum triumphator tonas; da nobis, ut te semper in veritate videntes, visionis tuae gratia fruamur: et qui, devicta morte, paternam ascendendo repetis sedem; tu da virtutem regibus nostris; et exalta tuae Gloriae majestatem. V\. Amen.

[Col. 0656C] Per misericordiam.

Ad Benedictus. Antiphona. Benedicimus te Domine, qui sedes super Cherubim, Rex Israel.

Canticum. Benedictus es Domine Deus patrum nostrorum Require fol. 6.

Sono. Alleluia. Regna terrae cantate Deo, Alleluia, alleluia, psallite Domino: psallite Deo nostro Alleluia, qui ascendit super coelos coelorum, ad Orientem. Ecce dabit vocem suam vocem virtutis suae. Alleluia.

Lauda. Laudate Dominum de coelis: Alleluia. V\. Laudate eum in excelsis: Alleluia, alleluia. Laudate eum omnes Angeli ejus Alleluia, alleluia. Psalmus CXLVIII.


Lectio libri Danielis Prophetae (Cap. VII).

[Col. 0656D] V\. Deo gratias.

In illis diebus: Ego Daniel aspiciebam donec throni positi sunt, et antiquus dierum sedit: vestimenta ejus quasi nix candida, et capilli capitis ejus quasi lana munda: thronus ejus flamma ignis: rotae ejus ignis accensus. Fluvius igneus, rapidusque egrediebatur a facie ejus: millia millium ministrabant ei, et decies centena millia assistebant ei: judicium sedit, et libri aperti sunt. Iterum aspiciebam in visione noctis; et ecce cum nubibus coeli quasi filius hominis veniebat, et usque ad antiquum dierum pervenit: et in conspectu ejus obtulerunt eum. Et dedit ei potestatem, et honorem, et regnum: et omnis populus, tribus, ac linguae ipsi serviunt: potestas ejus, potestas [Col. 0657A] aeterna, quae non auferetur: et regnum ejus, quod non corrumpetur. R\. Amen.

Hymnus. Aeterne Rex Altissime, Redemptor et fidelium. Supplicatio. Oremus redemptorem mundi, etc. Quaere fol. 396.

Capitula. Domine Rex gloriae, qui patefactis et adimpletis Prophetarum oraculis, tamquam elevatis aeternalibus portis Paternam repetis sedem: quia dum tua Deitas eo quo nunquam discessit, regreditur, humano generi coelorum aditus aperitur: dona, ut illic extendatur nostra intentio, quo praecessit vera nostra redemptio: nec inhaereamus captiva delectatione terrenis, cum jam nostri corporis caput tecum regnet in coelis.

Pater noster. Liberati a malo, etc. fol. 2.

[Col. 0657B] Lauda. Ascendam ad Patrem meum. Benedictio. Christus Dominus, qui assumptum hominem. Require fol. 396.


Exeunte Vespera in Ascensione Domini.

Lauda. Die mandavit Dominus misericordiam suam: P. Et nocte declaravit. V\. Apud me oratio Deo vitae meae, dicam Deo meo: Susceptor meus es. P. Et nocte declaravit.

Oratio. Deus, qui tuam in die mandas misericordiam, et nocte declaras: quaesumus, ut in die nos protegas ad salutem et in nocte defendas ad requiem. R\. Amen.

Per misericordiam tuam, etc.

Sono. Domini est terra. fol. 395.

Antiphona. Ascendit Deus in jubilatione, P. Dominus [Col. 0657C] in voce tubae. V\. Omnes Gentes plaudite manibus: jubilate Deo in voce 398 exsultationis. P. Dominus in voce.

Dominus sit semper. R\. Et cum.

Lauda. Ascendit Dominus in coelos, et tonuit Alleluia. P. Ipse judicat extrema terrae. Alleluia, alleluia, alleluia. V\. Excelsus super omnes Gentes Dominus, supra coelos gloria ejus. P. Ipse judicat. V\. Gloria, et honor. P. Ipse judicat.

Dominus sit. R\. Et cum.

Lauda. Psallite Deo Alleluia. P. Qui ascendit super coelos coelorum, ad Orientem. Alleluia, alleluia, alleluia, alleluia. V\. Exaltate Deo adjutori nostro: jubilate Deo Jacob. P. Qui ascendit. V\. Gloria, et [Col. 0657D] honor. P. Qui ascendit.

Hymnus. Aeterne Rex altissime. fol. 395.

Supplicatio. Oremus. Quaere fol. 396.

Capitula. Christe, Dei virtus, et Dei sapientia, qui propter nos, et nostram salutem descendens e coelis, humani generis carne vestiri dignatus es, ut dignissima societate nos tua Deitate vestires, et quod mortale descendendo susceperas, immortalitati ascendendo donares; tribue nobis interventu solemnitatis hodiernae, qua te coelos ascendente et sequi cupimus et gaudemus, ut benignissimae dispensationis hujus munera cognoscentes, reddamus pietati tuae, quod solum possumus, vota laudum: expectantes secundi adventus tui aeternorum solatia gaudiorum, quo jubente dicimus:

[Col. 0658A] Pater noster. Liberati a malo. fol. 2.

Benedictio. Jesus Christus Dominus pacem, quam ad coelos remeans, discipulis suis tradidit, integram in vobis, inlibatamque conservet; V\. Amen. Angelos quoque sanctos, quos coelos ascensurus suo elegit obsequio, vobis deputet in praesidio: R\. Amen. Ut ipso auctore illuc erigamini fide, quo vos adsumendos speratis in requiem. R\. Amen.

Per misericordiam ipsius, etc.

Lauda. Ascendam ad Patrem meum.

Oratio. Rex regum, cui Deus coeli. Require retro in primis Vesperis.



IN DOMINICO POST ASCENSIONEM DOMINI.



Ad Vesperum.

[Col. 0658B] Lauda. Laudaverunt te Domine, cum sua Oratione. Quaere fol. 371.

Sono. Alleluia, Regna terrae, cantate Deo, Alleluia, alleluia. V\. Psallite Domino: psallite Deo nostro, Alleluia, qui ascendit super coelos coelorum, ad Orientem. Ecce dabit vocem suam vocem virtutis suae. Alleluia.

Dominus sit. R\. Et cum.

Antiphona. Qui ascendit super coelos coelorum, P. Ad Orientem: Dominus nomen est ei. V\. Regna terrae, cantate Deo, psallite Domino: psallite Deo. P. Ad Orientem. V\. Gloria, et honor. P. Ad Orientem.

Dominus sit. R\. Et cum.

Lauda. Salvator faciens signa, et mirabilia in coelo et in terra; P. Ipse liberavit nos, qui ascendit in [Col. 0658C] coelos Alleluia. V\. Magnus Dominus noster, et magna virtus ejus: et sapientiae ejus non est numerus. P. Ipse. V\. Gloria, et honor. P. Ipse.


Hymnus.


   Sacrata Christi tempora
Propheticis oraculis,
Virtute firmans pectora,
Fidei explevit veritas:

   Venisse mundi Dominum
In templo sancti corporis,
Ut hominem, quem fecerat,
Salvaret ipse perditum.

   Dum patitur passibilis,
Assumptus homo moritur.
Resurgit impassibilis
[Col. 0658D] Deus creator omnium:

   Qui suscitatus corpore
Diebus dudum praedictis,
Quater denario numero
Opes salutis edidit:

   Quibus quadratis omnibus,
Ascendens in altum duxit
Captivitatem captivam.
Dona dedit hominibus.

   Coram suis discipulis
Hi adventurum moniti,
Ut repedantem cernerent,
Dum adfuissent tempora.

   Quae sola Patri cognita,
[Col. 0659A] Incognita nec Filio,
Discentibus solicitis:
Licere nosse minime.

   Sistere tamen soliti
Jubentur summi Nuntii,
Donec virtutem Spiritus
Ex alto missam caperent,

   Quam nos ovantes gloria
Salutis nostrae praestitam,
Sanctorum consors laudibus
Hymnus resultat omnibus.

   399 Da nobis illuc sedula
Devotione tendere,
Quo te sedere cum Patre
In arce regni credimus.

   [Col. 0659B] Gloria tibi Domine,
Qui scandis supra sidera,
Cum Patre, Sancto Spiritu.
In sempiterna saecula.
   Amen.

Supplicatio Oremus. Quaere fol. 396.

Capitula. Domine Jesu Christe, qui ascendisti super coelos coelorum ad Orientem, Occasum devincens; quos in te suscepisti redimendos, in te perfice ad excelsa tollendos: ut ubi Caput praecessisti glorificatum, illuc totum corpus adtrahas honorandum: nec in Occiduum mundi relinquas, quos ad Orientem perpetuum versus triumphator exaltas.

Pater noster. Liberati a malo. fol. 2.

Benedictio. Christus, Dei Filius, qui triumphali [Col. 0659C] jubilo ascendit ad Patrem, coelesti vos cordium ascensione glorificet; R\. Amen. Et qui in forma vestri corporis est exaltatus a terra, Divinitatis beneficiis vos pertrahat ad superna: R\. Amen. Ut illuc vestrorum omnium remunerandam pertrahat ad fidem, quo ipse glorificatus ascendit in homine. R\. Amen.

Per.

Lauda. Dominus in coelo paravit sedem suam Alleluia: et regnum ejus omnibus dominabitur Alleluia. P. Benedicite Dominum omnes Angeli ejus. Alleluia, alleluia, alleluia. V\. Laudate eum omnes gentes: laudate eum omnes populi. P. Benedicite. V\. Gloria. P. Benedicite.

[Col. 0659D] Oratio. Domine, qui in altis habitas, et humilia respicis in coelo, et in terra, tibi nos dignanter incurva: et qui beatitudinem Angelorum in omnibus polliceris, obedientia nos Angelica informare digneris. R\. Amen.

Per.

In nomine.



IN DOMINICO POST ASCENSIONEM DOMINI.



Ad Matutinum.

Antiphona. Ego dormivi. Psalmus III. Oratio. Domine Jesu Christe. Quaere folio 369.

Antiphona 1. Parata sedes tua, Deus ex tunc: P. Et a saeculo tu es. V\. Elevaverunt flumina Domine: elevaverunt flumina voces suas. P. Et a saeculo tu es. V\. Gloria, et honor Patri, etc. P. Et a saeculo.

[Col. 0660A] Oratio. Domine, qui fortitudine indueris, et virtute praecingeris; paratos nos fac ante sedem majestatis tuae; ut ex tunc et a saeculo tuum nomen magnificemus ac propitiare in terris digneris, qui es mirabilis in excelsis. R\. Amen.

Per misericordiam tuam Deus noster, etc.

Antiphona 2. Quis sicut Dominus Deus noster, P. Qui in altis habitat, et humilia respicit in coelo et in terra? V\. Excelsus super omnes gentes Dominus, supra coelos Gloria ejus. P. Qui in altis. V\. Gloria, et honor. P. Qui.

Oratio. Domine qui in altis habitas. Quaere retro in Vesperis praecedentibus.

Antiphona 3. Excelsus Dominus, et humilia respicit: P. Et alta de longe agnoscit. V\. Laudate pueri [Col. 0660B] Dominum: laudate nomen Domini. P. Et alta. V\. Gloria P. Et alta.

Oratio. Excelse Domine, qui humilia respicis, humilitatem nobis tribue, per quam placeris; nec in nobis superbia maneat, quam de longinquo cognoscis, et vicino disperdis: ut te miserante, et elatio dejiciens a mente discedat, et contritio glorificans in corde permaneat. R\. Amen.

Per misericordiam.

R\. In tubis ductilibus, et voce tubae corneae jubilate in conspectu regis Domino: commoveatur mare, et plenitudo ejus; orbis terrarum, et omnes qui habitant in eo. Flumina. P. Plaudent manibus in idipsum. V\. Montes, et colles cantabunt coram Deo laudem: et omnia ligna regionis. P. Plaudent [Col. 0660C] manibus.

Oratio. Jubilat te, Domine, omnis terra, et universi, qui habitant in ea: tibi flumina plaudent manibus; invicem tibi doctorum ora non solum sermonis obsequuntur officio; sed etiam studia bonorum operum deserviunt famulatu: Concede itaque Deus noster, ut utraque in nobis te auctore praevaleant laude, jugis et indefessa meditatio, et sanctae conversationis sincera religio intemerata. R\. Amen.

Per misericordiam.


In Laudibus.

Ad Canticum. Antiphona. Dextera tua Domine glorificata est in virtute: dextera manus tuae, Domine, 400 confregit inimicos. Et prae multitudine [Col. 0660D] majestatis tuae contrivisti adversarios.

Canticum. Cantemus Domino. fol. 369.

Ad Benedictus. Antiphona. Supra thronum regni tui, in firmamento coeli benedictus es Domine.

Canticum. Benedictus es Domine. fol. 6. Sono. Alleluia, Regna terrae. fol. 397.

Lauda. Laudate Dominum de coelis Alleluia, alleluia: laudate eum in excelsis. Psalmus CXLVIII.


Apocalypsis Joannis Apostoli (Cap. VII).

R\. Deo gratias.

Ego Joannes fui in spiritu: et vidi turbam magnam, quam dinumerare nemo poterat, ex omnibus gentibus, et tribubus, et populis, et linguis: stantes ante thronum, in conspectu Agni, amicti stolis albis, et palmae in manibus eorum: et clamabant voce [Col. 0661A] magna dicentes: Salus Deo nostro, qui sedes super thronum, et Agno. Et omnes Angeli stabant in circuitu throni, et seniorum, et quatuor animalium: et ceciderunt in conspectu throni in facies suas, et adorabant Deum, dicentes, Amen. Benedictio, et claritas, et sapientia, et gratiarum actio, et honor, et virtus, et fortitudo Deo nostro, in saecula saeculorum. R\. Amen.

Hymnus. Sacrata Christi tempora. fol. 398. Supplicatio. Oremus. fol. 396.

Capitula. Domine, qui ascendisti in altum, captivam ducens captivitatem; nos a captivitate Diaboli, victoriae tuae erue triumphis: ut dona tua dum hominibus tribuis, ipsos homines donorum tuorum reddas ex toto participes.

[Col. 0661B] Pater noster. Liberati a malo. fol. 2.

Lauda. Dominus in coelo. fol. 399.

Benedictio. Christus Dei Filius, qui triumphali. fol. 399.

In nomine Domini.


Exeunte Vespera.

Lauda. Laudaverunt, cum sua oratione, folio 371. Sono. Alleluia, Regna terrae. fol. 397.

Antiphona. Excelsus Dominus in coelis P. Gloria ejus. V\. Quis sicut Dominus Deus noster, qui in altis habitat, et humilia respicit in coelo, et in terra? P. Gloria. V\. Gloria, et. P. Gloria.

Dominus. R\. Et.

Lauda. Ascendit Deus in jubilatione Alleluia: Dominus in voce tubae. Alleluia. P. Psallite Deo [Col. 0661C] nostro Alleluia: psallite. Alleluia. V\. Omnes Gentes plaudite manibus: jubilate Deo in voce exsultationis. P. Psallite. V\. Gloria, et P. Psallite.

Dominus. R\. Et cum.

Lauda 2. Ego vidi virum splendidum sedentem in throno claritatis suae, Alleluia. P. Et in circuitu seniorum, exclamabant voces per organum dicentium: Alleluia, alleluia. V\. Quia ego cognovi, quod magnus est Dominus: et Deus noster prae omnibus diis. P. Et in. V\. Gloria et. P. Et in.

Hymnus. Sacrata Christi tempora. Quaere folio 398. Supplicatio. Oremus, ut supra.

Capitula. Domine Jesu Christe, qui sublimius exaltasti thronum tuum in Hierusalem civitatem tuam, quae est utique Ecclesia, dum eam gloriose [Col. 0661D] conquiris, et ab ea triumphaliter ad Patrem ascendis: dum in assumpto homine Assumptionis tuae gloriam manifestas: sint ergo in nobis, et vota tibi placita, et opera ipsa accepta; ut ex hoc tecum possideamus regnum in Gloria sempiterna.

Pater noster. Liberati a malo. fol. 2.

Benedictio. Christus Dominus sit auxiliator vestri, qui assumptus in Coelis, sedet nunc ad dexteram patris: R\. Amen. Corpus quoque vestrum nullis torporibus patiatur passionibus mancipari, qui illum glorificatum in Coelis assumpsit, R\. Amen. Ut qui ascendentis vidistis gloriam, judicantis non puniamini sententiaa. R\. Amen.

Per.

[Col. 0662A] Lauda. Dominus in coelo paravit. Oratio. Domine, qui in altis habitas. fol. 399.

In nomine Domini nostri Jesu Christi: Incipit Officium jejuniorum; observatur 4. feria, et 5. feria, et 6. feria, et sabbato ante sanctum Pentecosten, ad exorandum: Dominum nostrum Jesum Christum pro peccatis nostris, ac pacem impetrandam vel pro sacris lectionibus audiendis; et, ut veniat Spiritus Paraclitus, et munda nostra reperiat habitacula, Ecclesiam Domini frequentemus.



SEQUITUR QUARTA FERIA.

Ad Matutinum. Antiphona. Tu autem Domine susceptor meus es, gloria mea, et exaltans caput meum. Psalmus III.

Oratio. Quamvis Domine. fol. 68.

[Col. 0662B] Antiphona 1. Delicta qui solus intelligis, a peccatis nostris munda nos Domine. Psalmus XVIII.

401 Oratio. Ab occultis nostris. fol. 68.

Antiphona 2. Domine salvum fac regem: et exaudi nos in die, qua invocaverimus te. Psalmus XIX.

Oratio. Tribulationes cordis nostri. fol. 68.

Antiphona 3. Fiat Domine misericordia tua super nos: sicut speravimus in te. Psalmus XXXII.

Oratio. Fiat misericordia tua Domine super nos, ut qui singillatim corda hominum fingis: speciatim ea sanctifices: et quia oculi tui super eos sunt, qui te metuunt; timoris tui da nobis plenitudinem: ut et agnitionis tuae nobis conferas largitatem. R\. Amen.

Per.

[Col. 0662C] R\. Deus misereatur nobis, et parcat peccatis nostris: P. Et avertat iram suam a nobis. V\. Illuminet vultum suum super nos, et misereatur nobis. P. Et avertat.


In Laudibus.

Antiphona. Averte faciem tuam a peccatis nostris: et omnes iniquitates nostras dele. Psalmus L.

Oratio. Averte faciem tuam. fol. 68.

Ad Canticum. Antiphona. Ne extermines.

Canticum. Domine Domine Rex Deorum. folio 103.

Oratio. Universae carnis spiritus fortissime ac misericors Deus, propitiare, quaesumus, universitati Ecclesiae tuae; et dimitte peccata omnium: aufer, quaesumus, a nobis iniquitates, et scelera nostra; tuaeque nos benedictionis et pacis infusione locupleeta. R\. [Col. 0662D] Amen.

Per misericordiam.

Matutinarium. Sit splendor Domini Dei nostri super nos, P. Et opera manuum nostrarum dirige super nos: V\. Respice in servos tuos, in opera tua: et dirige filios eorum. P. Et opera. V\. Gloria, et. P. Et opera.

Lauda. In Sanctis ejus laudate Dominum alleluia, alleluia: in firmamento virtutis ejus. Psalmus CL.


Lectio libri Proverbiorum Salomonis (Cap. III).

R\. Deo gratias.

Fili, habe fiduciam in Domino ex toto corde tuo, et ne inniteris prudentiae tuae. In omnibus viis tuis cogita illum, et ipse diriget gressus tuos. Ne sis sapiens [Col. 0663A] apud temetipsum: time Dominum, et recede a malo: sanitas quippe erit in umbilico tuo, et inrigatio ossium tuorum. Honora Dominum de tua substantia, et de primitiis omnium frugum tuarum: et implebuntur areae tuae saturitate, et vino torcularia tua redundabunt. Disciplinam Domini, fili mi, ne abjicias: nec deficias, cum ab eo corripieris: quem enim diligit Dominus, corripit: et quasi pater in filio complacet sibi. R\. Amen.

Hymnus. Benignitatis. Supplicatio. Oremus. fol. 69.

Capitula. Descendat, Domino, ad nos Spiritus Sanctus, per quem et mundata pectora nostra ipse possideas, et institutam a te orationem suscipias: ut ita non per nos, sed per illum nostra accipias postulata, sicut per illum nostra deleas facinora; cum eo, qui [Col. 0663B] tecum, et cum Patre regnat aequalis, interpellante pro nobis, per eum ad te proclamamus e terris.

Pater noster, qui es in coelis. A malo nos libera. fol. 10.

Lauda. Dominus in coelo paravit sedem suam Alleluia: et regnum ejus omnibus dominabitur Alleluia. P. Benedicite Dominum omnes Angeli ejus, Alleluia, alleluia, alleluia. V\. Laudate Dominum omnes Gentes: et conlaudate eum omnes populi. P. Benedicite Dominum. V\. Gloria, et honor. P. Benedicite Dominum.

Benedictio. Expectantes se Spiritus efficiat immaculatos a sordibus: R\. Amen. Repleat munere, quos se inspicit sustinere. R\. Amen. Ut cum venerit impleamur sanctitate ejus, cujus adventum amabiliter [Col. 0663C] expectamus; R\. Amen. Ipso praestante, et auxiliante, qui cum Patre, et filio, unus Deus vivit, et regnat in saecula saeculorum. R\. Amen.

Dominus sit semper. R\. Et cum.

In nomine Domini nostri Jesu Christi, etc.

Ad Tertiam, et Sextam, et Nonam dicantur ut sequuntur.



Ad Tertiam.

Prophetia. Fili, custodi sermones meos. Quaere fol. 96.


Lectio libri Exodi (Cap. XVI).

R\. Deo gratias.

In illis diebus: Venit omnis multitudo filiorum Israel in desereto Sin, quod est inter Elim, et Sinai: quinto decimo die mensis secundi, postquam egressi [Col. 0663D] sunt de terra Aegypti. Et murmuravit omnis congregatio filiorum Israel contra Moysen, et contra Aaron. Dixerunt ergo filii Israel: Utinam 402 mortui essemus per manum Domini in terra Aegypti, quando sedebamus ad ollas carnium, et comedebamus panes in saturitate: quid eduxistis nos in desertum istud, ut occideretis omnem multitudinem fame? Dixit autem Dominus ad Moysen: Ecce, ego vobis pluam panes de coelo: egrediatur populus, et colligat, quae sufficiant per singulos dies: ut tentem eum utrum si ambulet in viis meis, an non. Die autem sexto parent quod inferant: et sit duplum quod colligere solebant per singulos dies. Dixeruntque Moyses et Aaron ad omnes filios Israel: Vespere scietis quod Dominus [Col. 0664A] eduxit vos de terra Aegypti: et mane videbitis gloriam ejus: audivi autem murmur vestrum contra Dominum: nos vero quid sumus, quia mussitastis contra nos? Et ait Moyses: Dabit vobis Dominus vespere carnes edere, et mane panes in saturitate: eo quod audierit murmurationes quibus mumurati estis contra eum, nos enim quid sumus? nec contra nos est murmur vestrum, sed contra Deum. Dixitque Moyses ad Aaron: Dic universae congregationi filiorum Israel: Accedite coram Domino: audivit enim murmur vestrum. Cumque loqueretur Aaron ad omnem coetum filiorum Israel, respexerunt ad solitudinem: et ecce gloria Domini apparuit in nube. Locutus est Dominus ad Moysen, dicens: Audivi murmurationes filiorum Israel, loquere ad eos: Vespere [Col. 0664B] comedetis carnes, et mane saturabimini panibus: scietis quod sim Dominus Deus vester. Factum est ergo vespere, et ascendit coturnix, operuitque castra: mane quoque ros jacuit per circuitum castrorum. Cumque operuisset superficiem terrae, apparuit in solitudinem minutum et quasi pilo tonsum in similitudinem pruinae super terram. Quod cum vidissent filii Israel, dixerunt ad invicem: Manhu? quod significat: Quid est hoc? ignorabant enim quid esset. Quibus ait Moyses: Iste est panis, quem dedit vobis Dominus ad vescendum. Hic est sermo, quem praecepit Dominus: Appellavitque domus Israel nomen ejus Man: quod erat quasi semen Coriandri album, gustusque ejus quasi similae cum melle. Dixit autem Moyses: Iste est sermo, [Col. 0664C] quem praecepit Dominus: Imple gomor ex eo, et custodiatur in futuras retro generationes: ut noverint panem, quo alui vos in solitudine, quando educti estis de terra Aegypti. Dixitque Moyses ad Aaron: Sume vas unum, et mitte ibi Man, quantum potest capere gomor: et repone coram Domino ad servandum in generationes vestras, sicut praecepit Dominus Moysi. Posuitque illud Aaron in tabernaculo reservandum. Filii autem Israel comederunt Man quadraginta annis, donec venirent in terram habitabilem. R\. Amen.


Lectio libri Aggaei Prophetae (Cap. I, II).

R\. Deo gratias.

Haec dicit Dominus: Ponite corda vestra super vias vestras: ascendite in montem, portate lignum, [Col. 0664D] aedificate domum: et acceptabilis mihi erit, et glorificabor, dicit Dominus. Et suscitavit Dominus spiritum Zorobabel filii Salathiel, ducis Juda, et spiritum Jesu filii Josedech sacerdotis magni, et spiritum reliquorum de omni populo: et ingressi sunt, et faciebant opus in domum Domini exercituum Dei sui. Factum est verbum in manu Aggaei prophetae, dicens: Spiritus meus erit in medio vestri, nolite timere. Quia haec dicit Dominus exercituum: Adhuc modicum est, et ego commovebo coelum, et terram, mare, et aridam. Et movebo omnes gentes: ET VENIET DESIDERATUS cunctis gentibus: et implebo domum istam gloria, dicit Dominus exercituum. Magna erit gloria domus istius novissimae plusquam [Col. 0665A] primae, dicit Dominus exercituum: et in loco isto dabo pacem, dicit Dominus exercituum. R\. Amen.


Lectio libri Actuum Apostolorum (Cap. X).

R\. Deo gratias.

In illis diebus: Vir quidam erat in Caesarea, nomine Cornelius, Centurio Cohortis, quae dicitur Italica, religiosus, et timens Deum cum omni domo sua faciens eleemosynas multas plebi, et deprecans Deum semper: is vidit in visu manifeste quasi hora diei nona, Angelum Dei introeutem ad se, et dicentem sibi, Corneli. Ille intuens, timore correptus, dixit: Quis es, Domine? Dixit autem illi: Orationes tuae, et eleemosynae tuae ascenderunt in memoriam in conspectu Dei. Et nunc mitte viros in Joppem, et accersi Simonem quemdam, qui cognominatur Petrus. [Col. 0665B] Hic hospitatur apud Simonem quemdam coriarium, cujus est domus juxta mare: hic dicet tibi quid te oporteat facere. Et cum discessisset Angelus, qui loquebatur illi, vocavit duos domesticos suos, et militem metuentem Dominum, ex his qui illi parebant. Quibus cum narrasset omnia, misit illos in Joppem. Postero autem die iter illis facientibus, et appropinquantibus civitati, 403 ascendit Petrus in superiora, ut oraret circa horam diei sextam. Et cum essuriret, voluit gustare. Parantibus autem eis, cecidit super eum mentis excessus: et vidit coelum apertum, et descendens vas quoddam, velut linteum magnum, quatuor initiis submitti de coelo in terram, in quo erant omnia quadrupedia, et serpentia terrae, et volatilia coeli. Et facta est vox ad eum: Surge Petre, [Col. 0665C] occide, et manduca. Ait autem Petrus: Absit Domine, quia numquam manducavi omne commune, et immundum. Et vox iterum ad eum: Quae Deus purificavit, tu ne commune dixeris. Hoc autem factum est per ter: et statim receptum est vas in coelum. Et dum intra se haesitaret Petrus quidnam esset visio, quam vidisset: ecce viri, qui missi erant a Cornelio, inquirentes domum Simonis, adstiterunt ad januam. Et cum vocarent, interrogabant, si Simon, qui cognominatur Petrus, illic haberet hospitium. Petro autem cogitante de visione, dixit Spiritus ei: Ecce viri tres quaerunt te. Surge itaque, et descende, et vade cum eis nihil dubitans: quia ego misi illos. Descendens autem Petrus ad viros, dixit: Ecce ego sum, quem quaeritis: quae causa est, propter [Col. 0665D] quam venistis? Qui dixerunt: Cornelius Centurio, vir justus, et timens Deum, et testimonium habens bonum ab universa gente Judaeorum, responsum accepit ab Angelo sancto, accersire te in domum suam, et audire verba abs te. Introducens igitur eos, recepit hospitio. Sequenti autem die surgens, profectus est cum eis: et quidam ex fratribus ab Joppen comitati sunt cum eo. Altera autem die introivit Caesaream. Cornelius vero expectavit illos, convocatis cognatis suis, et necessariis amicis. Et factum est cum introisset Petrus, obvius venit ei Cornelius, et procidens ad pedes ejus adoravit. Petrus vero elevavit eum, dicens: Surge, et ego ipse homo sum. Et loquens cum illo intravit, et invenit multos, qui convenerant: [Col. 0666A] et dixit ad illos: Vos scitis quomodo abominatum sit viro Judaeo conjungi, aut accedere ad alienigenam: sed mihi ostendit Dominus, neminem communem aut immundum dicere hominem. Propter quod sine dubitatione veni accersitus. Interrogo ergo, quam ob causam accersistis me? Et Cornelius ait: A nudiusquarta die usque in hanc horam, orans eram in domo mea, et ecce vir stetit ante me in veste candida, et ait: Corneli, exaudita est oratio tua, et eleemosynae tuae commemoratae sunt in conspectu Domini. Mitte ergo in Joppen, et accersi Simonem, qui cognominatur Petrus: hic hospitatur in domo Simonis coriarii juxta mare. Et confestim igitur misi ad te: et tu benefecisti veniendo. Nunc ergo in conspectu tuo omnes adsumus, audire [Col. 0666B] omnia quaecumque tibi praecepta sunt a Domino. R\. Amen.

Antiphona 1. Salvos nos faciat dextera tua, et exaaudi nos. Psalmus LIX.

Oratio. Salvum fac populum tuum Domine dextera tua: et qui dedisti timentibus te Crucis significationem, da plenissimam fidei dignitatem: ut quos peccantes repuleras, convertentes suscipias: et tu da in tribulatione auxilium necessarium, qui pro peccatoribus factus es pretium: et ipse tribulantem inimicum ad nihilum redigas; ipse redemptos in civitatem circumstantiae introducas. R\. Amen.

Per

Antiphona 2. Confitemini Domino in cithara: [Col. 0666C] in psalterio decem chordarum psallite ei. Psalmus XXXII.

Oratio. Domine, qui justorum gaudium, tuum facis esse praeceptum; quorum laudatio tibi et obsequitur diligendo, et diligit conlaudando; qui tibi per Legis citharam novum canticum cantant; et per psalterium piis vocibus sacro fragore persultant: eorum nos Domine vestigiis inhaerere concede; et laudem tui cum eisdem tribue conclamare: Et quia rectus est sermo tuus, tuaque fidelia opera; praesta, ut te corde fideli credamus; et misericordiam tuam impensius consequi mereamur. R\. Amen.

Per misericordiam.

Antiphona 3. Anima nostra patiens est Domino: [Col. 0666D] quoniam adjutor, et protector noster est. Psalmus XXXII.

Divisio. Ecce oculi Domini super timentes eum.

R\. Deprecamur Dominum, dicentes: Peccavimus tibi Deus; P. Patientiam habe in nobis, et propitiare in malis, quae quotidie, adcrescunt super nos. V\. Defecimus in ira tua: et in furore tuo conturbati sumus. P. Patientiam.

Preces. Clamamus ad te Deus: exaudi nos; P. Et a flagello irae tuae libera. V\. Protector noster sancte, et piissime Pater, flagitium reprime, et praesidium tuum concede. P. Et a flagello. V\. Miserere clemens, et indulge placatus, 404 quos tuo redemisti sanguine sacro. P. Et a flagello. V\. Subveni, [Col. 0667A] et audi aure placida cito; et gemitum adtende creaturae totius tuae. P. Et a flagello.

Oratio. Tibi Domino, patiens est anima nostra; a quo et virtutem tolerantiae, et praemium concupiscit accipere: tua ergo super nos misericordia, sicut speramus, fiat: tuaque nos gratia consueta praeveniat.

Pater noster. A malo nos libera, etc. Quaere fol. 10.

Benedictio. Quaere in Tertiam, quae dicitur per totum annum.



Ad Sextam.


Lectio libri Esaiae Prophetae (Cap. XXXII).

R\. Deo gratias.

Haec dicit Dominus: Mulieres opulentae surgite, et audite vocem meam: filiae confidenter percipite auribus [Col. 0667B] eloquium meum. Post dies et annos, et vos conturbabimini confidenter: consummata est enim vindemia, collectio ultra non veniet. Obstupescite, opulentae, conturbabimini confidenter: exuite vos, et confundimini, accingite lumbos vestros. Super ubera plangite, super regione desiderabili, super vinea fertili. Super humum populi mei spinae et vepres ascendent: quanto magis super omnes domos gaudii civitatis exsultantis? Domus enim dimissa est, multitudo urbis derelicta est, tenebrae et palpatio super speluncam in aeternum. Gaudium onagrorum pascua gregum, donec effundatur super nos spiritus de excelso: et erit desertum in cermel, et cermel in saltum reputabitur. Et habitabit in solitudine judicium, et justitia in cermel sedebit. Et erit justitiae pax, et [Col. 0667C] custos justitiae silentium, et securitas usque in sempiternum. R\. Amen.

Antiphona 1. Oculi nostri ad Dominum Deum nostrum, donec misereatur nobis. Psal. CXXII.

Oratio. Ad te, Domine, oculos nostros. fol. 73.

Antiphona 2. Benefac, Domine, bonis. Psal. CXXIV.

Oratio. Benefac Domine. fol. 73.

Antiphona 3. Speret Israel in Domino, ex hoc nunc et usque in saeculum. Psal. CXXX.

R\. Miserere; quia Deus es. P. Misericors miserere; quia peccavimus tibi. V\. Ad te levamus oculos nostros, qui habitas in coelis. P. Misericors.

Preces. Dicamus omnes preces nostras: Domine placatus attende; P. Et in misericordia furorem remove. V\. Benignus ea, quae rogaris, concede; et [Col. 0667D] postulationem nostram. P. Et in misericordia. V\. Deus noster, aperi oculos tuos, et vide mala, quae nos comprimunt. P. Et in misericordia. V\. Indulgentiam peccatorum nostrorum concede, et lachrymas poenitentium. P. Et in.

Capitula. Exalta cornu nostrum. fol. 73.


Ad Nonam.

Prophetia. Fili, habe, fiduciam in Domino. fol. 95.


Lectio libri Numeri (Cap. XVII, XVIII).

R\. Deo gratias.

In illis diebus: Locutus est Dominus ad Moysen, dicens: Loquere ad filios Israel, et accipe ab eis virgas singulas per cognationes suas, a cunctis principibus [Col. 0668A] tribuum, virgas duodecim, et uniuscujusque nomen superscribes virgae suae: nomen autem Aaron erit in tribu Levi, et una virga cunctas eorum familias continebit: ponesque eas in tabernaculo foederis coram testimonio, ubi loquor ad te: quem ex his elegero, germinabit virga ejus: et cohibebo a me querimonias filiorum Israel, quibus contra vos murmurant. Locutusque est Moyses ad filios Israel: et dederunt ei omnes principes virgas per singulas tribus: fuerunt virgae duodecim absque virga Aaron. Quas cum posuisset Moyses coram Domino in tabernaculo testimonii: sequenti die egressus invenit germinasse virgam Aaron in domo Levi: et turgentibus gemmis eruperant flores, qui foliis dilatatis in amigdalas deformatae sunt. Protulit ergo Moyses [Col. 0668B] omnes virgas de conspectu Domini ad cunctos filios Israel: videruntque, et receperunt singuli virgas suas. Dixit Dominus ad Moysen: Revertatur virga Aaron in tabernaculum testimonii, ut servetur in signum rebellium filiorum, et quiescant querelae eorum adversum me, ne moriantur. Fecitque Moyses sicut praeceperat Dominus. Dixerunt autem filii Israel ad Moysen: Ecce consumpti sumus, omnes perivimus: quicumque accederit ad tabernaculum Domini, morietur: num usque internecionem cuncti delendi sumus? Dixitque Dominus ad Aaron: Tu, et filii tui, et domus patris tui tecum portabitis iniquitatem sanctuarii: et tu et filii tui simul sustinebitis peccata sacerdotii vestri: sed et fratres tuos de tribu Levi, et sceptrum patris tui sume tecum, [Col. 0668C] praestoque sint, et ministrent tibi: 405 tu autem et filii tui ministrabitis in tabernaculo testimonii. R\. Amen.

Prophetia. Audite principes Jacob. fol. 245.


Lectio libri Actuum Apostolorum (Cap. X).

R\. Deo gratias.

In illis diebus: Aperiens Petrus os suum, dixit: In veritate comperi, quoniam non est personarum acceptor Deus: sed in omni gente, quae timet eum, et operatur justitiam, acceptus illi. Verbum enim suum misit filiis Israel, annuntians pacem per Jesum Christum (hic est enim omnium Dominus). Vos autem scitis quod factum est verbum per universam Judaeam: incipiens enim a Galilaea, post baptismum, quod praedicavit Joannes Jesum Nazareth: [Col. 0668D] quomodo unxit eum Dominus Spiritu Sancto, et virtute, hic pertransivit benefaciendo et sanando omnes oppressos a diabolo, quoniam Deus erat cum illo. Et nos testes sumus omnium horum, quae fecit in regione Judaeorum, et Hierusalem, quem et occiderunt suspendentes in ligno. Hunc Deus suscitavit tertia die, et dedit ei manifestum fieri, non omni populo, sed testibus praeordinatis a Deo: nobis, qui manducavimus, et bibimus cum illo, postquam resurrexit a mortuis, per dies quadraginta. Et praecepit nobis praedicare populo, et testificari, quia ipse est, qui constitutus est a Deo judex vivorum et mortuorum. Huic omnes Prophetae testimonium perhibent, remissionem peccatorum accipere per nomen [Col. 0669A] ejus omnes, qui credunt in eum. Adhuc loquente Petro verba haec cecidit Spiritus Sanctus super omnes qui audiebant verbum. Et obstupuerunt qui erant et circumcisione fideles, qui venerant cum Petro: quia et in Nationes gratia Spiritus Sancti effusa est. Audiebant illos loquentes linguis, et magnificantes Dominum. Tunc respondit Petrus: Numquid aquam quis prohibere potest, ut non baptizarentur hi, qui Spiritum Sanctum acceperunt sicut et nos? Et jussit eos in nomine Jesu Christi baptizari. Tunc rogaverunt eum, ut maneret apud eos aliquot diebus. Audierunt autem Apostoli, et fratres qui erant in Judaea: quoniam et Gentes receperunt verbum Dei, et honorificabant Deum.

R\. Amen.

[Col. 0669B] Antiphona 1. Sperantes autem in Domino misericordia circumdabit. Psalmus XXXI.

Oratio. Deus quem cordium occulta non latent, tibi secreta conscientiae non celantur; remitte, quaesumus, iniquitates nostras, et dele omnia peccata nostra: ut animas nostras, et admissa remittendo, conquiras; et tegendo delicta, possideas: et quia tu es exsultatio nostra, redime nos miserando; et a flagellis peccatorum redimendo libera. R\. Amen.

Per.

Antiphona 2. Magnificate Dominum mecum: et exaltemus nomen ejus in unum. Psalm. XXXIII.

Oratio. In omni tempore te Dominum benedicat anima nostra: et laudem tuam oris confessio personet: [Col. 0669C] magnificet te omnis conventus Ecclesiae; et in unitate fidei collecta te Redemptorem nostrum inquirendo non desistat; sed potentiam tuam multiplici famulatu sustollat: ut talibus frequentando obsequiis, et a praesentibus angustiis liberetur, et futurae beatitudinis gloriae conjungatur. R\. Amen.

Per.

Antiphona 3. Redimet Dominus animas servorum suorum: et non derelinquet omnes qui sperant in eum. Psalm. XXXIII.

Preces. Acclives te oramus Christe, parce nobis, P. Et miserere. V\ Placare supplicantibus, Salvator Unigenite; nostrisque favens precibus, propitius inlabere. P. Et miserere. V\. Delicta nostra pandimus: scelera cognoscimus: extensis Coelo manibus veniam [Col. 0669D] exposcimus. P. Et. V\. Remissionem omnium tribue facinorum: concede indulgentiam, quam omnes a te postulant. P. Et. V\. Infirmos omnes visita: captivos redde patriae: oppressos cunctos alleva benigna tua dextera. P. Et miserere.

Oratio. Inquirentes te, Domine, dignanter exaudi; atque ut in te laudetur anima nostra propitius indultor imperti: et quia juxta es his qui tribulato sunt corde, aurem tuam ad contritionem nostri spiritus pande: et ad pacem tuam, quae exuperat omnem sensum, corpora nostra et corda converte.

Pater noster. A malo nos libera. fol. 10.

Benedictio. Quaere in Nonam quae dicitur per totum annum



Ad Vesperum.
[Col. 0670A]

Lauda. Vespere, mane, et meridie te laudamus, Domine.

Antiphona. Salva plebem tuam Domine, et benedic hereditatem tuam Domine. Psalmus XXVII.

Lauda. Dirigantur viae nostrae Domine, P. Ad custodiendas justificationes tuas. V\. Beati 406 immaculati in via: qui ambulant in lege Domini. P. Ad custodiendas. V\. Gloria, et honor. P. Ad custodiendas.

Hymnus. Benignitatis. Supplicatio Oremus. fol. 69.

Capitula. Christe Dei virtus, et Dei sapientia, quem omnis creatura praeconans laudem annuntiat; et omnis Ecclesia venisse te jam praedicat, atque ad judicium venturum Evangelium praenuntiat: Domine [Col. 0670B] miserere, et parce populi tui delicta; et tribue nobis in hac, quam aggredimur, parcimonia, abstinentiam; in bonis actibus tui timoris perseverantiam; atque in nos cor novum, et spiritum rectum innova: et sicut olim discipulis e coelis inspirasti Spiritum veritatis; nobis quoque praesta post hos abstinentiae dies similiter consequi; ut mereamur remunerationem tui timoris, quia, te instituente, dicimus.

Pater noster. A malo nos libera. fol. 10.

Benedictio. Dominus Jesus Christus, qui post resurrectionis suae diem quaterdenis diebus cum discipulis commoratus est suis, inchoationis vestrae jejunium clemens suscipiat, et cuncta facinora laxando dimittat; R\. Amen. Et qui ad discipulos intrare non distulit januis clausis, ipse vos ingredi faciat in regnum [Col. 0670C] suae beatitudinis; R\. Amen. Et qui videntibus cunctis ad Coelos remeans, sedem repetit Deitatis, inlustrari vos jubeat per Spiritum veritatis. R\. Amen.

Per.

Lauda. Dominus in Coelo. fol. 401.

Oratio. Exaudi nos Deus salutaris noster; qui es omnium terrae spes: et in virtute tua praepara montes, quos inlustres potentia, virtutumque copia sublimes insignium: tuum est enim, nos celsiora ditare per merita; per quae vitae beatae scandimus ardua: ut Ecclesia tua in omnibus terrae finibus dilatata, dum fidei petit sublimitatem, spei promereatur quietem; et ad charitatis perveniat apicem. R\. Amen.

Per.

[Col. 0670D] In nomine Domini.



FERIA QUINTA.



Ad Matutinum.

Antiphona. Tu autem susceptor meus es, gloria mea, et exaltans caput meum. Psalmus III.

Oratio. Quamvis Domine. fol. 68.

Antiphona 1. Exaudi nos Deus salutaris noster, spes omnium finium terrae. Psalmus LXIV.

Oratio. Exaudi nos Deus salutaris noster. Quaere retro in superioribus Vesperis.

Antiphona 2. Omnis terra adoret te, et psallat tibi. Psalmus LXV.

Oratio. Omnis terra adoret te Domine, et tibi psallat vitae participio incorruptae: ut sicut sunt [Col. 0671A] omnia tuo formata opificio, ita cuncta, tuo pariter subdantur imperio. R\. Amen.

Per.

Antiphona 3. Benedicat nos Dominus Deus noster, benedicat nos Deus: et metuant eum omnes fines terrae. Psalmus LXVI.

Oratio. Confiteantur tibi omnes populi, Deus, tua qui redempti sunt praemia: et quorum erant ob infidelitatem implenda supplicia; gaudeant tua gratuita salvari se gratia. R\. Amen.

Per.

R\. Domine ne intendas in delicta populi tui, sed in eos intende P. Qui serviunt tibi in veritate. V\. Neque volueris perdere, qui pecudum mores habuerunt: sed respicias super eos. P. Qui.


[Col. 0671B] In Laudibus.

Antiphona. Averte faciem tuam a peccatis meis: et omnes iniquitates meas dele. Psalmus L.

Oratio. Averte faciem. fol. 68.

Ad Canticum. Antiphona. Deus patris nostri Isaac: Domine qui dixisti mihi: Revertere in terram tuam et in locum patris tui, et benefaciam tibi.

Canticum. Deus patris nostri Abraham. folio. 101.

Oratio. Domus tuae dignitas ac sublimitas, tua nobis gratia revelante, patescat; quatenus eam vere, ut coeli portam elevatam sursum, humili intuitu contemplantes, cum omni reverentia veneremur; ac votorum nostrorum in ea tibi ex donis tuis munera offeramus R\. Amen.

Per.

[Col. 0671C] Matutinarium. Exortum est in tenebris lumen rectis corde: P. Misericors, et miserator, et justus Dominus. V\. Clamaverunt ad Dominum cum tribularentur: et de necessitatibus liberavit eos Dominus. P. Misericors. V\. Gloria, et honor. P. Misericors.

407 Lauda. In sanctis ejus laudate Dominum Alleluia, alleluia. V\. In firmamento virtutis ejus laudate Dominum. Psalm. CL.


Lectio libri Proverbiorum Salomonis (Cap. III).

R\. Deo gratias.

Beatus homo, qui invenit sapientiam, et qui affluit prudentia: melior est adquisitio ejus negotiatione argenti, et auri primi fructus ejus: pretiosior est cunctis opibus: et omnia, quae desiderantur, huic non valent comparari. Longitudo dierum in dextera [Col. 0671D] ejus, et a sinistris illius divitiae, et gloria. Viae ejus viae pulchrae, et semitae illius pacificae. Lignum vitae est his, qui apprehenderint eam: et qui tenuerit eam, beatus. Dominus sapientia fundavit terram, stabilivit coelos prudentia. Sapientia illius eruperunt abyssi, et nubes rore concrescunt. Fili mi, ne effluant haec ab oculis tuis: custodi legem meam, atque consilium meum: et erit vita animae tuae, et gratia faucibus tuis: tunc ambulabis fiducialiter in via tua, et pes tuus non impinget: si dormieris, non timebis: quiesces, et suavis erit somnus tuus. Ne paveas repentino terrore, et inruentes tibi potentias impiorum. Dominus enim erit in latere tuo, et custodiet pedem tuum ne capiaris a malo. R\. Amen.

[Col. 0672A] Hymnus. Benignitatis. fol. 69. Capitula. Descendat Domine. Lauda. Dominus in Coelo. fol. 399.



Ad Tertiam.


Lectio libri Ecclesiastici (Cap. VI).

R\. Deo gratias.

Fili a juventute excipe doctrinam, et usque ad canos invenies sapientiam. Quasi is qui arat, et seminat, accede ad illam, et sustinebitis fructus ejus: in opere enim ipsius exiguum laborabis, et cito edere de generatione illius. R\. Amen.


Lectio libri Numeri (Cap. XVI).

R\. Deo gratias.

In illis diebus: Core filius Gessar, filii Caath, filii Levi, et Dathan atque Abiron filii Eliab, Hon quoque filius Pheleth de filiis Ruben, surrexerunt contra [Col. 0672B] Moysen, alii quoque filiorum Israel ducenti quinquaginta proceres synagogae, et qui tempore concilii per nomina vocabantur. Cumque stetissent adversus Moysen et Aaron, dixerunt: Sufficiat vobis, quia omnis multitudo sanctorum est, et in ipsis est Dominus: Cur elevamini super populum Domini? Quod cum audisset Moyses, cecidit pronus in faciem suam: locutusque est ad Core, et ad omnem multitudinem: Mane, inquit, notum faciet Dominus qui ad se pertinent, et sanctos applicabit sibi: et quos elegerit, appropinquabunt ei. Hoc igitur facite: Tollet unusquisque thuribula sua, tu Core, et omne concilium tuum: et hausto cras igne, ponite desuper thymiama coram Domino: et quemcumque elegerit, ipse erit sanctus: multum erigimini filii Levi. Dixitque rursum [Col. 0672C] ad Core: Audite filii Levi: Num parum vobis est, quod separavit vos Dominus Deus Israel ab omni populo, et junxit sibi, ut serviretis ei in cultu tabernaculi, et staretis coram frequentia populi, et ministraretis ei? idcirco ad se fecit accedere te et omnes filios tuos filios Levi, ut vobis etiam sacerdotium vendicetis, et omnis globus tuus stet coram Domino? quid est enim Aaron, ut murmuretis contra eum? Misit ergo Moyses ut vocaret Dathan et Abiron filios Eliab. Qui responderunt: Non ibimus: numquid parum est tibi quod eduxisti nos de terra quae lacte et melle manabat, ut occideres in deserto, nisi et dominatus fueris nostri? Revera induxisti nos in terram, quae fluit rivis lactis et mellis, et dedisti nobis possessiones agrorum et vinearum: an oculos [Col. 0672D] nostros vis auferre? non ibimus. Iratusque Moyses valde, ait ad Dominum: Ne respicias ad sacrificia eorum: tu scis quod ne asellum quidem umquam acceperim ab eis, nec afflixerim quempiam eorum. Dixitque ad Core: Tu, et omnis congregatio tua state seorsum coram Domino, et Aaron die crastino separatim. Tollite singuli thuribula vestra, et ponite super ea incensum, offerentes Domino ducenta quinquaginta thuribula: Aaron quoque teneat thuribulum suum. Quod cum fecissent, stantibus Moyse et Aaron, et coacervassent adversus eos omnem multitudinem ad ostium tabernaculi, apparuit cunctis gloria Domini. Locutusque Dominus ad Moysen et Aaron, ait: Separabimini de medio congregationis hujus, ut [Col. 0673A] eos repente disperdam. Qui ceciderunt proni in terra in faciem suam, atque dixerunt: Fortissime Deus spirituum universae carnis, num uno peccante, contra omnes tua ira desaeviet? Et ait Dominus ad Moysen: Praecipe universo populo ut separetur a tabernaculo Core, et Dathan et Abiron. Surrexitque Moyses, et abiit ad Dathan et Abiron: et sequentibus 408 eum senioribus Israel, dixit ad turbam: Recedite a tabernaculo impiorum, et nolite tangere quae ad eos pertinent, ne involvamini in peccatis eorum. Cumque recessissent a tentoriis eorum per circuitum, Dathan et Abiron egressi stabant in introitu papilionum suorum, cum uxoribus et liberis, omnique frequentia. Et ait Moyses: In hoc scietis, quod Dominus misit me ut facerem universa quae cernitis, [Col. 0673B] et non ex proprio ea corde meo protulerimus: Si consueta hominum morte interierint, et visitaverit eos plaga, qua et caeteri visitari solent, non misit me Dominus: sin autem novam rem fecerit Dominus, ut aperiens terra os suum deglutiat eos et omnia quae ad eos pertinent, descenderintque viventes in infernum, scietis quod blasphemaverunt Dominum. Confestim igitur ut cessavit loqui Moyses disrupta est terra sub pedibus eorum: et aperiens os suum, devoravit illos cum tabernaculis suis, et universa substantia, descenderuntque vivi in infernum operti humo, et perierunt de medio multitudinis. At vero omnis Israel, qui stabat per gyrum, fugit a clamore pereuntium, dicens: Ne forte et nos terra deglutiat. Sed et ignis egressus a Domino, interfecit [Col. 0673C] ducentos quinquaginta viros, qui offerebant incensum. Locutus est Dominus ad Moysen, dicens: Praecipe Eleazaro filio Aaron sacerdoti ut tollat thuribula quae jacent in incendio, et ignem huc illucque dispergat: quoniam sanctificata sunt in mortibus peccatorum: producatque ea in laminas, et affigat altari, eo quod oblatum sit in eis incensum Domino, et sanctificata sunt, ut cernant ea pro signo et monumento filii Israel. Tulit ergo Eleazar sacerdos thuribula aerea, in quibus obtulerant hi quos incendium devoravit, et produxit ea in laminas, affigens altari: ut haberent postea filii Israel, quibus commeminerint, ne quis accedat alienigena, et qui non est de semine Aaron, ne patiatur sicut et passus est [Col. 0673D] Core, et omnis congregatio ejus, loquente Domino ad Moysem. Murmuravit autem omnis multitudo filiorum Israel sequenti die contra Moysen et Aaron, dicens: Vos interfecistis populum Domini. Cumque oriretur seditio, et tumultus incresceret, Moyses et Aaron fugierunt ad tabernaculum foederis. Quod, postquam ingressi sunt, operuit nubes, et apparuit gloria Domini. Dixitque Dominus ad Moysen: Recedite de medio hujus multitudinis, etiam nunc delebo eos. Cumque jacerent in terra, dixit Moyses ad Aaron: Tolle thuribulum, et hausto igne de altari, offeres incensum desuper, pergens cito ad populum ut roges pro eis: jam enim egressa est ira a Domino, et plaga desaevit. Quod cum fecisset Aaron, et cucurrisset ad medium multitudinis, quam jam vastabat [Col. 0674A] incendium, obtulit thymiama: et stans inter mortuos ac viventes pro populo deprecatus est, et cessavit ira Domini ab Israel R\. Amen.


Lectio libri Ezechielis Prophetae (Cap. XXXIX).

R\. Deo gratias.

Haec dicit Dominus: Ponam gloriam meam in gentibus: et videbunt omnes gentes judicium meum, quod fecerim; et manum meam, quam extenderim super eos. Et sciet domus Israel, quia ego sum Dominus Deus eorum, a die illa, et deinceps. Et scient gentes quoniam in iniquitate sua capta sit domus Israel, eo quod dereliquerint me, et absconderim faciem meam ab eis: et tradiderim eos in manus hostium, et ceciderint in gladio universi. Juxta immunditiam eorum et scelus feci eis, et absconderim [Col. 0674B] faciem meam ab illis. Propterea haec dicit Dominus Deus: Nunc reducam captivitatem Jacob, et miserebor omnis Israel: et adsunam zelum pro nomine sancto meo. Et portabunt confusionem suam, et omnem praevaricationem, qua praevaricati sunt in me, cum habitaverint in terram suam confidenter neminem formidantes: et reduxero eos de populis, et congregavero eos de terris inimicorum suorum, et sanctificatus fuero in eis, in oculis gentium plurimarum. Et scient quia ego Dominus Deus eorum, eo quod transtulerim eos in nationes, et congregaverim eos in terram suam, et non dereliquerim quemquam ex eis ibi. Et non abscondam ultra faciem meam ab eis, eo quod effunderim Spiritum meum [Col. 0674C] super omnem domum Israel, ait Dominus Deus. R\. Amen.


Lectio libri Actuum Apostolorum (Cap. XV).

R\. Deo gratias.

In illis diebus: Surrexerunt quidam de haeresibus Pharisaeorum, qui crediderunt, dicentes: Quia oportet circumcidi eos, praecipere quoque servare legem Moysi. Conveneruntque Apostoli, et seniores videre verbum hoc. Cum autem magna conquisitio fieret, surgens Petrus dixit ad eos: Viri fratres, 409 vos scitis quoniam ab antiquis diebus in nobis elegit Deus per os meum audire Gentes verbum Evangelii, et credere. Et qui novit corda Deus, testimonium perhibuit, dans illis Spiritum sanctum, sicut et nobis, et [Col. 0674D] nihil discrevit inter nos et illos, fide purificans corda eorum. Nunc ergo quid tentatis Dominum, imponere jugum super cervicem discipulorum, quod neque patres nostri, neque nos portare potuimus? Sed per gratiam Domini Jesu credimus salvari, quemadmodum et illi. Tacuit autem omnis multitudo: et audiebant Barnabam, et Paulum narrantes quanta fecisset Deus signa, et prodigia in Gentibus per eos. Et postquam tacuerunt, respondit Jacobus, dicens: Viri fratres, audite me. Simon narravit quemadmodum Deus visitavit sumere ex Gentibus populum nomini suo. Et huic concordant verba Prophetarum, sicut scriptum est: Post haec revertar, et reaedificabo tabernaculum David, quod cecidit: et diruta ejus reaedificabo, et erigam illud: ut requirant caeteri [Col. 0675A] homines Deum, et omnes gentes super quas invocatum est nomen meum. R\. Amen.

Antiphona 1. Qui confidunt in Domino, sicut mons Sion: non commovebitur in aeternum. Psalmus CXXIV.

Oratio. Concede nobis, Domine, sic in te firmiter confidere; ne possit nos turbo inimici commovere: in montem Sion fidem nostram statue; et in circuitu populi jugiter adesse dignare; ne redemptorum numerositas concupiscat ad iniquitatem manus extendere: ac sic mundi delectamenta respuant; ut obligationes noxias tua in virtute disrumpant; tuamque bonitatem sacra donatione suscipiant. R\. Amen.

Per.

Antiphona 2. Dominus virtutem populo suo dabit: [Col. 0675B] et benedicet plebem suam in pace. Psalmus XXVIII.

Oratio. Deus, cujus filii, id est, Angeli, gloriam offerunt; cui omnes Sancti honorem laudemque depromunt: te adoramus subjecti; te humiles deprecamur: Suscipe Domine fidelia vota mentis; et compesce superbiam carnis: accepta preces servorum tuorum; eisque consortium tribue Angelorum: ut cujus vox intonuit in virtute, et refulsit in magnificentia; de cordis interioribus ignorantiae tenebras removeas: et scientiae lumen, per quod te contemplare mereamur, propitius accendas. R\. Amen.

Per.

Antiphona. 3. Simul in unum dives et pauper. Psalmus XLVIII.

[Col. 0675C] R\. Miserere, et parce nobis Domine, qui pietatem plus diligis, quam judicium requiris: et ideo dissimulas a peccatis; P. Ut habeas quibus miserearis. V\. Confusio et obprobrium facti sumus omnibus, qui colebant te. Ne, quaesumus, tradas nos in perpetuum, neque auferas a nobis misericordiam tuam. P. Ut habeas

Preces. Dicamus omnes preces nostras: Domine placatus adtende; P. Et in misericordia furorem remove. V\. Benignus ea, quae rogaris concede, et postulationem nostram; P. Et in. V\. Deus noster, aperi oculos tuos, et vide mala, quae nos comprimunt: P. Et in. V\. Indulgentiam peccatorum nostrorum concede, et lachrymas poenitentium; P. Et in.

[Col. 0675D] Oratio. Audiant simul te, Domine, omnes gentes; et dives ac pauper aurem tibi cordis accommodent: ibique omnium ad fidem praeparetur auditio, quo salvandis promittitur gratiae plenitudo.

Pater noster. A malo nos libera. fol. 10.

Benedictio. Quaere in Tertia, quae dicitur per totum annum.



Ad Sextam.


Lectio libri Ezechielis Prophetae (Cap. XXXIV.)

R\. Deo gratias.

Haec dicit Dominus: Salvabo gregem meum, et non erit ultra in rapinam, et judicabo inter pecus, et pecus. Et faciam cum eis pactum pacis, et cessare faciam bestias pessimas de terra: et qui habitant in [Col. 0676A] deserto, securi dormient in saltibus. Et ponam eos in circuitu collis mei benedictionem: et deducam imbrem in tempore suo: pluviae benedictionis erunt. Et dabit lignum agri fructum suum, et terra dabit germen suum, et erunt in terra sua absque pavore: et scient quia ego Dominus, cum contrivero catenas jugi eorum, et eruero eos de manu imperantium sibi. Et non erunt ultra in rapinam gentibus, neque bestiae terrae devorabunt eos: sed habitabunt confidenter absque ullo terrore. Et suscitabo eis germen nominatum: et non erunt ultra imminuti fame in terra, neque portabunt ultra obprobrium gentium. Et scient quia ego Dominus Deus eorum ero cum eis, et ipsi populus meus domus Israel: ait Dominus Deus. Vos autem greges mei, pascuae meae 410 homines estis: [Col. 0676B] et ego Dominus Deus vester. R\. Amen.

Antiphona 1. Laqueus contritus est, et nos liberati sumus. Adjutorium nostrum in nomine Domini. Psalmus CXXIII.

Oratio. Esto in nobis. fol. 78.

Antiphona 2. Convertere Domine captivitatem nostram, sicut torrens in austro. Psalmus CXXV.

Oratio. Convertere Domine captivitatem. fol. 78.

Antiphona 3. Beati omnes, qui timent Dominum, qui ambulant in viis ejus. Psalm. CXXVII.

R\. Miserere nobis Domine: P. Miserere nobis. V\. Ad te levamus oculos nostros, qui habitas in coelis; P. Miserere.

Preces. Dicamus omnes: Parce Domine, et miserere; P. Quia pius es. V\. Ad te levamus oculos [Col. 0676C] nostros, qui habitas in coelis; P. Quia pius es. V\. Salvum fac Domine, populum tuum, et benedic hereditatem tuam; P. Quia. V\. Avertatur furor tuus a civitate ista, et a populo tuo; P. Quia. V\. Averte faciem tuam a peccatis nostris: et omnes iniquitates nostras dele; P. Quia.

Oratio. Deus, qui timentes. fol. 79.

Benedictio dicatur de Sexta, quae dicitur per totum annum.



Ad Nonam.

Prophetia. Fili, habe fiduciam. fol. 95.


Lectio libri Deuteronomii (Cap. X).

R\. Deo gratias.

In illis diebus: Locutus est Dominus ad Moysen, dicens: Loquere ad omnem coetum filiorum Israel, [Col. 0676D] et dices ad eos: Audi Israel: quid Dominus Deus petit a te, nisi ut timeas Dominum, et ambules in viis ejus, et diligas eum, ac servias Domino Deo tuo in toto corde tuo, et in tota anima tua: custodiasque mandata Domini, et caerimonias ejus, quas ego hodie praecipio, ut bene sit tibi? En Domini Dei tui coelum est, et coelum coeli, terraque, et omnia quae in eis sunt: et tamen patribus tuis conglutinatus est Dominus, et amavit eos, et elegit semen eorum post eos, id est, vos de cunctis gentibus, sicut hodie comprobatur. Circumcidite igitur praeputia cordis vestri, ut cervicem vestram ne induretis amplius: quia Dominus Deus vester, ipse est Deus deorum, et Dominus dominantium, Deus magnus et potens, [Col. 0677A] et terribilis, qui personam non accipit, nec munera. Facit judicium pupillo et viduae, amat peregrinum, et dat ei victum atque vestitum: et vos vero amate peregrinos, quia et ipsi fuistis advenae in terra Aegypti. Dominum Deum tuum timebis, et ipsi soli servies: ipsi adhaerebis, jurabisque in nomine illius. Ipse est laus tua, et Deus tuus, qui fecit tibi magnalia et terribilia, quae viderunt oculi tui. In septuaginta animabus descenderunt patres vestri in terra Aegypti: et ecce nunc multiplicavit te Dominus Deus tuus sicut astra coeli. (Cap. XI.) Ama itaque Dominum Deum tuum, et observa praecepta ejus et caerimonias, judicia atque mandata, omni tempore. R\. Amen.


Lectio libri Ezechielis Prophetae (Cap. XI).

[Col. 0677B] R\. Deo gratias.

Factum est verbum Domini ad me, dicens: Fili hominis, fratres tui, viri propinqui tui, et omnis domus Israel, universi, quibus dixerunt habitatores Hierusalem: Longe recedite a Domino, nobis data est terra in possessionem. Propterea haec dicit Dominus Deus, quia longe feci eos in gentibus, et quia dispersi eos in terris: ero eis in sanctificationem modicam in terris, ad quas venerunt. Propterea loquere: Haec dicit Dominus Deus: Congregabo vos de populis, et adunabo vos de terris, in quibus dispersi estis, daboque vobis humum Israel. Et ingredietur illuc, et auferam omnes offensiones, cunctasque abominationes de illo. Et dabo eis cor novum et spiritum rectum tribuam in visceribus eorum: [Col. 0677C] et auferam cor lapideum de carne eorum, et dabo eis cor carneum: ut in praeceptis meis ambulent, et judicia mea custodiant, faciantque ea: et erunt mihi in populum, et ego ero eis in Deum. R\. Amen.


Lectio libri Actuum Apostolorum (Cap. VIII).

R\. Deo gratias.

In illis diebus: Cum audissent Apostoli, qui erant in Hierosolymis, quia recepit Samaria verbum Dei, miserunt ad illos Petrum et Joannem. Qui cum venissent, oraverunt pro ipsis ut acciperent Spiritum sanctum: Nondum enim in quemquam illorum venerat, sed baptizati tantum erant in nomine Domini Jesu. Tunc imponebant manus super illos, et accipiebant Spiritum sanctum. Cum vidisset autem [Col. 0677D] Simon, quia per impositionem manus Apostolorum daretur Spiritus sanctus, obtulit eis pecuniam, dicens: Date et mihi hanc potestatem, ut cuicumque imposuero manus, accipiat Spiritum sanctum. Petrus autem dixit ad eum: 411 Pecunia tua tecum sit in perditionem: quoniam donum Dei existimasti pecunia possideri. Non est tibi pars, neque sors in sermone isto: cor enim tuum non est rectum coram Domino. Poenitentiam, inquit, age ab hac nequitia tua: et roga Dominum, si forte remittatur tibi haec cogitatio cordis tui. In felle enim amaritudinis, et obligatione iniquitatis video te esse. Respondens autem Simon dixit: Precamini vos pro me ad Dominum, ut nihil veniat super me horum, quae [Col. 0678A] dixistis. Et illi quidem testificati et locuti verbum Dei, rediebant ad Hierusalem, et multis regionibus Samaritanorum evangelizabant Dominum Jesum Christum. R\. Amen.

Antiphona 1. Suscipiant montes pacem populo tuo, et colles justitiam tuam. Psalmus LXXI.

Oratio. Suscipiant montes pacem populo tuo: qui primordiali radio inlustrati sunt fidei: ut de sublimitate Sanctorum descendat justitia collium; et pusilli cum magnis culmen perfectorum subeant meritorum. R\. Amen.

Per misericordiam.

Antiphona 2. Nobis adhaerere Deo bonum est: ponere in Domino spem nostram. Psalmus LXXII.

Oratio. Nobis adhaerere tibi Deo bonum est: sed [Col. 0678B] tu desiderium boni sic in nobis adcumula; ut spes, quae nos tibi adsociat, nulla fidei titubatione vacillet, sed charitatis stabilitate perduret. R\. Amen.

Per misericordiam.

Antiphona 3. Quam bonus Deus Israel eis, qui recto sunt corde! Psalmus LXXII.

Preces. Ad te pie exclamamus Deus: superant nos pessima flagella; Miserere. P. Finis noster adest: succurre Christe. V\. Bone pastor moriens, protege oves tuas: a malo defende; Miserere. P. Finis. V\. Iram tuam a nobis repelle: plebem tuam a malo defende; Miserere. P. Finis. V\. Luctum nostrum in gaudium verte: plebem tuam a malo defende; Miserere. P. Finis. V\. Miserere plebi tuae Christe: consolare nos pro quo sumus tristes; Miserere. [Col. 0678C] P. Finis.

Oratio. Domine Deus Israel, te rogamus, te petimus; ut bonitatem tuam, quam rectis corde profusius tribuis, peccatoribus nobis ob conversationem non deneges: ut ipsa qua regis humiles, per ipsam sibi subditos efficias contumaces: et ea ipsa bonitas, per quam indesinenter justos coronas, sit jugiter interventrix pro nobis, ut peccatoribus parcas: ut de bonitate, in qua Sancti exsultant laetantes; de eadem se tibi restitui gaudeant oberrantes: quosque saecularis inlecebra per diversarum contagia rerum a te facit recedere; eosdem syncera confessio tibi faciat adhaerere; atque in laudem tui impensione supplici, mentis unanimitate clamitantes, vota persolvere.

[Col. 0678D] Pater noster. A malo nos libera, fol. 10.

Benedictio dicatur, ut in Nona, quae dicitur per totum annum.



Ad Vesperum.

Lauda. Dominus illuminatio mea, et salus mea, quem timebo?

Dominus sit. R\. Et cum.

Antiphona. Disrumpe vincula peccatorum: ut sacrificemus tibi hostiam laudis. Psalmus CXV.

Lauda. Tu mandasti P. Mandata tua custodiri nimis Deus meus. V\. Utinam dirigantur viae meae, ad custodiendas justificationes tuas. P. Mandata. V\. Gloria, et honor. P. Mandata.

Hymnus. Benignitatis fons. fol. 69. Supplicatio. [Col. 0679A] Oremus. Capitula. Christe Dei virtus. Benedictio. Dominus Jesus. Lauda. Dominus in coelo paravit. fol. 400. Oratio. Christe Jesu. Quaere infra in Matutinis sequentibus.



FERIA SEXTA.



Ad Matutinum.

Antiphona, et Psalmus 3, ut in quinta Feria fol. 406. Oratio. Quamvis Domine. fol. 68.

Antiphona 1. Fiat Domine misericordia tua super nos: sicut speravimus in te. Psalmus XXXII. Oratio. Fiat misericordia tua Domine. folio 401.

Antiphona 2. Omnes gentes plaudite manibus: jubilate Deo in voce exsultationis. Psalmus XLVI.

Oratio. Christe Jesu, terribilis Deus noster et rex noster, cujus in nativitate cum pastoribus Angeli [Col. 0679B] gloriam detulerunt, cui, devicto mortis auctore, omnes gentes manibus cordibusque plauserunt; quem trophaea victricia reportantem ad aethera, Apostolorum est fides prosecuta: fac nos redemptionis nostrae, et Ascensionis tuae mysteria fidei jubilatione 412 cantare; et cum principibus populi, Deo Abraham fideli famulatu placere. R\. Amen.

Per.

Antiphona 3. Ponite corda vestra in virtute Domini: ut enarretis in progenie altera. Psalmus XLVII.

Oratio. Magnifice Domine dilata exsultationes universae terrae: ut diffusa in omnibus fides, mundum repleat; et juxta magnitudinis tuae nomen, tuam nostris vocibus magnifices laudem. Amen.

[Col. 0679C] R\. Per misericordiam.

R\. Benefaciat nobis Deus, et liberet nos ab omnibus malis; P. Et donet pacem in diebus nostris: V\. Inluminet vultum suum super nos et misereatur nobis. P. Et donet.


In Laudibus.

Antiphona. Averte faciem. Psalmus L. Oratio. Averte faciem tuam. fol. 68.

Ad Canticum. Antiphona. Deus Omnipotens benedicat nobis, et crescere nos faciat in turmas populorum.

Canticum. Ecce odor. Oratio. Tuam Deus Omnipotens. fol. 161.

Matutinarium. In tuo Deus, lumine P. Videbimus lumen. V\. Ostende misericordiam tuam scientibus [Col. 0679D] te: et justitiam tuam his, qui recto sunt corde. P. Videbimus lumen.

Lauda. In sanctis ejus laudate Dominum: Alleluia, alleluia. P. In firmamento virtutis ejus laudate Dominum. Psalmus CL.


Lectio libri Proverbiorum (Cap. IV).

R\. Deo gratias.

Fili, Principium sapientiae, posside sapientiam, et in omni possessione tua acquire sapientiam: arripe illam, et exaltabit te: glorificaberis ab illa, cum fueris amplexatus: dabit capiti tuo augmenta gratiarum, et corona Domini inclyta proteget te. Audi fili mi, et suscipe verba mea, ut multiplicentur anni vitae tuae. Viam sapientiae monstrabo tibi, ducam te [Col. 0680A] per semitas aequitatis: quas cum ingressus fueris, non arctabuntur gressus tui, et currens non habebis offendiculum. Tene disciplinam, ne dimittas eam: custodi illam, quia ipsa vita tua. Ne delecteris in semitis impiorum, nec tibi placeat malorum via. Fuge ab ea, ne transeas per illam: declina, et desere eam: non enim dormiunt nisi male fecerint: nec capietur somnus ab eis nisi supplantaverint. Comedunt panem impietatis, et vinum iniquitatis bibunt. Justorum autem semita, lux splendens, procedit et crescit usque in perfectum diem. R\. Amen.

Hymnus. Benignitatis fons. fol. 69. Capitula. Descendat Domine ad nos. Lauda. Dominus in coelo paravit sedem suam. Et Benedictio fol. 400.



Ad Tertiam.
[Col. 0680B]

Prophetia. Fili, Custodi sermones. fol. 96.


Lectio libri Numeri (Cap. XXVII).

R\. Deo gratias.

In illis diebus: Locutus est Dominus ad Moysen dicens: Ascende ad montem istum Abarim, et contemplare inde terram, quam daturus sum filiis Israel: cumque videris eam, ibis ad populum tu, sicut ivit et frater tuus Aaron: quia offendisti me in deserto Sin in contradictione multitudinis, nec sanctificare voluistis coram eis super aquis. Hae sunt aquae contradictionis in Cades in deserto Sin. Cui respondit Moyses: Provideat Dominus spirituum omnis carnis, hominem, qui sit super multitudinem hanc: et possit exire et intrare ante eos, et educere [Col. 0680C] illos vel introducere: ne sit populus Domini absque pastore. Dixitque Dominus ad eum: Tolle Josue filium Nun, virum in quo est spiritus, et pone manum tuam super eum. Qui stabit coram Eleazaro sacerdote et omni multitudine: et dabis ei praecepta cunctis videntibus, et partem gloriae tuae, ut audiat eum omnis synagoga filiorum Israel. Pro hoc, si quid agendum erit, Eleazar sacerdos consulet Dominum. Ad verbum ejus ingredietur et egredietur ipse, et omnes filii Israel cum eo, et caetera multitudo. Fecit Moyses ut praeceperat Dominus. Cum attulisset Josue, statuit eum coram Eleazaro sacerdote, et omni frequentia populi. Et impositis capiti ejus manibus, cuncta replicavit quae mandaverat Dominus. R\. Amen.


[Col. 0680D] Lectio libri Ezechielis Prophetae (Cap. IX).

R\. Deo gratias.

Haec dicit Dominus: Iniquitas domus Israel et Juda, magna est nimis valde, et repleta terra est sanguinibus, et civitas repleta est aversione: dixerunt enim: Dereliquit Dominus terram, et Dominus non videt. Igitur et meus non parcet oculus, neque miserebor: viam eorum super caput eorum reddam. Et ecce vir, qui indutus erat lineis, qui habebat atramentarium in dorso suo, respondit verbo, dicens: Feci sicut praecepisti 413 mihi (Cap. X). Et vidi, et ecce in firmamento, quod erat super caput Cherubim, quasi lapis sapphirus, et quasi species similitudinis solii apparuit super eum. Et dixit ad [Col. 0681A] virum, qui indutus erat lineis, et ait: Sume ignem de medio rotarum, quae sunt inter Cherubim: et ingressus vidi, et ecce quatuor rotae juxta Cherubim: rota una juxta Cherubim in unum, et rota alia juxta Cherubim in unum: species autem rotarum quasi visio lapidis chrysolithi. Stantibus illis, stabant: et cum elevatis elevabantur: spiritus enim vitae erat in eis. Et egressa est gloria Domini a limine templi: et stetit super Cherubim. Et elevavit me spiritus, et introduxit me ad portas Domini ad Orientem, qui respicit a solis ortu: Et ascendit gloria Domini de medio civitatis, stetitque super montem, qui est ad Orientem urbis, et gloria Dei Israel erat super eum. R\. Amen.


Lectio libri Actuum Apostolorum (Cap. XIII).

[Col. 0681B] R\. Deo gratias.

In illis diebus: Erant in Ecclesia, quae erat Antiochiae, prophetae, et doctores, in quibus Barnabas, et Simon, qui vocatur Niger, et Lucius Cyrenensis, et Manahen, qui erat Herodis tetrarchae collactaneus, et Saulus. Ministrantibus autem illis Domino, et jejunantibus, dixit Spiritus: Separate mihi Barnabam, et Paulum in opus, ad quod assumpsi eos. Tunc jejunantes, et orantes, imposuerunt illis manus, dimiseruntque illos. Et ipsi quidem missi a Spiritu sancto abierunt Seleuciam; et inde navigabant Cyprum. Et cum venissent Salaminam, praedicabant verbum Domini in synagogis Judaeorum. Habebant autem et Joannem in ministerio. Et cum perambulassent universam [Col. 0681C] insulam usque Paphum, invenerunt virum quemdam magum pseudo-prophetam, Judaeum, cui nomen erat Barjesu, qui erat cum consule Sergio Paulo viro prudente. Hic, accersitis Barnaba et Paulo, desiderabat audire verbum Dei. Resistebat autem ille Elymas magus (sic interpretatur nomen ejus) quaerens avertere Proconsulem a fide. Saulus autem, qui et Paulus, repletus Spiritu sancto, intuens eum, dixit: O plene omni dolo, et fallacia, fili diaboli, inimice omnis justitiae, et non desinis subvertere vias Domini rectas. Et nunc ecce manus Domini super te, et eris caecus: non videbis solem usque ad tempus. Et confestim cecidit super eum caligo, et tenebrae, et circuiens quaerebat qui ei manum daret. Tunc Proconsul cum vidisset factum, credidit admirans super [Col. 0681D] doctrinam Domini. R\. Amen.

Antiphona 1. Adjuva nos Deus salutaris noster: et propter honorem nominis tui Domine libera nos: et propitius esto peccatis nostris, propter nomen tuum. Psalmus LXXVIII.

Oratio. Propitius esto peccatis nostris Domine; et propter honorem nominis tui perfecta nos recrea libertate: ne, dum nostro peccatorum elogio adterimur, in obprobrium gentium redigamur: Ergo ut nos veritate non punias poenae; causam nobis scelerum ablue: atque in conspectu tuo gemitus compeditorum introeat: de occulto tuo in manifesto nostro gratia indulta procedat. R\. Amen.

Per misericordiam.

[Col. 0682A] Antiphona 2. Memento congregationis tuae Domine, quam creasti ab initio. Psalm. LXXIII.

Oratio. Memento Domine congregationis. folio 75.

Antiphona 3. Confitebimur tibi Deus: confitebimur tibi, et invocabimus nomen tuum Domine. Psalmus LXXIV.

R\. Filii Sion convertimini ab omnibus iniquitatibus vestris, et jam non erit in vobis sterilitas et angustia. Facite vobis cor novum, et spiritum rectum: P. Quia nolo mortem morientis, dicit Dominus, donec revertatur, et vivat. V\. Convertimini, et agite poenitentiam ab omnibus iniquitatibus vestris, et non erit vobis in ruinam iniquitas. P. Quia nolo.

Preces. Christe Redemptor pius animarum, exaudi gemitus flentium; P. Et miserere. V\. Ne derelinquas [Col. 0682B] plebem supplicantem; exaudi precem et respice: quae postulamus adtribue; P. et miserere. V\. Parce, rogamus: parce tandem fessis; memor es nostri: laetifica; diffusam vitam jam revoca; P. Et miserere. V\. Salvator noster, intuere terram: coelestem largire pluviam: et victum nobis parturiat gratia tua; P. Et miserere. V\. Indulge nostrum facinus horrendum, quo te offenso defecimus: dimitte nobis hoc debitum; P. Et miserere.

Capitula. Confitebimur tibi Deus, confitebimur tibi peccata atque facinora nostra; quae tibi potius sunt cognita, quam probantur admissa: Invocamus itaque nomen tuum, ut in te patefactis tribuas veniam; qui non statim in abditis vis exercere vindictam: ut qui confessione placaris humilium, remissionem omnium [Col. 0682C] tribuas delictorum.

Pater noster. 414 A malo nos libera. fol. 10.

Benedictio dicatur, ut in Tertia, quae dicitur per totum annum.



Ad Sextam.


Lectio libri Esaiae Prophetae (Cap. XXIX).

R\. Deo gratias.

Haec dicit Dominus: Obstupescite, et admiramini, fluctuate, et vacillate: et inebriamini, et non a vino: movemini, et non ebrietate. Quoniam miscuit vobis Dominus soporem, et claudet oculos vestros: prophetae et principes vestri, qui vident visiones, peribunt. Et erit vobis visio omnibus sicut verba libri signati, quem cum dederit scienti litteras, dicitque ei: [Col. 0682D] Lege istud: respondebit: Non possum, signatus est enim. Et dabitur liber nescienti litteras: diceturque ei: Lege, et respondabit: Nescio litteras. Et dixit Dominus: Eo quod appropinquat populus iste ore suo, et labiis suis honorificat me, cor autem ejus longe est a me, et timuerunt me mandato hominis et doctrinis: Ideo ecce ego addam admirationem, faciam populo huic miraculo grandi et stupendo: peribit enim sapientia a sapientibus ejus, et intellectus prudentiae ejus abscondetur. Vae qui profundi estis corde, ut a Domino abscondatis consilium: quorum sunt in tenebris opera, et dicunt: Quis videt nos? Nonne adhuc modicum, et in brevi convertetur Libanus in cermel, et cermel in saltum reputabitur? Et audient in die illa surdi verba libri, et de tenebris et caligine [Col. 0683A] oculi caecorum videbunt. Et addent mites in Domino laetitiam, et pauperes homines in sancto Israel exsultabunt. R\. Amen.

Antiphona 1. Benefac Domine bonis, et rectis corde. Psalmus CXXIV.

Oratio, Benefac Domine bonis. fol. 73.

Antiphona. 2. Benedictio Domini super vos: benedicimus vos in nomine Domini. Psalm. CXXVIII.

Oratio. Domine Jesu Christe, qui pro nostrae salutis remedio, impiorum sustinuisti commercia; auxilii tui ope nos protege adversus impugnantium mala: ac, ne dorsum nostrum delicti comprimat sarcina; impone humeris nostris, praeceptis evangelicis onera suavia: per quae peccati fabricam destruas; et compaginibus sacris nos virtutum meritis construas. [Col. 0683B] R\. Amen.

Per misericordiam.

Antiphona. 3. Speret Israel in Domino, ex hoc nunc et usque in saeculum. Psalmus CXXX.

R\. Multa sunt peccata nostra Domine: patientiam habe in nobis; P. Et miserere servis tuis. V\. Non secundum peccata nostra facias nobis: neque secundum iniquitates nostras retribuas nobis; P. Et miserere.

Preces. Dicamus omnes: Domine miserere nobis: P. Esto propitius. V\. Pie precantes supplices exaudi Christe: P. Esto. V\. Nostra relaxa crimina: dele peccata: P. Esto. V\. In omnes gentes, Domine, pacem concede: P. Esto. V\. Remissionem omnium concede: P. Esto: V\. O Deus potentissime, clemens [Col. 0683C] succurre: P. Esto.

Oratio. Exalta cornu nostrum. fol. 73. Benedictio dicatur, ut in Sexta, quae dicitur per totum annum.



Ad Nonam.

Prophetia. Fili, Habe fiduciam. fol. 95.


Lectio libri Levitici (Cap. XXIII).

R\. Deo gratias.

In illis diebus: Locutus est Dominus ad Moysen, dicens: Loquere filiis Israel, et dices ad eos: Cum ingressi fueritis terram, quam ego dabo vobis, et messueritis segetem, feretis manipulos spicarum, primitias messis vestrae, ad sacerdotem: qui levabit fasciculum coram Domino, ut acceptabilis sit pro vobis, altera die sabbati. Atque in eodem die quo manipulus consecratur, caedatur agnus immaculatus [Col. 0683D] anniculus in holocaustum Domino. Et libamenta offerantur cum eo, duodecim offae similae conspersae oleo in incensum Domino, odoremque suavissimum: liba quoque vini, quarta pars hin. Panem, et polentam, et pultes non comedetis ex segete, usque ad diem qua offeretis ex ea Domino Deo vestro. Praeceptum est enim sempiternum in generationibus, cunctisque habitationibus vestris. Numerabitis ab altera die sabbati, in qua obtulistis manipulos primitiarum, septem hebdomadas plenas, usque ad alterum diem expletionis hebdomadae septimae, id est, quinquaginta dies: et sic offeretis sacrificium novum Domino ex omnibus habitaculis vestris, panes primitiarum duos de duabus decimis similae fermentatae: quos coquetis, et offeretis [Col. 0684A] primitias in odorem suavitatis. R\. Amen.


Lectio libri Ezechielis Prophetae (Cap. XXXV).

R\. Deo gratias.

Factus est sermo Domini ad me, dicens: Fili hominis pone faciem tuam adversus montem Seir, et prophetabis de eo, dicens illi: Haec dicit Dominus: Ecce ego ad te mons Seir, et extendam manum meam super te, et dabo te desolatum atque desertum. Urbes tuas demoliar, et tu desertus eris: 415 et scies quia ego Dominus. Eo quod fueris inimicus sempiternus, et concluseris filios Israel in manus gladii in tempore afflictionis eorum, in tempore iniquitatis extremae. Propterea vivo ego, dicit Dominus Deus: quoniam sanguini tradam te, et sanguis te persequetur: et cum sanguinem oderis, sanguis persequetur [Col. 0684B] te. Et dabo montem Seir desolatum et desertum: et auferam de eo euntem, et redeuntem. Et implebo montes eorum occisorum suorum: in collibus suis, et in vallibus tuis, atque torrentibus interfecti gladio cadent. In solitudines sempiternas tradam te, et civitates tuae non habitabuntur: et scietis quia ego sum Dominus Deus. R\. Amen.


Lectio libri Actuum Apostolorum (Cap. XV).

R\. Deo gratias.

In illis diebus: Placuit Apostolis, et senioribus cum omni Ecclesia, eligere viros, et mittere Antiochiam cum Paulo, et Barnaba, et Silam, viros primos in fratribus, scribentes per manus eorum. APOSTOLI et seniores fratres his, qui sunt Antiochiae, et Siriae, et Ciliciae, fratribus ex Gentibus, salutem. [Col. 0684C] Quoniam quidem audivimus quia quidam ex nobis exeuntes, turbaverunt vos verbis, evertentes animas vestras, quibus non mandavimus: placuit nobis collectis in unum, eligere viros, et mittere ad vos, cum charissimis nostris Barnaba et Paulo, hominibus, qui tradiderunt animas suas Deo. Misimus ergo Judam et Silam, qui et ipsi vobis verba referent eadem. Visum enim est Spiritui sancto, et nobis, nihil ultra imponere vobis oneris quam haec necessaria: ut abstineatis vos ab immolatis simulachrorum, et sanguine, suffocato, et fornicatione; a quibus custodientes vos, bene agitis. Valete. Illi igitur dimissi, venerunt Antiochiam: et congregata multitudine tradiderunt epistolam. Quam cum legissent, gavisi sunt super consolatione. Judas autem et [Col. 0684D] Silas, et ipsi cum essent Prophetae, verbo plurimo consolati sunt fratres, et confirmaverunt. Facto autem ibi tempore, dimissi sunt cum pace a fratribus, ad eos qui miserant illos. Visum est autem Silae manere ibi: solus autem Judas abiit. Paulus autem, et Barnabas demorabantur Antiochiae, docentes, et evangelizantes cum aliis verbum Dei. R\. Amen.

Antiphona 1. Quis Deus magnus sicut Deus noster? tu es Deus qui facis mirabilia solus. Psalmus LXXVI.

Oratio. Precamur Domine, ne tua nos repellas propitiatione; sed obtinendae misericordiae adhuc tempus appone: ut dextera, quae fuit vindex in ultione facinorum; ipsa sit nobis contritis in remedium sempiternum. R\. Amen.

[Col. 0685A] Per misericordiam.

Antiphona 2. Quia tu Domine suavis, et mitis es: et multum misericors invocantibus te. Psal. LXXXV.

Oratio. Miserere Domine, ad te tota die clamantibus; teque in tribulatione invocantibus existe propitius: ut in quibus majestatem tuam adorando laudamus, digne suscipias; et pro quibus te timemus, pius ignoscas: Timoris igitur tui obedientia corda nostra laetifica; et consolationis dulcedine dubietatem nostrae mentis conforta: Sed quia tu suavis ac mitis es, suavitatem ex tua indulgentia hauriamus; et in retribuendo pium te mitemque sentiamus. R\. Amen.

Per.

Antiphona 3. Praeoccupemus faciem Dei in confessione: [Col. 0685B] et in psalmis jubilemus ei. Ps. XCIV.

Preces. Averte, Domine, iram furoris tui; P. Et miserator parce populo tuo. V\. Omnium precibus pium auditum praebe: teque rogamus, Sancte, cito concede; P. Et miserator. V\. Tu Christe, flebiles gemitus intuere: vincula mortis solve, et vitam largire; P. Et miserator. V\. Jam vide lachrymas: intellige lugentes: tandem delicta nostra clemens indulge; P. Et miserator. V\. Nostris auditibus signum salutis ponc Angelum: non permittas ultra nocere; P. Et miserator.

Oratio. Praeoccupemus faciem tuam, Domine, in confessione, et in psalmis tibi debita modulatione jubilantes, adoramus ac procidimus ante te, ploratu interno et gemitu deprecantes: ut quia tu fecisti [Col. 0685C] nos, et tu es Deus noster; nos populum tuum pius Dominus protegas, et oves pascuae tuae pastor solicitus adtendas: tribuasque his gratiam, pro quibus animam posuisti.

Pater noster. A malo nos libera. fol. 10.

Benedictio dicatur, ut in Nona, quae dicitur per totum annum.



Ad Vesperum.

Lauda. sol agnovit occasum suum. Posuisti tenebras, et facta est nox.

Dominus sit. R\. Et cum.

Antiphona. Reple Deus gaudio os nostrum: et lingua nostra exsultatione. Psalmus CXXV.

Lauda. In toto corde meo exquisivi te: P. 416 [Col. 0685D] Ne repellas me a mandatis tuis. V\. In corde abscondi eloquia tua: ut non peccem tibi. P. Ne repellas. V\. Gloria, et honor. P. Ne repellas.

Hymnus. Benignitatis fons. folio 69. Capitula, et Benedictio, et Lauda fol. 406.

Oratio. Liberet nos, Domine, dextera tua; imperioque tuo flecte arrogantium corda: ut Gentes veritatis adventu declarescant, et ostensam salutem cordis humilitate suscipiant. R\. Amen.

Per misericordiam.



SABBATO.



Ad Matutinum.

Antiphona. Tu es Domine. Psalmus III. Oratio. Quamvis, Domine, plurima. fol. 68.

Antiphona 1. Non repellet Dominus plebem suam: [Col. 0686A] et hereditatem suam non derelinquet. Psalmus XCIII.

Oratio. Non repellas, Domine plebem, quam mercatus es; nec derelinquas hereditatem, pro qua in Cruce appensus es: sed quousque justitia, nunc occulta, manifesto clareat in judicio, pietate porrecta nos rege: et secundum multitudinem dolorum nostrorum tua nos laetifica exortatione: ut qui dolorem nunc fingis in praecepto, futuro requiem nobis concedas in saeculo. R\. Amen.

Per misericordiam.

Antiphona 2. Bene nuntiate de die in diem salutare ejus. Psalmus XCV.

Oratio. Cantet tibi novum. fol. 80.

Antiphona 3. Liberet nos Domine dextera tua, et brachium sanctum tuum. Psalm. XCVII.

[Col. 0686B] Oratio. Liberet nos Domine. Quaere hic supra.

R\. Habeant, Domine, finem peccata nostra: deleatur iniquitas, et induamur justitia sancta tua; P. Ut laetetur iterum Hierusalem. V\. Tu exsurgens misereberis Sion: quia venit tempus miserendi. P. Ut laetetur.


In Laudibus.

Antiphona. Averte faciem tuam a peccatis meis: et omnes iniquitates meas dele. Psalmus L.

Oratio. Averte faciem. fol. 68.

Ad Canticum. Antiphona. Ne extermines.

Canticum. Domine, Domine, Rex. fol. 103.

Matutinarium. Antiphona. Deus misereatur nobis, et benedicat nos: P. Illuminet Dominus vultum super nos. V\. Ut cognoscamus in terram viam [Col. 0686C] tuam, in omnibus gentibus salutare tuum. P. Illuminet.

Lauda. Montes, et omnes colles: ligna fructifera, et omnes cedri. Psalmus CXLVIII.


Lectio libri Proverbiorum Salomonis (Cap. XVI).

R\. Deo gratias.

Fili: Universa propter semetipsum operatus est Dominus; impium quidem ad diem malum. Abominatio Domini omnis arrogans: etiam si manus ad manum fuerit, non erit innocens. Misericordia et veritate redimitur iniquitas: et in timore Domini declinatur a malo. Cum placuerint Domino viae hominis, inimicos quoque ejus convertet ad pacem. Melius est parvum cum justitia, quam multi fructus cum iniquitate. Cor hominis disposuit viam suam: [Col. 0686D] sed Domini est dirigere gressus ejus. Divinatio in labiis regis, in judicio non errabit os ejus. Pondus et statera judicia Domini sunt: et opera ejus omnes lapides sancti. Abominabiles regi qui agunt impie: quoniam justitia firmatur solium. Voluntas regum labia justa: qui recta loquitur dirigetur. R\. Amen.

Hymnus. Benignitatis fons. fol. 69. Capitula. Descendat, Domine, ad nos. Lauda. Dominus in coelo paravit. Benedictio. Expectantes se. fol. 401.



Ad Tertiam.

Prophetia. Fili, custodi sermones. fol. 96.


Lectio libri Deuteronomii Cap. XXVIII.

R\. Deo gratias.

In illis diebus: Locutus est Dominus ad Moysen, [Col. 0687A] dicens: Loquere ad omnem coetum filiorum Israel, et dices ad eos: Ego Dominus Deus tuus. Si audieris vocem Domini Dei tui, ut facias atque custodias omnia mandata ejus, quae ego praecipio tibi hodie, faciatque te Dominus Deus tuus excelsiorem cunctis gentibus, quae versantur in terra. Venientque super te universae benedictiones istae, et apprehendent te: si tamen praecepta ejus audieris. Benedictus tu in civitate, et benedictus in agro. Benedictus fructus ventris tui, et fructus terrae tuae, fructusque jumentorum tuorum, greges armentorum tuorum, et caulae ovium tuarum. Benedictae areae tuae, et benedictae reliquiae tuae. benedictus eris egrediens et regrediens. Dabit Dominus inimicos tuos qui surgunt adversum te, corruentes in conspectu tuo: [Col. 0687B] per unam viam venient ad te, per septem fugient a facie tua. Et mittet Dominus benedictionem super cellaria tua, et super omnia opera manuum tuarum: benedicetque tibi in terram quam acceperis. Suscitabit te 417 Dominus sibi in populum sanctum: si custodieris mandata Domini Dei tui, et ambulaveris in viis ejus. Videbuntque omnes terrarum populi, quod nomen Domini invocatum sit super te, et timebunt te. Abundare te faciat Dominus omnibus bonis, fructibus terrae tuae, quam juravit Dominus patribus tuis ut daret eam tibi. Aperiat Dominus thesaurum suum, coelum, et pluviam tribuat terrae suae in tempore suo: benedicetque cunctis operibus manuum tuarum. Et foenerabis gentibus multis, et ipse a nullo foenus accipies. Constituet te Dominus [Col. 0687C] in caput et non in caudam: et eris supra, et non subter: si audieris mandata Domini Dei tui, quae ego praecipio, ut bene sit tibi, et possideas terram, quam Dominus Deus tuus daturus est tibi. R\. Amen.

Prophetia. Convertimini et agite. fol. 133.


Lectio Actuum Apostolorum (Cap. XX).

R\. Deo gratias.

In illis diebus: Proposuerat Paulus transnavigare Ephesum, nequa illi mora fieret in Asia. Festinabat enim, si possibile sibi esset, ut diem Pentecosten faceret Hierosolymis. A Mileto autem mittens Ephesum, vocavit majores natu Ecclesiae. Qui cum venissent ad eum, et simul essent, dixit eis: Vos scitis a prima die, qua ingressus sum in Asiam, qualiter vobiscum degerim per omne tempus, quo fuerim, serviens [Col. 0687D] Deo cum humilitate, et lachrymis, et tentationibus, quae mihi acciderunt ex insidiis Judaeorum: quomodo subtraxerim vobis utilium, quominus adnuntiarem vobis, et docerem vos publice, et per domos, testificans Judaeis atque Gentibus in Deum poenitentiam, et fidem in Dominum nostrum Jesum Christum. Et nunc ecce alligatus ego spiritu, vado in Hierusalem; quae in ea ventura sunt mihi ignorans: nisi quod Spiritus sanctus per omnes civitates protestetur mihi, dicens: quoniam vincula, et tribulationes me manent in Hierosolymis. Sed nihil horum vereor: nec facio animam meam pretiosiorem quam [Col. 0688A] me, dummodo consummem cursum meum, et ministerium, quod accepi a Domino Jesu, testificari Evangelium gratia Dei. Et nunc ecce ego scio, quia amplius non videbitis faciem meam vos omnes, per quos transivi praedicans regnum Dei. Quapropter contestor vos hodierna die, quia mundus sum a sanguine omnium. Non enim subterfugi, quominus adnuntiarem omne consilium Dei vobis. Adtendite vobis, et universo gregi, in quo vos Spiritus Sanctus posuit episcopos, regere et Ecclesiam Dei, quam adquisivit sanguine suo. R\. Amen.

Antiphona 1. Praeparate vos hostiam vivam, sanctam, Deo placentem, rationabile obsequium vestrum. Et nolite contristari Spiritum Sanctum. P. Audite haec, omnes gentes: auribus percipite, qui habitatis [Col. 0688B] orbem. Psal. XLVIII.

Oratio. Audiant simul te. fol. 409.

Antiphona 2. Spiritus Domini Spiritus vitae est, et benedicta gloria Domini de loco suo. V\. Verbo Domini coeli firmati sunt: et Spiritu oris ejus omnis virtus eorum. Psalmus XXXII.

Oratio. Domine, qui justorum. fol. 403.

Antiphona 3. Mittam in vobis Spiritum veritatis, qui a Patre procedit, ille arguet mundum de peccato, et de judicio, et de justitia. Ps. XLIX.

R\. Fortissime Deus, Spiritus universae carnis, numquid omnes in ira tua disperdes? clemens es, et multae miserationis. P. Domine, dimitte peccata populi tui. V\. Dominator Domine, Deus misericors et clemens. P. Domine.

[Col. 0688C] Preces. Dicamus omnes: Misericors Domine.

P. Miserere. V\. Qui es unus potentia, ejusdemque tuo Genitore substantiae, P. Miserere. V\. Qui princeps sacerdotum es, regum rector, populorum Dominus. P. Miserere. V\. Qui captivis reddis patriam, infirmis opem, consolationem moerentibus. P. Miserere. V\. Indulgentiam postulamus, concede: poenitentibus salutem tribue. P. Miserere.

Supplicatio. Oremus Dei Patris Omnipotentis misericordiam, supplices imploremus; ut nos gratia Christi sui Domini nostri, et virtus Spiritus tui Sancti propitius inlustrare dignetur.

Capitula. Domine Jesu Christe, quem venisse credimus in carnis abjectione humilem, Mundum pereuntem [Col. 0688D] redimere: quemque iterum praestolamur in potentia Deitatis venturum, saeculum delinquens terribiliter judicare; immensam pietatem tuam trementes famuli tui quaesumus, ut, dum veneris, non de peccato nos arguas, sed ineffabili bonitate succurras; et hic potius humilitatis nostrae confessionem accipias, ut et illic facinora universa indulgeas, et in dexterae tuae partem coronandos statuas.

Pater noster. A malo nos libera. fol. 10.

Benedictio dicatur, ut in Tertia, quae dicitur per totum annum. Ad Sextam et Nonam dicatur, ut in sexta Feria praeterita, fol. 411.



IN SANCTUM PENTECOSTEN.
[Col. 0689]


419 Ad Vesperum.
[Col. 0689A]

Lauda. Quoniam apud te est fons vitae: et in lumine tuo videbimus lumen. Ostende misericordiam tuam. P. Scientibus te. V\. Domine in coelo misericordia tua: et veritas tua. Multiplicasti misericordias tuas P. Scientibus te.

Dominus sit semper. R\. Et cum spiritu

Oratio. Deus, apud quem est fons vitae; et in cujus lumine aspicimus lumen; enutri, quaesumus, in nos tuae scientiae splendorem: quo valeamus ad tui fontis accedere ubertatem: Locos quoque diversarum doctrinarum, contentos fluentis tuis, nobis collige propinandos: ut sitientibus nobis vitalem impertias potum; et caligantibus animabus superne lumen restituas. R\. Amen.

Per misericordiam.

[Col. 0689B] Sono. Si diligitis me: mandata mea servate. Et ego rogabo Patrem meum, et alium Paraclitum dabit vobis, ut maneat vobiscum P. Usque in aeternum. Alleluia. V\. Dum venerit Paraclitus, quem ego mittam vobis a Patre, Spiritus veritatis, ille testimonium perhibebit de me: et vos testimonium perhibebitis, quia ab initio mecum estis. P. Usque. V\. Pater venit hora, ut clarifices Filium tuum, et Filius tuus clarificet te: quia quos dedisti mihi, volo ut ubi sum ego, et ipsi sint mecum: ut videant claritatem meam, quam dedisti mihi: quia dilexisti me ante constitutionem mundi. P. Usque.

Dominus sit. R\. Et cum.

Antiphona. Paraclitus Spiritus, quem mittet Pater [Col. 0689C] in nomine meo, ille vos docebit omnia, quaecumque dixero vobis. P. Pacem meam do vobis, pacem meam commendo vobis. V\. Laudate pueri Dominum: laudate nomen Domini. P. Pacem V\. Gloria, et honor. P. Pacem.

Oratio. Consolare, Jesu, per donum Sancti Spiritus destitutas bonis studiis fidelium mentes; ut affluentium donorum Spiritus ille Paraclitus, quem Patrem in tuo nomine missurum esse testatus es, nos eripiat; qui tecum, et cum Patre indivisa potestatis substantia regnat: ut omnia nos, illo docente, et pacem tuam sequamur idonei, et affectum tuum nunquam relinquamus instructi. R\. Amen.

Per misericordiam.

Antiphona 2. Dum venerit Paraclitus, ille testimonium [Col. 0689D] perhibebit de me: et vos testimonium perhibebitis, P. Quia ab initio mecum estis. V\. Deus deorum Dominus locutus est: et vocavit terram. A solis ortu usque ad occasum: ex Sion species decoris ejus. P. Quia. V\. Gloria, et honor, P. Quia.

Dominus sit. R\. Et.

Lauda. Spiritus est Deus: et eos, qui adorant eum, in spiritu et veritate. P. Adorare oportet. Alleluia, alleluia, alleluia. V\. Magnus Dominus noster, et magna virtus ejus: et sapientiae ejus non est numerus. P. Adorare. V\. Gloria, et honor. P. Adorare.


Hymnus.
[Col. 0690A]

   Sacrate veni Spiritus,
Ore Patris Paraclite:
Pollicitus, qui jam dudum,
Joele vate, editus:

   Temporibus novissimis
Implenda, inquit, viscera:
Deo cunctorum placida
Vaticinare insignia.

   Quem Deus noster hac die
Perfusum effudit Discipulis;
Ascendens, ut promiserat,
Morte derelicta, ad sedem;

   Quos videns caeca, et invida
Judaea plebs, sic fatetur:
[Col. 0690B] Plenosque musto clamitant,
Dum non credunt magnalia.

   Quos Petrus constans argui.
Non, ut putatis, vino sunt
Repleti, sed Spiritu,
De quo Propheta loquitur.

   Post haec recepto plurimi
Verbo, rimantes cordibus,
Auctaque plenitudine,
Christi junguntur agmini.

   Mysterium absconditum,
Quondam quod erat Israeli.
Nunc revelatum canitur,
Ostensum in Apostolis.

   Hic dies quinquagesimus,
[Col. 0690C] Qui jubilaeus traditur:
Solemne nobis gaudium,
Remissionis proprium.

   Hymnum dicamus et Patri
Hymnum dicamus Filio,
420 Simul cum Sancto Spiritu,
Intenta voce, et pectore.
   Amen.

Supplicatio. Dei Patris omnipotentis. misericordiam supplices imploremus; ut nos gratia Christi sui, Domini nostri, et virtute Spiritus Sancti propitius justificare dignetur. R\. Praesta Aeterne, Omnipotens Deus.

Kyrie eleison. R\. Christe eleison. Kyrie eleison.

[Col. 0690D] Capitula. Fiat super nos, Domine, misericordia tua, et fulgor Spiritus tui interiora nostra inradiet: ut ipse accendat frigidos, et inlustret obscuros, qui tecum semper permanet praeclarus, et gloriosus.

Pater noster. Liberati a malo. fol. 10.

Benedictio. Spiritus Paraclitus, qui olim in Discipulos manifesto ignis est declaratus in munere, ignis sui calore a cunctis vos peccatis emaculet; R\. Amen. Et qui moestificatis eorum cordibus clemens Consolator occurrit, magna vos sui instruat gratia sacramenti; R\. Amen. Quique tunc Apostolos docuit veritatem, [Col. 0691A] vos et nunc enutriat fide, et post aeternam perducat ad requiem. R\. Amen.

Per misericordiam.

Lauda. Effundam de Spiritu meo super omnem carnem Alleluia: P. Et prophetabunt filii vestri. Alleluia, alleluia. V\. Emitte Spiritum tuum, et creabuntur: et renovabis faciem terrae. P. Et prophetabunt. V\. Gloria, et honor. P. Et.

Oratio. O Spiritus Sancte, qui a Patre Filioque procedis, doce nos facere veritatem: ut, qui de Patre Filioque accepisti processionem, invisibili nos his, a quibus tam ineffabiliter procedis, adsocies charitate. R\. Amen.

Per misericordiam.

In nomine Domini.



Ad Matutinum.
[Col. 0691B]

Hymnus. Aeterne rerum Conditor. Quaere f. 3.

Oratio. Aeternum te, Domine, rerumque omnium Conditorem, cunctorum vox canit fidelium; qui et certos temporum limites figis, et metas, quibus nox secernatur et dies, aeterna lege constituis: abyssus etenim sapientiae tuae, ut mortalium adlevaret fastidium, aliud labori concessit, aliud quieti servavit. Praesta ergo, Omnipotens Deus, ut mens aegra sopore turbata, dum gallo canente admonetur, alacriter currens ad spem redeat lucis, et primitias divini laboris in tuis semper impendat officiis. R\. Amen. Per misericordiam.

Super psalmum, Antiphona. Ego dormivi, et resurrexi: [Col. 0691C] quoniam Dominus suscitavit me. Psalmus III.

Antiphona. Redde mihi laetitiam salutaris tui: et spiritu principali confirma me Domine. Psalmus L.

Antiphona. Misit de coelo, et liberavit me: dedit in obprobrium conculcantes me. Psalmus. LVI.

Oratio. Spiritus Sancte, qui ex Patre Filioque procedis, locupleta nos dono tuo benedictionis: quatenus spiritu principali confirmati, coelesti emissione mereamur quotidie liberari. Sit ergo super nos benedictio tua, eaque nos semper confirma per ineffabilem potentiam Trinitatis; ut inhabitet in nobis Spiritus Sanctus, innovet Spiritus rectus, confirmet Spiritus principalis, atque unius testimonii sit virtutis: ut confirmatos nos per Patrem, et innovatos per [Col. 0691D] Filium, custoditos nos esse gaudeamus per Spiritum Sanctum. R\. Amen.

Per misericordiam.

Antiphona 1. Dominus locutus est discipulis suis: Accipite Spiritum Sanctum. P. In nomine meo daemonia ejicite: et super infirmos imponite manus vestras, et bene habebunt. V\. Deus deorum Dominus locutus est: et vocavit terram. A solis ortu usque ad occasum: ex Sion species decoris ejus. P. In. V\. Gloria. P. In.

Oratio. Deus, qui in virtute Spiritus Sancti, et daemonia ejici, et infirmos posse sanari in tuo nomine docuisti: da nobis ita repleri hujus Sancti Spiritus dono, ut ab omnimodo daemoniorum mereamur eripi tentamento: quatenus per eum a nostris infirmitatibus [Col. 0692A] relevati, bene per illum possimus habere, cum pro nostris operibus bonum perenne perceperimus in munere. R\. Amen.

Per misericordiam.

Antiphona 2. Omnium rerum Creator et Dominus docuit sapientiam. P. Sanctus Spiritus, unicus, simplex, multimodus, subtilis, incoinquinatus, suavis, et charus. V\. Magnus Dominus noster; et magna virtus ejus: et sapientiae ejus non est numerus P. Sanctus Spiritus. 421 V\. Gloria, et honor. P. Sanctus Spiritus.

Oratio. Omnium rerum Creator et Dominus docuit sapientiam, in qua est Sanctus Spiritus, unicus, simplex, multimodus, subtilis: ut unus Pater, unus Filius, unus Spiritus Sanctus, non pluralitate Deitatis [Col. 0692B] ostensi, sed unitate virtutis innexi: et unione personae careant, et unitate naturae permaneant: nec sit illic aliquid diversum, ubi in singulis resonat unum: Hac igitur te, Sancta Trinitas, fidei cognitione credentes, poscimus et rogamus, ut manifestatione Spiritus tui ita cor nostrum inradies, ut et carnis opera declinemus, et perfectionem sanctitatis omnimodae consectemus. R\. Amen.

Per.

Antiphona 3. Locutus est Dominus Discipulis suis: Accipite Spiritum Sanctum: quorum remiseritis peccata, remittuntur eis: et quorum renueritis, detenta erunt. P. Pacem meam do vobis, pacem meam commendo vobis. V\. Qui emittit eloquium suum terrae: velociter currit sermo ejus. P. Pacem. V\. Gloria. [Col. 0692C] P. Pacem.

Oratio. Christe, Dei Filius, qui per Spiritum Sanctum dimitti intra Ecclesiam peccata tibi confitentibus promisisti, cum ligandi et solvendi potestatem tuis, Magister bone, contulisti Discipulis; da nobis, hujus dono copiosius affluere, quo igne ejus, et condensa in nobis exurantur facinora, et pacis tuae donentur commoda manifesta. R\. Amen.

Per misericordiam.

R\. Ecce veniet Spiritus veritatis, qui docebit vos omnem veritatem: Non enim loquetur a semetipso: sed quaecumque audiet, loquetur, P. Et quae ventura sunt annuntiabit vobis. V\. Spiritus veritatis, quem mittet Pater de coelo, ille vos docebit omnem viam [Col. 0692D] justitiae. P. Et quae ventura. V\. Gloria, et P. Et quae.

Oratio. O Spiritus Sancte. fol. 420.


In Laudibus.

Ad Canticum. Antiphona. Propter timorem tuum Domine, in utero accepimus, et parturivimus Spiritum salutis, quem fecisti super terram.

Canticum. De nocte vigilat spiritus meus. folio 64.

Oratio. Pone, Domine, Spiritum tuum in nos; ut parturiamus spiritum salutis, quem fecisti super terram: ut, ipso nobiscum in aeternum manente, nullis poenis cruciemur in futuro examine. R\. Amen.

Per.

Ad Benedictus. Antiphona. Tibi soli Deo honor, et gloria, virtus, et potestas in saecula saeculorum.

[Col. 0693A] Canticum. Benedictus es Domine Deus patrum. fol. 6.

Sono. Effundam, dicit Dominus, de Spiritu meo P. Super omnem carnem: Alleluia. V\. Prophetabunt filii vestri, et filiae. Et omnis qui invocaverit Dominum, salvabitur. P. Super omnem.

Dominus sit. R\. Et cum.

Lauda. Alleluia. Laudate Dominum de coelis Alleluia: laudate eum in excelsis. Alleluia, alleluia. V\. Laudate eum omnes Angeli ejus: laudate eum omnes virtutes ejus. Alleluia, alleluia, alleluia. Psalmus CXLVIII.


Lectio libri Joelis Prophetae (Cap. II).

R\. Deo gratias.

Haec dicit Dominus: Noli timere terra, exsulta et [Col. 0693B] laetare: quoniam magnificavit Dominus ut faceret. Nolite timere animalia regionis: quia germinaverunt speciosa deserti, quia lignum attulit fructum suum, et ficus et vinea dederunt virtutem suam. Et filiae Sion exsultate, et laetamini in Domino Deo vestro: quia dedit vobis doctorem justitiae, et descendere faciet ad vos imbrem matutinum et serotinum, in principio. Et implebuntur areae vestrae frumento, et redundabunt torcularia vino et oleo. Et comedetis vescentes, et saturabimini: et laudabitis nomen Dei nostri, qui fecit vobiscum mirabilia: et non confundetur populus meus in aeternum. Et scietis quia ego in medio Israelis solus. Noli timere; sed exsulta et laetare, cum magnificavit Dominus, ut faceret: et [Col. 0693C] ego Dominus Deus vester, et non est alius: et non confundetur populus meus in aeternum. Et erit post haec: Effundam Spiritum meum super terram: et prophetabunt filii vestri, et filiae vestrae: senes vestri somnia somniabunt, et juvenes vestri visiones videbunt. Sed et super servos meos et ancillas meas in diebus illis effundam Spiritum meum. Et dabo prodigia in coelo sursum, et signa in terra deorsum, sanguinem, et ignem, et vaporem fumi. Sol vertetur in tenebras, et luna in sanguinem: antequam veniat dies Domini magnus et terribilis. Et omnis qui invocaverit nomen Domini salvus erit. R\. Amen.


422 Hymnus.


   Beata nobis gaudia
Anni reduxit orbita,
[Col. 0693D] Cum Spiritus Paraclytus
Effulsit in Discipulos.

   Ignis, vibrante lumine,
Linguae figuram detulit;
Verbis ut essent proflui,
Et charitate fervidi.

   Linguis loquuntur omnium:
Turbae pavent Gentilium:
Musto madere deputant,
Quos Spiritus repleverat.

   Patrata sunt haec mystice,
Paschae peracto tempore;
Sacro dierum numero,
Quo lege fit remissio.

   [Col. 0694A] Te nunc Deus piissime,
Vultu precamur cernui,
Inlapsa nobis caelitus
Largire dona Spiritus.

   Dudum sacrata pectora
Tua replesti gratia;
Dimitte nunc peccamina,
Et da quieta tempora

   Anni peractis mensibus,
Tanta recurrunt gaudia;
Votisque dudum credulis
Optatus advenit dies;

   In quo Spiritus Domini
Terram replevit gaudiis:
Coelestis adventus sui
[Col. 0694B] Mundo decurrunt lumina.

   Quod est probatum testibus;
Apostolorum vocibus;
Cum sint diversis oribus
Vanis locuti gentibus.

   Tanto redempti munere,
Patris, et Nati Spiritui
Juges agamus gratias,
Deo perenni in saecula.

   Gloria tibi Trinitas
Aequalis una Deitas,
Et ante cuncta saecula,
Et nunc, et in perpetuum.
   Amen.

Supplicatio. Oremus Dei Patris. Quaere folio 417.

[Col. 0694C] Capitula. Domine Jesu Christe, infunde Spiritum Sanctum promissum Patris in nos, qui vivificet, et doceat nos plenitudinem veritatis in mysterio beatae et individuae Trinitatis: ut in ejus dono sit perfectio nostrae salutis, in quo omnis consistit summa virtutis.

Pater noster. Liberati a malo. fol. 2.

Lauda. Effundam de Spiritu meo. Benedictio. Spiritus Paraclytus. fol. 420.

In nomine Domini.

Exeunte Vespera in diem Sanctum Pentecostem.

Lauda. Quoniam apud te est fons vitae. Sono. Si diligitis me, mandata mea. fol. 419.

Antiphona. Spiritus veritatis, quem mittet Pater de coelo, P. Ille vos docebit omnem viam justitiae, V\. [Col. 0694D] Verbo Domini coeli firmati sunt: spiritu oris ejus omnis virtus eorum. P. Ille. V\. Gloria. P. Ille.

Dominus sit. R\. Et cum.

Lauda 1. Dum complerentur dies Pentecostes, erant omnes Apostoli simul in unum: P. Et factus est de coelo sonus, tamquam Spiritus validi advenientis. Alleluia. V\. Sit gloria Domini in saeculum saeculi: laetabitur Dominus in operibus suis. P. Et factus. V\. Gloria. P. Et factus.

Dominus sit. R\. Et cum.

Lauda 2. Alleluia. Repleti sunt omnes Spiritu Sancto, et coeperunt loqui variis linguis, sicut Spiritus dabat pronuntiare eis. Alleluia. V\. Beata gens, cujus Dominus, Deus ejus; populus, quem elegit [Col. 0695A] Dominus in hereditatem sibi. P. Et coeperunt. V\. Gloria. P. Et.

Dominus. R\. Et cum.

Lauda 3. Spiritum tuum dedisti eis, Domine, qui doceret eos: et Manna non privasti ab ore eorum. P. Et aquam dedisti eis in siti. Alleluia. V\. Domine virtutum converte nos: et ostende faciem tuam, et salvi erimus. P. Et aquam. V\. Gloria. P. Et aquam.

Hymnus. Beata nobis gaudia. ut supra.

Capitula. Spiritus Sanctus, Domine, deducat nos in viam rectam: ut in nobis malitia non superet; et in cunctis Divinitate redundet.

Pater noster. Liberati a malo. fol. 2.

Benedictio. Spiritus Dei bonus deducat vos in viam [Col. 0695B] rectam et a lapsu peccaminum itinera vestra disjungat; R\. Amen. Sitque dux itineris vestri, qui olim in Discipulos apparuit manifestus: R\. Amen. Ut eodem repleti, et mare hujus saeculi transeatis inlaesi, et aeterno mereamini de munere consolari. R\. Amen.

Per misericordiam.

Lauda. Effundam de Spiritu meo. Oratio. O Spiritus Sancte. fol. 402.



423 IN PRIMO DOMINICO POST SANCTUM PENTECOSTEN. IN DIE SANCTISSIMAE TRINITATIS.



Ad Vesperum.

Lauda. Apud te est, Domine, P. Fons vitae: et in lumine videbimus lumen. V\. Filii hominum, in protectione [Col. 0695C] alarum tuarum sperabunt: Et inebriabuntur ab ubertate domus tuae: et torrente voluntatis tuae potum dabis eis Domine. P. Fons vitae.

Oratio. Domine, apud quem est fons vitae, et in cujus lumine aspicimus lumen; enutri in nos tuae scientiae splendorem: ut sitientibus nobis vitalem impertias potum, et caligantibus animabus superno lumine restituas intellectum. R\. Amen.

Per misericordiam tuam.

Sono. Qui extendit coelos sicut pellem: qui tegit aquis superiora ejus. P. Qui facit Angelos suos, spiritus; et ministros suos, ignem urentem. Alleluia. V\. Qui fundavit terram super stabilitatem ejus: non inclinabitur in saeculum saeculi. P. Qui facit.

Dominus sit. R\. Et cum.

[Col. 0695D] Antiphona. Alleluia, Filii Sion, exsultate et laetamini in Deo vestro: P. Quia dedit vobis doctorem justitiae, et effudit de Spiritu suo super omnem carnem. V\. Exsultate Deo adjutori nostro: jubilate Deo Jacob. P. Quia dedit. V\. Gloria. P. Quia. Dominus sit. R\. Et cum.

Lauda. Alleluia. Mundavit nos Dominus ab omnibus malis: et dedit nobis cor novum, et spiritum rectum: P. Et auferet cor lapideum de carne nostra; ut in viis ejus ambulemus. Alleluia. V\. Magnus Dominus noster, et magna virtus ejus: et sapientiae ejus non est numerus. P. Et auferet. R\. Gloria, et. P. Et auferet.

Hymnus. O lux Beata Trinitas. fol. 113.

[Col. 0696A] Supplicatio. Oremus immensam, et ineffabilem Trinitatem Patris, et Filii, et Spiritus sancti: ut vitam nostram in bonis operibus dirigat, et post hujus saeculi transitum, aeternam requiem cum justis concedat. R\. Praesta Aeterne Omnipotens Deus.

Kyrie eleison. R\. Christe eleison, Kyrie eleison.

Capitula. Deus Spiritus Sancte, a quo creata sunt omnia, et restaurata sunt universa: qui in principio, id est, in Filio tuo Domino nostro Jesu Christo, coelum terramque fecisti: da nobis, ut Spiritus ille tuus, qui est bonus in omnibus, in cordibus nostris infundatur: qui ergo mirabiliter dona gratiarum partiris in singulis, singulariter te manifestum ostende in remittendis iniquitatibus nostris.

[Col. 0696B] Pater noster. Liberati a malo. fol. 2.

Benedictio. Spiritus Sanctus, qui repenti sonitu de coelo igneis super Discipulos apparuit linguis, plenitudinem in vobis operetur suae sanctificationis; R\. Amen. Et quo docente, Discipuli sunt praelocuti magnalia, eodem vos inspirante, confiteamini peccata vestra, ad consequendam misericordiam suam: R\. Amen. Ut per quem illi eloqui omnium linguis edocti sunt, per eum sit vobis remissio omnium peccatorum. R\. Amen.

Per.

Lauda. Verbo Domini coeli firmati sunt Alleluia: P. Spiritu oris ejus omnis virtus eorum. Alleluia. Timeat Dominum omnis terra. Alleluia. R\. Quia ipse dixit, et facta sunt: ipse mandavit, et creata sunt. [Col. 0696C] P. Spiritu. V\. Gloria. P. Spiritu.

Oratio. Deus Pater Omnipotens, qui in principio, id est, in Filio tuo Jesu Christo Domino nostro, coelum, terramque fecisti; da nobis, ut Spiritus ille tuus, qui super aquas, id est, super cor nostrum tenebrosum ac fluidum fertur, fructus tibi in nobis beneplacitos operetur: ut in corpore nostro copiosa virtutum exundatione sanctificans, indesinenti nos igne amoris tui accendat. R\. Amen.

Per.



Ad Matutinum.

Hymnus. Aeterne rerum. Oratio. Aeternum te auctorem. fol. 3.

Antiphona. Domine, quid multiplicati sunt qui tribulant me? Tu autem Domine susceptor meus es. [Col. 0696D] Psalmus III.

Antiphona. Lava me ab injustitia mea: et a peccato meo munda me Domine. Psalmus L.

Antiphona. In te confidit anima mea: libera me Domine. Psalmus LVI.

Oratio. Domine Jesu Christe, qui credentes in te. fol. 3.

Antiphona 1. Verbo Domini coeli firmati sunt: P. Et spiritu oris ejus, omnis ornatus eorum. V\. Diligit misericordiam, et judicium: misericordia Domini plena est terra. 424 P. Et spiritu. R\. Gloria, et P. Et spiritu.

Oratio. Tuo Domine Verbo coeli sunt facti, et Spiritu ornati; quia apud beatam Trinitatem nihil discretum [Col. 0697A] in opere, nihil reperitur sequestratum in munere; quando ea, quae Pater facit et Filius, ea etiam indivise operatur et Spiritus Sanctus: Coelestis ergo fabrica Patris Verbo conseritur, et ornatus Spiritu oris perficitur: tribue proinde nobis, ut opera tua cognoscamus in fide; dum te Dominum Trinitatis essentialem credimus, et aequalem. R\. Amen.

Per.

Antiphona 2. Spiritus meus erit in medio vestri; P Quia ego commovebo coelum, et terram: et implebo domum istam gloria, dicit Dominus. V\. Omnes gentes plaudite manibus: jubilate Deo in voce exsultationis. P. Quia. V\. Gloria. P. Quia.

Oratio. Domine Deus, suscita in nobis Spiritum tuum [Col. 0697B] Sanctum, quo tua foecundetur Ecclesia: ut Spiritus dona idem spiritus in medio nostri positus doceat, replens domum tuam inenarrabili gloria: qualiter in loco isto et ubertas pacis redundet, et abundantia gratiarum exuberet. R\. Amen.

Per misericordiam.

Antiphona. 3. Spiritus Domini replevit orbem terrarum. P. Et hoc, quod continet omnia, scientiam habet sensus. Creavit enim, ut essent omnia. V\. Excelsus super omnes gentes Dominus, et supra coelos gloria ejus. P. Et hoc. V\. Gloria, et honor. P. Et hoc.

Oratio. Pone, Domine, Spiritum tuum in medio nostri, qui mundis nos aquis poenitentiae lavans, praeparet nos tibi semper in hostiam vivam: quo [Col. 0697C] nec libido templum cordis nostri contaminet, nec flamma ignis aeterni terram nostri corporis poenaliter in quocumque contristet. V\. Amen.

Per misericordiam.

R\. Facta est super me manus Domini: et vidi, et ecce Spiritus fulgens veniebat ab Oriente, et nubes magnae erant in eo; P. Et ignis in medio ejus. V\. Quocumque ibat Spiritus, pariter elevabantur et rotae, sequentes eum: Spiritus enim vitae erat in rotis. P. Et ignis. V\. Gloria, et honor. P. Et ignis.

Oratio. Deus Pater Omnipotens. Require retro in Vesperis praecedentibus.


In Laudibus.

[Col. 0697D] Ad Canticum. Antiphona. De nocte vigilat Spiritus meus.

Canticum. De nocte vigilat. fol. 64.

Oratio. De nocte vigilantem. fol. 124.

Ad Benedictus. Antiphona. Tibi soli Deo honor, et gloria, et virtus, et potestas in saecula saeculorum.

Canticum. Benedictus es Domine. fol. 6. Sono. Qui extendit coelos sicut pellem. fol. 423.

Lauda. Laudate Dominum de coelis Alleluia: laudate eum in excelsis Alleluia, alleluia. Psalmus CXLVIII.


Lectio libri Sapientiae Salomonis (Cap. I).

R\. Deo gratias.

Diligite justitiam, qui judicatis terram. Sentite de [Col. 0698A] Domino in bonitate, et in simplicitate cordis quaerite illum: quoniam invenitur ab his, qui non tentant illum: apparet autem eis, qui fidem habent in illum: perversae enim cogitationes separant a Deo: probata autem virtus corripit insipientes: quoniam in malevolam animam non intrabit sapientia, nec habitabit in corpore subdito peccatis. Sanctus enim Spiritus disciplinae effugiet fictum, et avertit se a cogitationibus, quae sunt sine intellectu, et corripietur superveniente iniquitate. Benignus est enim Spiritus sapientiae, et non liberabit maledictum a labiis: quoniam renis illius testis est Deus, et cordis ejus scrutator est verus, et linguae ejus adjutor. Quoniam Spiritus Domini replevit orbem terrarum. R\. Amen.

[Col. 0698B] Hymnus. Splendor Paternae gloriae. fol. 67. Supplicatio. Oremus immensam. Capitula. Deus Spiritus Sancte. Lauda. Verbo Domini coeli. Benedictio. Spiritus Sanctus, qui repenti sonitu. Require fol. 423.

In nomine Domini nostri Jesu Christi.


Exeunte Vespera.

Lauda. Apud te est Domine. et Oratio. Domine apud quem. Quaere fol. 423. Sono. Qui extendit coelos sicut pellem, ut supra.

Antiphona. Verbo Domini coeli firmati sunt: spiritu oris ejus omnis virtus eorum. V\. Benedic anima mea Dominum in omni tempore: semper laus ejus in ore meo.

Dominus sit. R\. Et cum.

Lauda 1. Alleluia. Spiritus tuus bonus Deus 425 [Col. 0698C] deducat nos in viam rectam. Alleluia. V\. Quoniam magnus Dominus, et laudabilis nimis: terribilis super omnes Deos. P. Deducat nos. V\. Gloria, et honor Patri. P. Deducat nos.

Dominus sit semper. R\. Et cum.

Lauda 2. Benedic anima mea Dominum. Alleluia Qui ponit nubem ascensum suum. Alleluia. P. Qui facit Angelos suos, Alleluia spiritus; et ministros suos, ignem urentem. Alleluia. V\. Qui fundavit terram super stabilitatem suam: et non inclinabitur in saeculum saeculi. P. Qui facit. V\. Gloria, et honor. P. Qui facit Angelos.

Hymnus. Altissimi Verbum Patris. Quaere folio 94

Supplicatio. Oremus immensam, et ineffabilem [Col. 0698D] etc. Require fol. 423.

Capitula. Inclinemus Deo, fratres charissimi, corda cum lachrymis: et confitentes peccata nostra clementissimo Conditori, jugi obsecratione clamemus e terris:

Pater noster. Liberati a malo. fol. 2.

Benedictio. Benedicat vobis Omnipotens Dominus, qui nos dignatus est plasmare de nihilo. R\. Amen. Ipse sanet languores nostros, qui noster est solus Dominus, et Redemptor: R\. Amen. Atque ipsi semper sit cura de vobis, in quo omnis est plenitudo nostrae salutis. R\. Amen.

Per misericordiam, etc.

Lauda. Verbo Domini coeli.

[Col. 0699A] Oratio. Deus Pater Omnipotens, qui etc. Require fol. 423.



IN SECUNDO DOMINICO POST SANCTUM PENTECOSTEN.



Ad Vesperum.

Lauda. In noctibus extollite manus vestras in sancta. P. Et benedicite Dominum. V\. Qui statis in domo Domini, in atriis domus Dei nostri. P. Et benedicite Dominum.

Dominus sit. R\. Et cum.

Sono. Deus in te speravi: Domine, non. Require fol. 112.

Antiphona. Dominus dat sapientiam; P. Et ex ore ejus scientia, et prudentia procedet. V\. Magnus Dominus et laudabilis nimis: et magnitudinis ejus non [Col. 0699B] est finis. P. Et ex ore. V\. Gloria, et honor. P. Et ex ore.

Dominus sit. R\. Et cum.

Antiphona. Diligite justitiam, qui judicatis terram. Sentite de Domino in bonitate, P. Et in simplicitate cordis quaerite illum. V\. Audite haec omnes gentes: auribus percipite, qui habitatis orbem. P. Et in. V\. Gloria, et honor. P. Et in.

Dominus sit. R\. Et cum.

Antiphona. Meum est consilium, et aequitas, mea est prudentia, et mea est fortitudo. P. Per me principes, et reges imperant, et potentes decernunt justitiam. V\. Audi populus meus, et testificabor tibi: Israel, si me audieris. P. Per me. V\. Gloria. P. Per me.

Dominus sit. R\. Et cum.

[Col. 0699C] Lauda. Haereditate adquisivi testimonia tua in aeternum: Alleluia. P. Quia exsultatio cordis mei es tu. Alleluia, alleluia, alleluia, alleluia. V\. Inclina cor meum ad faciendas justificationes tuas in aeternum, propter retributionem. P. Quia exsultatio. V\. Gloria, et honor. P. Quia.

Hymnus. O lux beata Trinitas. Quaere fol. 113. Supplicatio. Oremus Redemptorem. fol. 66.

Capitula. Transacto diei curriculo, noctisque appropinquante spatio, tibi, Domine, luminis incensum offerimus vespertinum, suppliciter postulantes magnificentiam tuam: et quod in nobis offuscatur caligine peccatorum, tui luminis incensione clarifica; et pectus nostrum, quod inimicus offuscat, tu Domine, [Col. 0699D] solita pietate inlustra. Et si oculis corporeis in nocte dormimus, praesta Omnipotens Deus; ut in te mentis aciem dirigamus, terminoque noctis impleto, reparata luce ad orationem surgentes, in laudem gloriae tuae momenta futuri diei expectemus.

Pater noster. Liberati a malo. fol. 2.

Benedictio. Benedicat vos Dominus Jesus Christus, Dei Filius, rex aeternus, et misereatur vobis. R\. Amen. Mittat vobis Dominus Angelum suum Sanctum Michaelem principem, qui custodiat corda, et corpora vestra. R\. Amen. Maneat pax Domini nostri Jesu Christi vobiscum, ut in lumine pacis ambuletis, et in numero Sanctorum computati sitis. R\. Amen.

Per misericordiam ipsius.

[Col. 0700A] Lauda. Bonum mihi est alleluia P. Lex oris tui. Alleluia, alleluia, alleluia. V\. Bonitatem fecisti cum servo tuo Domine, secundum verbum tuum. P. Lex. V\. Gloria, et honor. P. Lex.

Oratio. Domine ante te omne desiderium nostrum; et gemitus noster non est absconditus a te: 426 praesta ergo, quae desideramus; et parce, quae gessimus: simulque et fructum nostris tribue desideriis; et veniam cencede peccatis. R\. Amen.

Per misericordiam.



Ad Matutinum.

Hymnus. Aeterne rerum Conditor. fol. 3.

Oratio. Omnipotens, aeterne, misericors Deus, qui temporum das tempora; qui singulis temporibus [Col. 0700B] das gratiam, qua administrentur: te veniente, prolixitas tenebrarum exaestuat; gallo nos consolaris canente: ut, dum praeco diei sonat, diurni operis meditatio reviviscat. Respice ergo nos jugiter, et instiga, ne profundae noctis errore persuassi, diei obliviscamur perennis; sed labentes in tenebris erige, et videndo nos corrige: ut cum Petro resipiscamus errata, et paribus lachrymis crimina defleamus commissa. R\. Amen.

Per misericordiam tuam.

Antiphona. Vocem meam precor, de monte sancto tuo exaudi me. Psalmus III.

Antiphona. Tibi soli peccavi, Domine; malum coram te fecit anima mea. Psalmus L.

Antiphona. Deus, sub umbra alarum tuarum protege [Col. 0700C] nos. Psalmus LVI.

Oratio. Discute a nobis, Unigenite ingeniti Patris, somnum corporis; et clemens placatus nostris parce piaculis: ut in te redemptorum copia piis frequentetur vigillis; tuisque digna habeatur obtutibus sacris: et quod nunc inserere nititur nobis ignobilis carnis fragilitas, Divinitatis tuae dono surgat in gloria. Tu ergo Domine cunctis in te confidentibus lumen largum impende; et ad supernam patriam, alarum tuarum obumbratione nos attrahe. R\. Amen.

Per misericordiam tuam Deus, etc.

Antiphona 1. In te, Domine, omne desiderium nostrum: P. Et gemitus noster non est absconditus a te. Cor enim nostrum conturbatum est in nobis: V\. Propterea non timebimus dum conturbabitur terra, [Col. 0700D] et transferentur montes in cor maris. P. Et gemitus. V\. Gloria, et honor, P. Et gemitus.

Oratio. Domine ante te omne desiderium. Require in Vesperis praecedentibus.

Antiphona 2. Humiliata est in pulvere anima nostra: adhaesit in terra venter noster. P. Exsurge, quare obdormis Domine? exsurge, et ne repellas nos in finem. V\. Quare faciem tuam avertis, oblivisceris inopiae nostrae, et tribulationis nostrae? P. Exsurge. V\. Gloria, et honor Patri. P. Exsurge, quare obdormis.

Oratio. Exsurge, Domine, adjuva nos contra omnem malitiam persequentium; et libera nos propter nomen tuum a contrarietate spirituum immundorum: [Col. 0701A] ut, qui nos in loco humiliasti afflictionis, exaltes iterum in remuneratione virtutis. R\. Amen.

Per misericordiam.

Antiphona 3. Audi populus meus, et loquar: Israel, et testificator tibi: quoniam Deus Deus tuus ego sum. In tribulatione invocasti me, P. Et liberavi te, et exaudivi te in abscondito tempestatis. V\. Deus deorum Dominus locutus est: et vocavit terram, a solis ortu usque ad occasum: ex Sion species decoris ejus. P. Et liberavi te. V\. Gloria, et honor Patri. P. Et liberavi.

Oratio. Domine, qui manifestus crederis in judicio cum majestate venturus; misericordia tua a peccatis eripias; ne nos justitia simul cum peccatoribus pertrahat. R\. Amen.

[Col. 0701B] Per.

R\. Nos inique egimus, et ad iracundiam te provocavimus, Domine: propterea tu inexorabilis es. Scrutemur corda nostra, et quaeramus, et revertamur P. Ad te Domine. V\. Numquid in aeternum oblivisceris nostri? derelinques nos in longitudinem dierum? Converte nos, et convertamur P. Ad te Domine. V\. Gloria, et honor Patri. Reiteretur R\. Nos inique.

Aliud Responsorium. Ne abstuleris Domine misericordiam tuam a nobis. P. Quia ecce facti sumus despecti, et inimici, humiles super terram propter peccata nostra. V\. Memento Domine quid factum sit nobis: aspice, et vide opprobrium nostrum. P. Quia ecce. V\. Gloria, et honor. R\. Ne abstuleris.

[Col. 0701C] Aliud Responsorium. Propitiare Domine populo tuo, quia peccavit tibi: P. Et omnes iniquitates eorum ne memineris, sed fac cum eis misericordiam, et exaudi illos, pro quibus invocaveram te, Domine. V\. Convertere Domine aliquantulum, et delectare super servos tuos. P. Et omnes. V\. Gloria, et honor. R\. Propitiare.


In Laudibus.

Ad Canticum. Antiphona. Domine Deus noster, posside nos: 427 Domine, praeter te, alium non novimus, nomen tuum invocavimus.

Canticum. De nocte vigilat. fol. 64.

Oratio. De nocte vigilantem. Quaere fol. 124.

Ad Benedictus Antiphona. Est Deus in coelo, cui nos servimus, et potens est liberare nos de malis [Col. 0701D] nostris, et de manu mortis eripere nos.

Canticum. Benedictus es Domine. fol. 6. Oratio. Domine Deus Patrum. Sono. Verba mea. Quaere fol. 93.


Lectio libri Ecclesiastici (Cap. VII).

R\. Deo gratias.

Fili, Non te pigeat visitare infirmum: ex his enim in dilectione firmaveris. In omnibus operibus tuis memorare novissima tua, et in aeternum non peccabis. (Cap. VIII). Non litiges cum homine potente, ne forte incidas in manus illius. Non contendas cum homine locuplete, ne forte incites tibi litem: multos perdidit aurum atque argentum, et usque cor regum extendit et convertit. Non litiges cum homine linguato, [Col. 0702A] ne male de progenie tua loquatur. Ne despicias hominem avertentem se a peccato, neque improperes ei: memento quoniam omnes sumus in correptione: Ne spernas hominem in sua senectute: etenim haec nobis senescunt. Noli de mortuo gaudere: sciens quoniam omnes moriemur, et in gaudium volumus venire. Ne despicias narrationem presbyterorum sapientium; in verbis enim illorum conversare: ab ipsis enim disces doctrinam intellectus, et servare mandata sine querela. R\. Amen.

Hymnus. Splendor. fol. 67. Supplicatio. Cremus Redemptorem, ut supra.

Capitula. Te deprecamur, Domine sancte Pater, aeterne Deus, auctor luminis sempiterni, qui fecisti, ut oriretur lumen indeficiens, et temporalem lucem [Col. 0702B] occiduo fine clausisti; ut per successionem nox excluderet diem, et dies revelata noctem sua claritate fugaret: te itaque opificem omnium deprecamur Dominum, ut terrena operatio simul suo auctore deficiat.

Pater noster. Liberati a malo. fol. 2.

Lauda. Cantate Domino. Oratio. Tibi Domine. fol. 94.

Exeunte Vespera, omnia dicantur, ut in exeunte Vespera de primo Dominico post Octavam Epiphaniae, Quaere fol. 94. Excepto

Capitula. Adsiduis orationibus culparum nostrarum veniam deprecantes, infinitam Dei Patris Omnipotentis misericordiam vespertinam praeposcamus: et ut nos fidei amore flammatos, charitatis unitate connexos, Jesus Christus Dominus noster per omnia [Col. 0702C] custodire dignetur.

Pater noster. Liberati a malo. fol. 2.

Benedictio. Deprecamur, Omnipotens Pater, ut hos servos tuos propitia majestate custodias; R\. Amen. Accingantur virtutibus pacis, et frequententur muneribus pretiosis; R\. Amen. Permaneant in certamine pertinaces, et existant in praelio dimicando victores. R\. Amen.

Per misericordiam.

Oratio. Domine ante, etc. fol. 425.



IN TERTIO DOMINICO POST SANCTUM PENTECOSTEN.



Ad Vesperum.

Lauda. Apud te est Domine fons vitae, etc. Oratio. Domine, apud quem est fons, etc. Require fol. 120. [Col. 0702D] Sono. Tenebrae non. Require fol. 120.

Antiphona. Thronus tuus Deus inaestimabilis, et gloria incomprehensibilis: cui adstant omnes exercitus Angelorum cum tremore: P. Cujus aspectus arefacit abyssum, et indignatio facit tabescere montes. V\. Domine Deus virtutum quis similis tibi? potens es Domine, et veritas tua in circuitu tuo. P. Cujus. V\. Gloria. P. Cujus.

Dominus sit. R\. Et cum.

Antiphona. Laudabo Dominum in cubili meo: P. Die ac nocte tenebo eum; et non dimittam illum. V\. Exaltabo te Domine Deus meus, et rex meus: et benedicam nomen tuum in aeternum, et in saeculum saeculi. P. Die ac nocte. V\. Gloria. P. Die.

[Col. 0703A] Dominus sit. R\. Et cum.

Antiphona. Domine Deus Patris nostri Abraham, et Deus Isaac, qui dixisti, ut benefaceres nobis, P. Erue nos de manu iniquitatis nostrae. V\. Converte nos Deus noster: et averte iram tuam a nobis. P. Erue nos. V\. Gloria. P. Erue nos.

Dominus sit. R\. Et cum.

Lauda. Justus es Domine: Alleluia. P. Et rectum judicium tuum. Alleluia. V\. In aeternum Domine permanet verbum tuum in coelo. 428 Alleluia, alleluia. P. Et rectum. V\. Gloria, etc. P. Et rectum.

Hymnus. Inventor rutilis. fol. 91. Supplicatio. Oremus. fol. 66.

Capitula. Immolantes tibi, Domine Deus noster, in die sanctae solemnitatis vespertinam hostiam laudis [Col. 0703B] oramus; ut inclines misericordiae tuae aurem ad vota populi supplicantis: Fiat in conspectu tuo oratio supplicum, suavitatis incensum; elevatio manuum mearum, sacrificium vespertinum. Proficiat haec Domine, famulis tuis ad firmam protectionem: ut omni hora, omnique tempore nos per munus misericordiae tuae et in diurnis actibus protegas; et in nocturno sopore custodias.

Pater noster. Liberati a malo, etc. Require fol. 2.

Benedictio. Benedictionum suarum super vos piissimus Dominus imbrem benignus infundat. R\. Amen. Angelica vos custodia protegat; antiquum hostem a cordibus vestris expellat: R\. Amen. Ut cingulo castitatis adstrictos, nulla vos ludificationis suae arte callidus deterreat inimicus. R\. Amen.

[Col. 0703C] Per.

Lauda. Principium verborum tuorum veritas. Alleluia. P. In aeternum permanent omnia judicia justitiae tuae. Alleluia, alleluia, alleluia. V\. Lucerna pedibus meis verbum tuum Domine, et lumen semitis meis. P. In aeternum. V\. Gloria. P. In.

Oratio. Deus suavis ac mitis, multumque invocantibus te misericors, orationem nostram auribus percipe; ac de multitudine misericordiae tuae nostra errata remove: et ne humi proni reptemus, ad te videndum nos ereptos statue. R\. Amen.

Per misericordiam tuam.



Ad Matutinum.

Hymnus. Aeterne rerum Conditor. Quaere folio 3.

[Col. 0703D] Oratio. Deus, qui provida majestate creaturae totius gubernationem impendis, et diurnis curis quietem nocturnam opponis: tu veniens prolixitatem tenebrarum exaestua, et gallo, nos consolare, canente: ut dum praeco diei sonat, diurni operis meditatio reviviscat. Respice nos jugiter clementi intuitu, et instiga, ne profundae noctis errore persuassi, diei obliviscamur perennis; sed labentes in tenebris erige, et videndo nos corrige: ut cum Petro resipiscamus errata, et paribus lachrymis defleamus commissa. R\. Amen.

Per misericordiam.

Antiphona. Deus salus omnium tu es: veniat super populum tuum et benedictio tua. Psalmus III.

[Col. 0704A] Antiphona. Deus veritatem diligis: incerta et occulta sapientiae manifestasti mihi. Psalmus. L.

Antiphona. Clamabo ad Deum altissimum: Deum conditorem omnium qui benefecit mihi. Psalmus LVI.

Oratio. Multi dicunt animae nostrae, in te Domine non esse salutem: quos tua Deus fortitudine contere; tuaque virtute hostium millia ad nihilum redige: atque nos ab injustitiae sordibus lava; et a peccatorum nostrorum facinore munda: ut paratum sit cor nostrum tuae resurrectionis canere psalmum; et inlaesum persolvere votum ad officium matutinum. R\. Amen.

Per misericordiam.

Antiphona 1. Audi Domine deprecationem populi; P. Et cunctorum preces orantium in isto loco Deus [Col. 0704B] de coelo exaudi. V\. Quia tu Domine suavis ac mitis es; et multum misericors invocantibus te. P. Et cunctorum. V\. Gloria. P. Et cunctorum.

Oratio. Deus suavis ac mitis. Require in Vesperis praecedentibus.

Antiphona 2. Tu nobis es, Domine, refugium a pressura, quae circumdedit nos. P. Multa sunt enim flagella peccatorum nostrorum. V\. Pro hac orabit ad te omnis sanctus, in tempore opportuno. P. Multa sunt. V\. Gloria, etc. P. Multa sunt.

Oratio. Da nobis Domine peccatorum remissionem, qui purgatis praestas beatitudinem: esto refugium a pressura damnationis, qui indultor es libertatis: et quia multa flagella peccatorum in nobis plaga inruente sentimus, in te confidendo circumdari nos [Col. 0704C] tua misericordia sentiamus. R\. Amen.

Per.

Antiphona 3. Miserere nobis Domine, miserere: P. Quia multum repleti sumus contemptu. V\. Ad te levavi oculos meos, qui habitas in coelis. P. Quia. V\. Gloria, et honor. P. Quia multum.

Oratio. Miserere nobis, Domine; expectationi nostrae quaesitum auxilium tribue: 429 ut qui supernorum repleti sumus contemptu, defensionis tuae muniamur auxilio. R\. Amen.

Per misericordiam.

R\. Esto nobis Domine protector, et medicus: tu peccatorum nostrorum vulnerum solita pietate tribuis medicinam: tu errantibus es via. P. Et te, Deus pie, quaerentibus das coronam, V\. Te pupilli patrem; te [Col. 0704D] egeni, atque peccatores mereantur habere pastorem. P. Et te Deus. V\. Gloria. R\. Esto nobis.


In Laudibus.

Ad Canticum. Antiphona. Domine Deus noster, pacem tuam da nobis: omnia enim dedisti nobis.

Canticum. De nocte vigilat. fol. 64. Oratio. De nocte vigilantem. fol. 124.

Ad Benedictus. Antiphona. Servi Dei Dominum benedicite, qui vos eruit ab inferis; et de manu mortis liberavit nos.

Canticum. Benedictus es Domine Deus. fol. 6.

Oratio. Domine Deus qui super. Sono. Emitte lucem tuam, cum Lauda, et Psalmo. Quaere fol. 111. et 112.


[Col. 0705A] Lectio libri Ecclesiastici Salomonis (Cap IX).

R\. Deo gratias.

Fili, Ne derelinquas amicum antiquum: novus autem non erit similis illi. Vinum novum, amicus novus: veterescet, et cum suavitate bibes illud. Non zeles gloriam et opes peccatoris: non enim scis quae ventura sit illius subversio. Non placeat tibi injuria injustorum, sciens quoniam usque ad inferos non placebit impius. Longe esto ab homine potestatem habente occidendi, et non suspicaberis timorem mortis: et si accesseris ad illum, noli aliquid committere, ne forte auferat vitam tuam. Communionem mortis scito: quoniam in medio laqueorum ambulas, et super dolentium arma ambulabis. Secundum virtutem tuam cave te a proximo tuo, et cum sapientibus [Col. 0705B] et prudentibus tracta. Viri justi sint tibi convivae, et in timore Domini sit gloria tua. R\. Amen.

Hymnus. Splendor. fol. 67. Supplicatio. fol. 66.

Capitula. Deus Omnipotens, qui cuncta moderaris, et tuis oculis praeterita, praesentiaque, et futura tamquam recentia recognoscis: da veniam malis nostris: tribue praeteritis actibus remissionem; dona praesentibus pacem, et de futuris plenam concede credulitatem: ut amputatis a nobis maculis delictorum, protegi mereamur in hac die Sanctorum excubiis Angelorum.

Pater noster, etc. Liberati a malo. fol. 2.

Lauda. Cantate Domino canticum novum. Oratio. Tibi Domine. fol. 94.

In exeunte Vespera, omnia dicantur, ut in exeunte [Col. 0705C] Vespera de primo Dominico post Octavam Epiphaniae Domini fol. 94. Exceptis Capitula et Benedictio, quae sequuntur:

Domine Deus, vita mortalium, lux fidelium, virtus operantium, requies defunctorum; da nobis, Domine, tranquillam, et ab omni inquietudine liberam noctem: ut post placidi soporis inducias, cum gratia muneris tui, veniente luce, Spiritus Sancti industria dotati, tibi gratiae munera referre mereamur inlaesi.

Pater noster.

Benedictio. Benedic Domine hanc plebem tuam, Christi tui sanguine comparatam. R\. Amen. Ne quicquam habeant coecitatis, qui jam greges recensiti sunt Christi: R\. Amen. Conserva in eis, Domine tutam [Col. 0705D] vitam nuptialem, ut Patriarcharum, omniumque Sanctorum mereantur esse convivae. R\. Amen.

Per misericordiam.

Nota, quod, quamvis in Missale habemus quatuordecim Dominicas, et hic non habemus nisi decem recitandas; si aliquod festum defuerit, et voluerint recitare officium Dominicale, dicantur de Dominicis praeteritis: scilicet, post Sanctum Pentecosten.



IN DOMINICA ANTE JEJUNIUM KALENDARUM NOVEMBRIUM.



Ad Vesperum.

Lauda. In noctibus extollite manus vestras in sancta: P. Et benedicite Dominum. V\. Qui statis [Col. 0706A] in domo Domini, in atriis domus Dei nostri. P. Et benedicite.

Oratio. In noctibus manus nostras ad te extollimus Domine, ut nos in Ecclesia tua fixos statuas, ac dum mundialibus imprimimur sarcinis, nostra laudari te actione concedas. R\. Amen.

Per misericordiam.

Sono. Intrate portas. Require fol. 128.

Antiphona. Alleluia Domine Deus patris nostri Abraham, et Deus Isaac, qui dixisti, 430 ut benefaceres nobis; P. Erue nos de manu iniquitatis nostrae. V\. Converte nos Deus salutaris noster: et averte iram tuam a nobis. P. Erue nos. V\. Gloria, et honor. P. Erue nos.

Dominus sit. R\. Et cum.

[Col. 0706B] Lauda. Ne memor fueris Deus. P. Iniquitates notras antiquas, Alleluia. V\. Cito nos praeveniat misericordia tua: quia pauperes facti sumus nimis. P. Iniquitates nostras. V\. Gloria, et honor. P. Iniquitates nostras.

Hymnus. Inventor rutilis, etc. fol. 91. Supplicatio. Oremus Redemptorem. Require fol. 66. Capitula. Defensio nostra Domine. Benedictio. Benedicat vobis Omnipotens Dominus. Require fol. 121.

Lauda. Irascimini, et nolite peccare: Alleluia. Dicite in cordibus vestris, Alleluia: P. Et in cubilibus vestris compungimini. Alleluia, alleluia. V\. Sacrificate sacrificium justitiae, et sperate in Domino. P. Dicite. V\. Gloria, et honor. P. Et in cubilibus.

Oratio. Tibi Domino soli subjacet anima nostra, [Col. 0706C] quem omnis Creatorem suum agnoscit natura: a te virtutem patientiae, ne scandalo moveamur, accipimus; qui omne, quod sumus, debere nos novimus: Fac ergo nos spe numquam iniquitatis fulciri; nec fallacibus divitiis cor nostrum apponere: ut in te solo adsuescamus requiescere; et ad promerendum petita, coram te corda nostra compuncta effice. R\. Amen.

Per.



Ad Matutinum.

Hymnus. Aeterne rerum. fol. 3.

Oratio. Deus, quem totius. fol. 118.

Antiphona. Salus tua Domine super populum tuum. Psalmus III.

Antiphona. Dele iniquitates meas. Psalmus L.

Antiphona. Clamabo ad Deum Altissimum: qui [Col. 0706D] benefecit mihi. Psalmus LVI.

Oratio. Domine Deus, cui ad. fol. 119.

Antiphona. Filii hominum dives, et pauper. P. Inclinemus Deo corda nostra: et ne timeamus in die mala. V\. Audite haec omnes gentes: auribus percipite omnes qui habitatis orbem. P. Inclinemus. V\. Gloria. P. Inclinemus.

Oratio. Audiant simul te Domine suae salutis auctorem et dives ac pauper; mandatis tuis aurem accommedent, simul audiant simulque concurrant: ne schismatum et haeresum errore sejunctis, aliis sint praecepta vitalia odor vitae in vitam, et aliis odor mortis in mortem: idcirco Domine et adversos collige, et conjunctos non sinas dirimi ab unitate [Col. 0707A] Ecclesiae; ibique omnium ad percipiendam fidem praeparetur auditio, quo salvandis promittitur gratiae plenitudo, R\. Amen.

Per misericordiam, etc.

Antiphona 2. Sperate in Deum omne concilium populorum, P. Effundite coram illo corda vestra: quia ipse auctor vester est. V\. Nolite sperare in iniquitate, et rapinas nolite concupiscere: divitiae si fluent, nolite cor apponere. P. Effundite. V\. Gloria, et honor. P. Effundite.

Oratio. Tibi Domino soli subjacet, etc. Require in Vesperis praecedentibus.

Antiphona 3. Converte nos Deus salutaris noster.

Oratio. Converte nos Deus. Quaere fol. 116.

R\. In te confidunt omnes animae dicentes: Cito [Col. 0707B] Deus miserebitur nobis, quia Dominus locutus est, dicens: Gaudebo super unum poenitentem, P. Quam super nonaginta novem justis, non indigentibus poenitentia. V\. Gaudium erit in coelo coram Angelis Dei super uno peccatore poenitentiam agente. P. Quam. V\. Gloria. R\. In te confidunt.


In Laudibus.

Ad Canticum. Antiphona. Tu Domine propter nos.

Canticum. Domine qui habitas in aeternum. fol. 128.

Ad Benedictus. Antiphona. Filii hominum. Ut supra. Oratio. Domine Deus patrum. fol. 93.

Sono. Deus misereatur nobis, P. Et benedicat nos: Alleluia. V\. Illuminet Dominus vultum suum super nos, P. Et benedicat nos.

[Col. 0707C] Lauda. Laudate Dominum de coelis Alleluia: laudate eum in excelsis. Alleluia. Psalmus CXLVIII.


Lectio libri Ecclesiastici Salomonis (Cap. II).

R\. Deo gratias.

Metuentes Dominum sustinete misericordiam ejus: et non deflectatis ab illo ne cadatis. Qui timetis Dominum, credite illi: Et non evacuabitur merces vestra. Qui timetis Dominum, sperate in illum: et in oblectatione veniet vobis misericordia. Qui timetis Dominum, diligite illum, et illuminabit 431 corda vestra. Respicite filii nationes hominum: et scitote quis speravit in Domino, et confusus est: permansit in mandatis ejus, et derelictus est? et quis invocavit eum, et despexit illum? Quoniam pius et misericors [Col. 0707D] Deus, et dimittit in tempore tribulationis peccata omnibus exquirentibus se in veritate. Vae duplici corde, et labiis sceleratis, et manibus malefacientibus; et peccatori terram ingredienti duabus viis. Vae dissolutis corde, qui non credent Deo: ideo non proteguntur ab eo. Vae his, qui perdiderunt sustinentiam, et qui dereliquerunt vias rectas, et diverterunt in vias pravas. Et quid facietis, cum aspicere coeperit Dominus? Qui timent Dominum, non erunt incredibiles verbo ejus: et qui diligunt illum conservabunt viam illius. Qui timent Dominum, inquirent quae beneplacita sunt illi: et qui diligunt eum, replebuntur lege ipsius. Qui timent Dominum, parabunt corda sua, et in conspectu illius sanctificabunt animas suas. R\. Amen.

[Col. 0708A] Hymnus. Splendor paternae. fol. 67. Supplicatio. Oremus. fol. 66.

Capitula. Jam fulget oriens, jam properat dies; jam fugatis tenebris aurora rubescit, in luce jam claret luce purissima coelum: et sol refulgens radios suos infert mundo: cuncta festinant; optant te Dominum habere propitium, quem suum auctorem semper agnoscunt, pariter et defensorem.

Pater noster.

lauda. Irascimini, et nolite. Require in superioribus Vesperis.

Oratio. Tibi Domine in Ecclesia Sanctorum. fol. 117.



IN NOMINE DOMINI NOSTRI JESU CHRISTI:

Incipit officium jejuniorum Kalendarum Novembrium, [Col. 0708B] quod observatur tribus diebus ante festum Sancti Cypriani, prout sequitur.

Super psalmos.

Antiphona. Tu autem Domine susceptor meus es, gloria mea, et exaltans caput meum. Psalmus III.

Oratio. Quamvis Domine. Quaere fol. 68.

Antiphona 1. Delicta quis intelligit. Palmus XVIII.

Oratio. Ab occultis nostris.

Antiphona 2. Exaudi nos in die. Psalmus XIX.

Oratio. Tribulationes cordis nostri. fol. 68.

Antiphona 3. Cantabimus, et psallimus virtutes tuas. Psalmus XX.

Oratio. Virtus immensa Domine, tibi subdatur anima et caro nostra; tibique sincerissime deserviat vita nostra: desiderium animae, quo ad te perveniat, [Col. 0708C] supple; et labiorum deprecationem, milleformis ille ne subripiat, suscipe: occultum hostem devince virtute tua; nosque praeveni in benedictione; et per viam vitae perduc ad gaudia sempiterna. R\. Amen.

Per misericordiam.

Deus misereatur nobis, et parcat peccatis nostris, P. Et avertat iram suam a nobis. V\. Inluminet vultum suum super nos, et misereatur nobis. P. Et avertat. V\. Gloria, et honor. P. Et avertat.


In Laudibus.

Antiphona. Iniquitates ego agnosco: et peccatum meum contra me semper. Psalmus L.

Oratio. Agnoscentibus nobis iniquitates nostras, et propria tibi Domine pandentes piacula, ejulantes lachrymis, pectore verberato supplices oramus: ut [Col. 0708D] avertas a nostris sceleribus faciem tuam; et deleas, quae gessimus, cuncta peccata: Crea itaque Deus in corde nostro, quod ames; et propitiatione solita dimitte, quod odis: ac si te crebro ad irascendum nostra iniqua exasperant vitia; tua te nobis placabilem reddat indulgentia copiosa. R\. Amen.

Per misericordiam.

Ad Canticum. Antiphona. Ne extermines plebem, Et Canticum. Domine Domine Rex deorum fol. 103.

Matutinarium. Sit splendor Domini Dei nostri super nos, et opera manuum nostrarum dirige super nos: V\. Respice in servos tuos, et in opera tua: et dirige filios eorum. P. Et opera manuum nostrarum. V\. Gloria, et honor. P. Et opera.

[Col. 0709A] Lauda. In sanctis ejus laudate: Alleluia, alleluia. In firmamento virtutis ejus laudate Dominum. Psalmus CL.


Lectio libri Ecclesiastici Salomonis (Cap. IV).

R\. Deo gratias.

Fili conserva tempus, et devita a malo. Pro anima tua non confundaris dicere verum. Est enim confusio adducens peccatum, et est confusio adducens gloriam et gratiam. 432 Ne accipias faciem adversum faciem tuam, nec adversus animam tuam mendacium. Non reverearis proximum tuum in casum suum: nec retineas verbum in tempore salutis. Ne abscondas sapientiam tuam in decore ejus. In lingua ejus cognoscitur sapientia: et sensus, et scientia, et doctrina in verbis veritatis, et firmamentum in [Col. 0709B] operibus justitiae. Non contradicas veritati ullo modo, et de mendacio ineruditionis tuae confundere. Non confundaris confiteri peccata tua, et ne subjicias te omni homini pro peccato. Noli resistere contra faciem potentis, et ne coneris contra ictum fluvii. Pro justitia agonizare pro anima tua, et usque ad mortem certare pro justitia, et Deus expugnabit pro te inimicos tuos. R\. Amen.

Hymnus. Benignitatis fons Deus.

Supplicatio. Oremus Redemptorem mundi. fol. 69.

Capitula. Quid poterit, o piissima Trinitas Deus noster, condigne tibi infirmitas humanae fragilitatis retribuere; quae tantis facinorum ponderibus praegravatur quotidie? Scelera nostra confessione proprii oris patefacimus: adversum nos iniquitates nostras [Col. 0709C] et pronuntiamus; et vulnerum nostrorum infirmitates ostendimus, et a te vero medico malagma nostris ulceribus adhiberi expostulamus. Unde quia tu es Agnus Dei qui tollis peccatum mundi; ob hoc prostrati, quaesumus tuae potentiam Deitatis; ut quotiens a nobis offenderis, totiens ignoscere digneris; quia te praecipiente, etsi indigni, clamamus e terris:

Pater noster.

A malo nos libera. fol. 10.

Lauda. Veniant mihi miserationes tuae, et vivam Alleluia: P. Quia lex tua meditatio mea est. Alleluia, alleluia. V\. Fiat misericordia tua ut consoletur me, secundum eloquium tuum servo tuo. P. Quia lex. V\. Gloria et honor. P. Quia lex.

[Col. 0709D] Benedictio. Christus Dei Filius, qui cum Patre, et Spiritu Sancto, Deitatis obtinet unitatem: ipse hoc indictum abstinentiae jejunium triduanum, pro statu Ecclesiae, et totius populi salvatione clementer acceptet; R\. Amen. Quique solus pro nostra salvatione patibulum pertulit crucis, ipse cor vestrum emaculet: R\. Amen. Ut defaecati ab universa conluvione delicti, praemio ab eo potiamini indeptae promissionis. R\. Amen.

Per misericordiam.



Ad Tertiam.

Prophetia. Fili, Habe fiduciam. fol. 95.


Lectio libri Levitici (Cap. XXIII).

R\. Deo gratias.

[Col. 0710A] In illis diebus: Locutus est Dominus ad Moysen, dicens: decima die mensis hujus septimi, dies expiationum erit celeberrimus, et vocabitur sanctus: affligetisque animas vestras in eo, et offeretis holocaustum Domino. Omne opus servile non faciatis in tempore diei hujus: quia dies propitiationis est, ut propitietur vobis Dominus Deus vester. Omnis anima, quae afflicta non fuerit in die hoc, peribit de populis suis: et quae operis quippiam fecerit, delebo eam de populo suo. Nihil ergo operis faciatis in eo: legitimum sempiternum erit vobis in cunctis generationibus, et habitationibus vestris. Et locutus est Dominus ad Moysen, dicens: Loquere filiis Israel: A quinto decimo die mensis hujus septimi, erunt feriae tabernaculorum septem diebus Domino. Dies [Col. 0710B] primus vocabitur celeberrimus atque sanctissimus: omne opus servile non faciatis: sed septem diebus offeretis holocaustum Domino: dies quoque octavus erit vobis celeberrimus, et offeretis holocaustum Domino: est enim coetus atque collectae: omne opus servile non faciatis in eo. Hae sunt feriae Domini, quas vocabitis celeberrimas ac sanctissimas, offeretisque in eis oblationes Domino, holocausta et libamenta juxta ritum uniuscujusque diei. A quinto decimo ergo die mensis septimi, quando congregaveritis omnes fructus terrae vestrae, celebrabitis ferias Domini septem diebus: sumetisque vobis die primo fructus arboris pulcherrimae, spatulasque palmarum, et ramos ligni densarum frondium, et salices de torrente, et laetabimini coram Domino Deo vestro: [Col. 0710C] celebrabitisque solemnitatem ejus septem diebus per annum: legitimum sempiternum erit in generationibus vestris. Mense septimo festa celebrabitis in umbraculis septem diebus. R\. Amen.


Lectio libri Ezechielis Prophetae (Cap. XXXIII).

R\. Deo gratias.

Factus est sermo Domini ad me, dicens: Fili hominis dic ad domum Israel: Sic locuti estis, dicentes: Iniquitates nostrae, et peccata nostra super nos sunt, et in ipsis tabescimus: quomodo ergo vivere 433 poterimus? Dic ad eos: Vivo ego, dicit Dominus Deus: nolo mortem impii, sed ut revertatur impius a via sua, et vivat. Convertimini a viis vestris pessimis: et quare moriemini domus Israel? Tu autem fili hominis dic ad filios populi tui: Justitia [Col. 0710D] justi non liberabit eum in quacumque die peccaverit: et impietas impii non nocebit ei, in quacumque die conversus fuerit ab impietate sua: et justus non poterit vivere in justitia sua, in quacumque die peccaverit. Etiam si dixero justo vita vivet, et confisus in justitia sua fecerit iniquitatem: omnes justitiae ejus oblivioni tradentur, et in iniquitate sua, quam operatus est, in ipsa morietur. Si autem dixero impio: Morte morieris: et egerit poenitentiam a peccato suo, feceritque judicium et justitiam, pignus restituerit ille impius, rapinamque reddiderit, in mandatis vitae ambulaverit, nec fecerit quicquam injustum: vita vivet, et non morietur. Omnia peccata ejus, in quae peccaverit, non imputabuntur ei: judicium, et justitiam [Col. 0711A] fecit, vita vivet. Et dixerunt filii populi tui: Non est aequi ponderis via Domini: et ipsorum via injusta est. Cum enim recesserit justus a justitia sua, feceritque iniquitates, morietur in eis. Et cum recesserit impius ab impietate sua, feceritque judicium, et justitiam, vita vivet, et non morietur, ait Dominus omnipotens. R\. Amen.


Sequentia epistolae Pauli Apostoli ad Romanos (Cap. III).

R\. Deo gratias.

Fratres, Est Deus verax: omnis homo mendax, sicut scriptum est: Ut justificeris in sermonibus tuis: et vincas dum judicaris. Si autem iniquitas nostra justitiam Dei commendat, quid dicemus? Numquid iniquus est Deus, qui infert iram? (secundum [Col. 0711B] hominem dico.) Absit: alioquin quomodo judicabit Deus hunc mundum? Si enim veritas Dei in meo mendacio abundavit in gloriam ipsius: quid adhuc et ego tamquam peccator judicor? et non (sicut blasphemamur, et sicut ajunt nos quidam dicere) faciamus mala ut veniant bona: quorum damnatio justa est. Quid igitur? praecellimus eis? Nequaquam. Causati enim sumus Judaeos, et Graecos omnes sub peccato esse, sicut scriptum est: Quia non est justus quisquam: non est intelligens, non est requirens Deum. Omnes declinaverunt, simul inutiles facti sunt, non est qui faciat bonum, non est usque ad unum. Sepulchrum patens est guttur eorum, linguis suis dolose agebant: Venenum aspidum sub labiis eorum: Quorum os maledictione, et [Col. 0711C] amaritudine plenum est. Veloces pedes eorum ad effundendum sanguinem: Contritio, et infelicitas in viis eorum: et viam pacis non cognoverunt: Non est timor Dei ante oculos eorum. Scimus autem quoniam quaecumque lex loquitur, iis, qui in lege sunt, loquitur: ut omne os obstruatur, et subditus fiat omnis mundus Deo: quia ex operibus legis non justificabitur omnis caro coram illo. Per legem enim cognitio peccati. Nunc autem sine lege justitia Dei manifestata est; testificata a lege, et Prophetis. Justitia autem Dei per fidem Jesu Christi, in omnes et super omnes qui credunt: non enim est distinctio: Omnes enim peccaverunt, et egent gloria Dei. Justificati gratis per gratiam ipsius, per redemptionem, [Col. 0711D] quae est in Christo Jesu Domino nostro. R\. Amen.

Antiphona 1. Propter honorem nominis tui Domine libera nos: et propitius esto peccatis nostris, propter nomen tuum. Psalmus LXXVIII.

Oratio. Propitius esto peccatis. fol. 413.

Antiphona 2. Salva plebem tuam Domine, et benedic hereditatem tuam. Psalmus XXVII.

Oratio. Exaudi vocem deprecationis nostrae Domine, quam ad te humili imploratione dirigimus; tuarumque nos, quaesumus, miserationum circumda excubiis: ut non copulemur peccantium malis; sed sit cordibus nostris pax praefixa: atque in tuo amore floreat caro nostra; tibique complaceat vita nostra: Quapropter te rogamus, ut plebi tuae fortissimus [Col. 0712A] protector existas: tuumque populum salvum facias; et hereditatem tuam regendo ac benedicendo sustollas. R\. Amen.

Per misericordiam.

Antiphona 3. Deus in adjutorium nostrum intende: Domine ad adjuvandum me festina. Psalmus LXIX.

R\. Deprecemur Dominum, et placabilis erit nobis; P. Et exaudiet nos, et miserebitur nobis. V\. Venite, exultemus in Domino: jubilemus Deo salutari nostro; P. Et exaudiet. V\. Gloria, et honor. P. Deprecemur Dominum.

Preces. Dicamus omnes: Mirerere, Domine, et exaudi nos; P. Quia pius es. V\. Ex toto corde, et ex tota mente orantes ad te exaudi Domine; P. [Col. 0712B] Quia. V\. Qui habitas in coelis, 434 et humilia respicis, poenitentibus dona indulgentiam. P. Quia. V\. Civitatem hanc, et omnes habitantes in ea, protege Christe dextera virtutis; P. Quia. V\. Remissionem peccatorum, et emendationem morum concede Domine; P. Quia pius es.

Oratio. In adjutorium nostrum intende Domine, nosque ad adjuvandum festina: nihil enim in bonis operibus conatus nostri te desistente proficiunt; a quo gressus hominis dirigitur: tu es enim, per quem roboratur fragilitas.

Pater noster. A malo nos libera. fol. 10.

Benedictio dicatur illa, quae dicitur in Tertia per totum annum.



Ad Sextam.


[Col. 0712C] Lectio libri Esaiae Prophetae (Cap. XXXIII).

R\. Deo gratias.

Domine miserere nostri: te enim expectavimus esto brachium nostrum in mane, et salus nostra in tempore tribulationis. A voce Angeli fugierunt populi, et ab exultatione tua dispersae sunt gentes. Et congregabuntur spolia vestra sicut colligitur bruchus, velut cum fossae plenae fuerint de eo. Magnificatus est Dominus, qui habitavit in excelso: implevit Sion judicio et justitia. Et erit fides in temporibus suis: divitiae salutis sapientia et scientia timoris Domini: ipse thesaurus ejus. Ecce videntes clamabunt foris, et Angeli pacis amare flebunt. Dissipatae sunt viae, cessavit transiens in [Col. 0712D] semitam, irritum factum est pactum, projecit civitates, non reputavit homines. Luxit, et elanguit terra: confusus est Libanus, et obsorduit, et factus est Saron sicut desertum: et concussa est Bassan, et Carmelus. Nunc consurgam, dicit Dominus: nunc exaltabor, nunc sublimabor. R\. Amen.

Antiphona 1. Oculi nostri ad Dominum Deum nostrum, donec misereatur nobis. Psalmus CXXII.

Oratio. Ad te Domine oculos nostros. fol. 73.

Antiphona 2. Laqueus contritus est, et nos liberati sumus. Psalmus CXXIII.

Oratio. Esto in nobis Domine. fol. 78.

Antiphona 3. Benefac Domine bonis, et rectis corde. Psalmus CXXIV.

R\. Miserere; quia Deus es: P. Misericors, miserere; [Col. 0713A] quia peccavimus tibi. V\. Ad te levamus oculos nostros, qui habitas in coelis. P. Misericors. V\. Gloria, et honor. R\. Miserere.

Preces. Dicamus omnes: Propitiare populo tuo Christe; P. Et miserere. V\. Intende nostris tandem precibus: intende jam propitius; P. Et miserere. V\. Nos peccavimus, nos inique egimus, nos impie gessimus: P. Et miserere. V\. Averte iram, et dona indulgentiam cum vultus tui gratia; P. Et miserere. V\. A peccatis, ac delictis nostris purifica nos Domine; P. Et miserere.

Oratio. Benefac Domine bonis. fol. 73.

Benedictio dicatur illa, quae dicitur in Sexta per totum annum.



Ad Nonam.

[Col. 0713B] Prophetia. Fili, custodi sermones meos. fol. 96.


Lectio libri Deuteronomii (Cap. XXIII, XXIV, XXV).

R\. Deo gratias.

In illis diebus: Locutus est Dominus ad Moysen, dicens: Loquere filiis Israel, et dices ad eos: Ego Dominus Deus vester. Non offeres mercedem prostibuli, nec pretium carnis, in domo Dei tui. Non foenerabis fratri tuo ad usuram pecuniam, nec fruges, nec quamlibet aliam rem: sed alieno. Fratri autem tuo absque usura, id quod indiget, commodabis: ut benedicat tibi Dominus Deus tuus in omni opere tuo in terram, ad quam ingredieris possidendam. Cum voveris votum Deo tuo, non tardabis reddere: quia requiret illud Dominus Deus tuus: et si moratus fueris, reputabitur tibi in peccatum. Si nolueris [Col. 0713C] polliceri, absque peccato eris. Quod autem egressum est de labiis tuis, observa, et facies sicut promisisti Domino Deo tuo: ex propria voluntate et ore tuo locutus es. Cum repetes a proximo tuo rem aliquam quam debet tibi, non ingredieris domum ejus, ut pignus auferas: sed stabis foris, et ille tibi proferet, quod habuerit: si autem pauper est, non pernoctabit apud te pignus, sed statim reddes ei ante solis occasum: et dormiet in vestimento suo, ut benedicat tibi, et habeas justitiam coram Domino Deo tuo. Non negabis mercedem indigentis, et pauperis fratribus tuis, sive advenis, qui tecum morantur in terra, et intra portas tuas sunt: sed eadem die reddes ei pretium laboris sui ante solis occasum, quia pauper est, et ex eo sustentat animam [Col. 0713D] suam: ne clamet contra te ad Dominum, et reputetur tibi in peccatum. Non occidentur patres pro filiis, nec filii pro patribus, sed 435 unusquisque pro suo peccato moritur. Non pervertes judicium advenae et pupilli, nec auferes pignoris loco viduae vestimentum. Memento quod servieras in Aegypto, et eruit te Dominus Deus tuus inde. Idcirco praecipio tibi ut non facias hanc rem. Quando messueris segetem in agro tuo, et oblitus manipulum reliqueris, non revertaris ut colligas eum: sed advenae, pupillo, et viduae relinques, ut benedicat tibi Dominus Deus tuus in omni opere manuum tuarum. Si fruges collegeris olivarum, quicquid remanserit in arboribus, non revertaris ut colligas: [Col. 0714A] sed relinques advenae, pupillo, ac viduae. Si vindemiaveris vineam tuam, non colliges remanentes racemos, sed cedent in usus advenae, pupilli, ac viduae. Memento quod tu servus eras in Aegypto, idcirco praecipio tibi ut facias hanc rem. Non habebis in sacculo diversa pondera; majus et minus: nec erit in domo tua modius major et minor: pondus habebis justum et verum, et modius aequalis, et verus erit tibi: ut vivas multo tempore super terram, quam Dominus Deus tuus dederit tibi. R\. Amen.

Prophetia. Audite qui longe estis. fol. 71.


Sequentia Epistolae Pauli Apostoli ad Romanos (Cap. XII).

R\. Deo gratias.

Fratres, Obsecro vos per misericordiam Dei, ut [Col. 0714B] exhibeatis corpora vestra hostiam viventem, sanctam, Deo placentem, rationabile obsequium vestrum. Et nolite conformari huic saeculo, sed reformamini in novitate sensus vestri: ut probetis quae sit voluntas Dei, quod est placitum, et perfectum. Dico enim per gratiam quae data est mihi in omnibus qui sunt inter vos: Non plus sapere quam oportet sapere, sed sapere ad sobrietatem: et unicuique sicut Deus dividit mensuram fidei. Sicut enim in uno corpore multa membra habemus, omnia autem membra non eumdem actum habent: ita multi unum corpus sumus in Christo, singuli autem alter alterius membra. Habentes autem donationes secundum gratiam, quae data est vobis, differenter; sive autem prophetiam secundum gratiam fidei, sive [Col. 0714C] ministerium in ministrando, sive qui docet in doctrina, qui exhortatur in exhortatione, qui tribuit in simplicitate, qui praeest in solicitudine, qui miseretur in hilaritate. Dilectio sine simulatione. Odientes malum, adhaerentes bono: Charitatem fraternitatis invicem diligentes: Honore invicem praevenientes: Solicitudine non pigri: Spiritu ferventes: Deo servientes: Spe gaudentes: In tribulatione patientes: Orationi instantes: Negotiis sanctorum communicantes: Hospitalitatem sectantes. Benedicite persequentibus: benedicite, et nolite maledicere. Gaudete cum gaudentibus, flete cum flentibus: Idipsum sentientes invicem: non alta sapientes, sed humilibus consentientes. Nolite esse prudentes apud vosmetipsos: Nulli malum pro malo [Col. 0714D] reddentes: providentes bona non tantum coram Deo, sed etiam coram hominibus. Si fieri potest, quod ex vobis est, cum omnibus hominibus pacem habentes: Non vosmetipsos defendentes, charissimi, sed date locum irae: scriptum est enim: Mihi vindicta; ego retribuam, dicit Dominus. Sed si esurierit inimicus tuus, ciba illum: si sitit, potum da illi: hoc faciens, carbones ignis congeres super caput ejus. Noli vinci a malo, sed vince in bono malum. R\. Amen.

Antiphona 1. Confitemini Domino in cithara: in psalterio decem chordarum psallite ei. Psalmus XXXII.

Oratio. Domine, qui justorum. fol. 403.

Antiphona 2. Anima nostra patiens est Domino: quoniam adjutor et protector noster est. Psalmus XXXII.

[Col. 0715A] Oratio. Tibi Domino patiens. fol. 404.

Antiphona 3. Fiat, Domine, misericordia tua super nos: sicut speravimus in te. Psalmus XXXII.

Preces. Tu misericors Domine, eripe nos a flagello irae tuae: propitiare; P. Et miserere. V\. Ecclesiam, quam praeelegisti, defende: sacerdotum vota suscipe libenter: exaudi precem; P. Et miserere. V\. Omnipotens aeterne rector Coelorum summe Deus cerne gemitum ac fletum: praebe auditum; P. Et miserere. V\. Seniores, juvenes, atque lactantes dira morte perimuntur in dolore: Redemptor parce; P. Et miserere. V\. Peccavimus, iniquitates commisimus: tu Redemptor ablue omne delictum: solve reatum, P. Et.

Oratio. Fiat misericordia tua. fol. 401.



Ad Vesperum.

[Col. 0715B] Lauda. Vespere, mane, et meridie te laudamus Domine.

Dominus sit. R\. Et cum.

Antiphona. Reple Deus gaudio os nostrum: et lingua nostra exsultatione. Psalmus CXXV.

Lauda. Veniat super nos misericordia tua Domine; P. Salutare tuum, et eloquium tuum. 436 V\. Et respondebo exprobrantibus mihi verbum: quia speravi in sermonibus tuis. P. Salutare. V\. Gloria, et honor. P. Salutare.

Hymnus. Benignitatis. Supplicatio. Oremus. f. 69. Capitula. Quid poterit. Lauda. Veniant mihi. Benedictio. Christus Dei Filius. fol. 432.



IN SECUNDO DIE.



Ad Matutinum.

[Col. 0715C] Antiphona. Tu autem Domine. Psalmus III. Oratio. Quamvis Domine. fol. 68.

Antiphona 1. Magnificate Dominum mecum: et exaltemus nomen ejus in unum. Psalmus XXXIII.

Oratio. In omni tempore. fol. 405.

Antiphona 2. Filii hominum, in protectione alarum tuarum sperant te Domine. Psalmus XXXV.

Oratio. In protectione alarum tuarum Domine filios hominum sperantes, nequaquam detegas; sed tamquam pullos, quo possimus supernis volatibus praeparari, fovendo enutrias: nec deripi nos laceratione insidiantium sinas; nec a nido Ecclesiae tuae avolare permittas; sed dum nos regimine regis paterno, ad ubertatem domus tuae adjuti tuo veniamus auxilio. [Col. 0715D] R\. Amen.

Per misericordiam.

Antiphona 3. Populi confitebuntur tibi in aeternum, et in saeculum saeculi. Psalmus 44.

Oratio. Deus, cujus sedes manet in saeculum saeculi; fulgeat Ecclesia tua varietate virtutum; et sceptrum tuum perornetur disciplina officiorum: quosque ejus ornamentis afficis, separari ab ea nullatenus patiaris. R\. Amen.

Per misericordiam.

R\. Placabilis esto Domine, et ostende te nobis. P. In tempore tribulationis, et angustiae nostrae. V\. Deus in nomine tuo salvos nos fac: et in virtute tua libera nos. P. In tempore. V\. Gloria, et honor. R\. Placabilis.


[Col. 0716A] In Laudibus.

Antiphona. Miserere mei Deus, secundum magnam misericordiam tuam. Psalmus L.

Oratio. Miserere nobis Domine secundum magnam misericordiam tuam: ut unde nos erubescimus, tu indulgeas: et ea, quae egisse nos poenitet, tu clementer ignoscas. R\. Amen.

Per misericordiam.

Ad Canticum. Antiphona. Ne extermines.

Canticum. Domine Domine Rex. fol. 103.

Matutinarium. Deus Deus meus P. Ad te de luce vigilo. V\. Sitivit in te anima mea, quam multipliciter et caro mea. In terra deserta, invia, et inaquosa. P. Ad te de luce. V\. Gloria, et honor. P. Ad te.

Lauda. In sanctis laudate Dominum Alleluia, alleluia: [Col. 0716B] V\. In firmamento virtutis ejus. P. Laudate.

Prophetia. Deus, qui das. fol. 130. Hymnus. Benignitatis fons. Supplicatio. Oremus. fol. 69. Capitula. Quid poterit, o piissima. Lauda. Veniant mihi miserationes. Et Benedictio. Christus Dei Filius. fol. 432.



Ad Tertiam.

Prophetia. Fili, habe fiduciam. fol. 95.


Lectio libri Exodi (Cap. XXII.)

R\. Deo gratias.

In illis diebus: Locutus est Dominus ad Moysen, dicens: Qui immolat diis, occidetur, praeter Domino soli. Advenam non contristabis, nec affliges eum: advenae etenim ipsi fuistis in terra Aegyptii. Viduae et pupillo non nocebitis. Si laeseritis eos, vociferabuntur ad me, et ego audiam clamorem eorum: et indignabitur [Col. 0716C] furor meus; percutiamque vos gladio, et erunt uxores vestrae viduae, et filii vestri pupilli. Si pecuniam mutuam dederis populo meo pauperi qui habitat tecum, non arguas eum quasi exactor, nec usuris opprimes. Si pignus a proximo tuo acceperis vestimentum, ante solis occasum redde ei. Ipsum enim est solum, quo operitur, indumentum carnis ejus, nec habet aliud in quo dormiat: si clamaverit ad me, exaudiam eum, quia misericors sum. Diis non detrahes, et principi populi tui non maledices. Decimas tuas et primitias non tardabis offerre. (Cap. XXIII.) Non suscipies vocem mendacii: nec junges manum tuam ut pro impio dicas falsum testimonium. Non sequaris turbam ad faciendum malum: nec in [Col. 0716D] judicio, plurimorum acquiesces sententiae, ut a vero devies. Pauperis quoque non misereberis in judicio. Non declinabis in judicio pauperis. Mendacium fugies. Innocentem, et justum non occides: quia adversor impium. Nec accipias munera, quae excaecant et prudentes, et subvertunt verba justorum. Peregrinis molestus non eris: scies enim advenarum animas: quia et ipsi peregrini fuistis in terra Aegypti. Primitias terrae tuae deferas 437 in domum Domini Dei tui. R\ Amen.


Lectio libri Zachariae Prophetae (Cap. VII, VIII).

R\. Deo gratias.

Factum est verbum Domini exercituum ad me, dicens: Loquere ad omnem populum terrae, et ad sacerdotes, dicens: Cum jejunaretis, et plangeretis in [Col. 0717A] quinto et septimo per hos septuaginta annos: numquid jejunium jejunastis mihi? et cum comedistis, et bibistis, numquid non vobis comedistis, et vobis metipsis bibistis? Numquid non haec sunt verba quae locutus est Dominus in manu prophetarum priorum, cum adhuc Hierusalem habitaretur, et esset opulenta, ipsa et urbes in circuitu ejus, et ad Austrum, et in campestribus habitaretur? Et factum est verbum Domini ad Zachariam, dicens: Judicium verum judicate, et misericordias et miserationes facite, unusquisque cum fratre suo. Et viduam, et pupillum, et advenam, et pauperem nolite calumniari: et malum vir fratri suo non cogitet in corde suo. Et noluerunt adtendere, et verterunt scapulam recedentes, et aures suas adgravaverunt [Col. 0717B] ne audirent. Et cor suum posuerunt ut adamantem, ne audirent legem, et verba quae misit Dominus exercituum in Spiritu sancto, per manum prophetarum priorum: et facta est indignatio magna a Domino exercituum. Et factum est sicut locutus est Dominus, et non audierunt: sic clamabunt, et non exaudiam, dicit Dominus exercituum. Et dispersi eos per omnia regna, quae nesciunt: et terra desolata est ab eis, eo quod non esset transiens et revertens: et posuerunt terram desiderabilem in desertum. Factum est verbum Domini exercituum ad me, dicens: Haec dicit Dominus exercituum: Zelatus sum Sion zelo magno, et indignatione magna zelatus sum eam. Haec dicit Dominus exercituum: Reversus sum ad Sion, et habitabo in Hierusalem: [Col. 0717C] et vocabitur Hierusalem civitas veritatis, et mons Domini exercituum mons sanctificatus. R\. Amen.


Sequentia Epistolae Pauli Apostoli ad Romanos (Cap. XIII).

R\. Deo gratias.

Fratres, induimini Dominum nostrum Jesum Christum, et carnis curam ne feceritis in desideriis. (Cap. XIV.) Infirmum autem in fide adsumite, non in disceptationibus cogitationum. Alius autem credit manducare omnia: qui autem infirmus est, olera manducet. Si qui non manducat, manducantem non spernat: et qui non manducat manducantem non judicet: Deus enim illum assumpsit. Tu quis es, qui judicas alienum servum? suo Domino stat, [Col. 0717D] aut cadit: stabit autem: potens enim est Deus statuere illum. Nam alius judicat diem inter diem: alius autem judicat omnem diem: unusquisque in suo sensu abundet. Qui sapit diem, Domino sapit. Et qui manducat, Domino manducat: et gratias agit Deo. Et qui non manducat, Domino non manducat, et gratias agit Deo. Nemo enim nostrum sibi vivit, et nemo sibi moritur. Sive enim vivimus, Domino vivimus: sive enim morimur, Domino morimur. Sive ergo vivimus, sive morimur, Domini sumus. In hoc enim Christus mortuus est, et resurrexit: ut vivorum et mortuorum dominetur. R\. Amen.

Antiphona 1. Redimet Dominus animas servorum suorum: et non derelinquet omnes qui sperant in eum. Psalmus XXXIII.

[Col. 0718A] Oratio. Inquirentes te Domine. fol. 405.

Antiphona 2. Salvos nos faciat dextera tua, et exaudi nos. Psalmus LIX.

Oratio. Salvum fac populum. fol. 403.

Antiphona 3. Exaudi nos Deus salutaris noster, spes omnium finium terrae. Psalmus LXIV.

R\. Benefaciat nobis Deus, et liberet nos ab omnibus malis; P. Et donet pacem in diebus nostris: V\. Inluminet vultum suum super nos, et misereatur nobis; P. Et donet. V\. Gloria, et honor. R\. Benefaciat.

Preces. Fac nobiscum Domine misericordiam: da veniam: dona indulgentiam; P. Et miserere placatus. V\. Omnipotens Ingenite, Unigeniti Genitor sanctissime, precem nostram suscipe; P. Et. V\. Parce, [Col. 0718B] rogamus, omnibus: parce aegrotantibus: adsiste lugentibus: indulge poenitentibus; P. Et. V\. Animas quiescentium, sancte Domine, ab inferno erue; paradiso restitue; P. Et. V\. Christe, qui coelos possides, mundum redimens, tu Deus clementissime, peccata nostra ablue; P. Et.

Oratio. Exaudi nos Deus salutaris noster, fol. 406.



Ad Sextam.


Lectio libri Zachariae Prophetae (Cap. VIII).

R\. Deo gratias.

Haec dicit Dominus: Confortentur manus vestrae, qui audistis in diebus his sermones istos per os prophetarum, in die qua fundata est domus Domini exercituum, ut templum aedificaretur. Siquidem ante dies illos merces hominum non erat, nec merces [Col. 0718C] jumentorum 438 erat; neque introeundi, neque exeundi erat pax prae tribulatione: et dimisi omnes homines, unumquemque contra proximum suum. Nunc autem non juxta priores ego faciam reliquiis populi hujus, dicit Dominus exercituum, sed semen pacis erit: vinea dabit fructum suum, et terra dabit fructum suum, et coeli dabunt rorem suum: et possidere faciam reliquias populi hujus universa haec. Et erit: sicut eratis maledictio in gentibus, domus Judae, et domus Israel: sic salvabo vos, et eritis benedictio: nolite timere, confortentur manus vestrae. Quia haec dicit Dominus exercituum: Sicut cogitavi ut affligerem vos, cum ad iracundiam patres vestri me provocarent, dicit Dominus, et non sum misertus: sic conversus cogitavi in diebus istis, [Col. 0718D] ut benefaciam Hierusalem, et domui Juda: nolite timere. Loquimini veritatem unusquisque cum proximo suo: veritatem, et judicium pacis judicate in portis vestris. R\. Amen.

Antiphona 1. Converte Domine captivitatem nostram, sicut torrens in austro. Qui seminant in lachrimis, in gaudio metent. Psalmus CXXV.

Oratio. Convertere, Domine, captivitatem. fol. 78.

Antiphona 2. Beati omnes, qui timent Dominum, qui ambulant in viis ejus. Psalmus CXXVII.

Oratio. Deus, qui timentes te. fol. 79.

Antiphona 3. Speret Israel in Domino, ex hoc nunc et usque in saeculum. Psalmus CXXX.

R\. Miserere nobis Domine, P. Miserere. V\. Ad [Col. 0719A] te levamus oculos nostros, qui habitas in coelis: P. Miserere. V\. Gloria, et honor. R\. Miserere nobis Domine.

Preces. Exaudi Domine preces nostras; P. Et miserere nobis. V\. Attende Domine de sanctuario tuo; P. Et miserere. V\. Dona confidentibus de commissis malis veniam; P. Et miserere. V\. Indulge lapsis, et parce nostris peccatis; P. Et miserere.

Capitula. Exalta cornu nostrum Domine. fol. 73.



Ad Nonam.

Prophetia, Fili, custodi sermones. fol. 96.


Lectio libri Deuteronomii (Cap. VII).

[Col. 0719B] R\. Deo gratias.

In illis diebus: Locutus est Moyses ad omnem Israelem, dicens: Ecce elegit te Dominus Deus tuus, ut sis ei populus peculiaris de cunctis populis, qui sunt super terram. Non quia cunctas gentes numero vincebatis, vobis vinctus est Dominus, et elegit vos, cum omnibus sitis pauciores: sed quia dilexit vos Dominus, et custodivit juramentum, quod juravit patribus vestris: eduxitque vos in manu forti, et redemit de manu servitutis, de manu Pharaonis regis Aegypti. Et scias, quia Dominus Deus tuus, ipse est Deus fortis et fidelis, custodiens pactum et misericordiam diligentibus se, et his qui custodiunt praecepta ejus, in mille generationes: et reddens odientibus se statim, ut disperdat eos, et [Col. 0719C] ultra non differat, protinus eis reddens quod merentur. Custodi ergo praecepta et cerimonias atque judicia, quae ego mando tibi hodie ut facias. Si postquam audieris haec judicia, et custodieris et feceris, custodiet et Dominus Deus tuus tibi pactum, et misericordiam quam juravit patribus tuis: et diliget te ac multiplicabit, benedicetque Deus fructui ventris tui, terrae tuae, frumento tuo, atque vindemiae, oleo, et armentis, gregibus ovium tuarum super terram, pro qua juravit patribus tuis ut daret tibi. Benedictus eris inter omnes populos. Non erit apud te sterilis utriusque sexus, tam in hominibus quam in gregibus tuis. Auferet a te Deus omnem languorem: et infirmitates Aegypti pessimas, quas novisti, non inferet tibi, sed cuncti hostes tui deforabunt omnes [Col. 0719D] populos, quos Dominus Deus daturus est tibi. Non parcet eis oculus tuus, nec servies diis eorum, ne sint in ruinam tibi. Si dixeris in corde tuo: Plures sunt gentes istae, quomodo potero delere eas? noli metuere, sed recordare quae fecerit Dominus Deus tuus Pharaoni, et cunctis Aegyptiis, plagas maximas, quas viderunt oculi tui, et signa atque potentiam, manumque robustam, et extentum brachium, ut educeret te Dominus Deus tuus: sic faciet cunctis populis, quos metuis. Insuper et crabrones mittet Dominus Deus tuus in eos, donec deleat omnes atque disperdat qui te fugierunt, et latere potuerunt. Non timebis eos, quia Dominus Deus tuus in medio tui est. R\. Amen.


[Col. 0720A] Lectio libri Zachariae Prophetae (Cap. VIII).

R\. Deo gratias.

Haec dicit Dominus: Loquimini veritatem unusquisque proximo suo: veritatem, et judicium pacis judicate in portis vestris. Et unusquisque malum contra amicum suum ne cogitetis in cordibus vestris: et juramentum mendax ne diligatis: omnia enim 439 haec sunt, quae odi, dicit Dominus. Et factum est verbum Domini exercituum ad me, dicens: Haec dicit Dominus exercituum: Jejunium quarti, et jejunium quinti, et jejunium septimi, et jejunium decimi erit domui Juda in gaudium, et laetitiam, et in eo solemnitates praeclaras: veritatem, et pacem tantum diligite. Haec dicit Dominus exercituum: Usquequo veniant populi, ut habitent in civitatibus multis, et [Col. 0720B] vadant ad habitatores, unus ad alterum, dicentes: Eamus, et deprecemur faciem Domini, et quaeramus Deum exercituum, ut misereatur nobis. R\. Amen.


Sequentia Epistolae Pauli Apostoli ad Romanos (Cap. XIV).

R\. Deo gratias.

Fratres, in hoc enim Christus mortuus est, et resurrexit: ut vivorum et mortuorum dominetur. Tu autem quid judicas fratrem tuum? aut quare spernis fratrem tuum? omnes enim stabimus ante tribunal Christi: scriptum est enim: Vivo ego, dicit Dominus, quoniam mihi flectetur omne genu: et omnis lingua confitebitur Deo. Itaque unusquisque vestrum pro se rationem reddet Deo. Non ergo amplius [Col. 0720C] invicem judicemus: sed hoc judicate magis, ne ponatis offendiculum fratri, vel scandalum. Scio, et confido in Domino Jesu, quia nihil commune per ipsum, nisi ei qui existimat aliquid commune esse, illi commune est. Si enim propter cibum frater tuus scandalizatur, aut contristatur: jam non secundum charitatem ambulas. Noli cibo tuo illum perdere, pro quo Christus mortuus est. Non ergo blasphemetur bonum vestrum. Non est regnum Dei esca, et potus: sed justitia, et pax in Spiritu sancto. R\. Amen.

Antiphona 1. Omnis terra adoret te, et psallat tibi. Psalmus LXV.

Oratio. Omnis terra adoret te. fol. 78.

Antiphona 2. Dicite Deo: Quam terribilia sunt [Col. 0720D] opera tua! in multitudine virtutis tuae. Psalmus LXV.

Oratio. Deus, cui omnis terra praeconans jubilat laudem; cujusque gloriam canora psalmi conclamat voce; cujusque terribilem in tuis operibus fatetur virtutem: da nostris vocibus tibi placitum jubilum, et orationibus perfectum dicere psalmum; teque conditorem omnium praedicare virtutum: ut quia super gentes oculi tui aspiciunt, et cunctorum intima insensibiliter scrutantur; quaesumus, sic nos clementer tuis visibus prospice, sicque misericorditer corrige; ut in nobis nec facinoribus provocatus, iram effundas; nec cum rogaris, misericordiam tuam contineas: Et praesta, ut ipsa nobis sit disciplina, [Col. 0721A] quod te pro admissis metuimus; ipsumque veniae praemium, quod Deitatem tuam credimus et fatemur. Tu itaque Domine pone animas nostras ad vitam; ut hic defleamus quae gessimus; et quam peccando amisimus, gratiam adquiramus. R\. Amen. Per misericordiam.

Antiphona 3. Benedicat nos Deus noster, benedicat nos Deus: et metuant eum omnes fines terrae. Psalmus LXVI.

Preces. Dicamus omnes: Miserere Domine, P. Miserere. V\. Iniquitates multae sunt: P. Miserere. V\. Charitas refrigescit: P. Miserere. V\. Tibi soli peccavimus; P. Miserere. V\. Christe Redemptor mundi, P. Miserere.

Oratio. Confiteantur tibi omnes. fol. 406.



Ad Vesperum.
[Col. 0721B]

Lauda. Sol agnovit occasum suum. Posuit tenebras, et facta est nox.

Dominus sit. R\. Et cum.

Antiphona. Deus memor fuit nostri: et benedixit nobis. Psalmus CXIII.

Dominus sit. R\. Et cum.

Lauda. Tu mandasti mandata tua P. Custodire nimis, Deus meus. V\. Utinam dirigantur viae meae, ad custodiendas justificationes tuas. P. Custodire. V\. Gloria, et honor. P. Custodire.

Hymnus. Benignitatis. fol. 69. Capitula. Quid poterit. Lauda. Veniant mihi miserationes tuae. folio 432.



IN TERTIA DIE.



Ad Matutinum.
[Col. 0721C]

Antiphona. Voce mea ad Dominum clamavi: et exaudivit me de monte sancto suo. Psalmus III.

Oratio. Vocem nostram exaudi, Domine, secundum multam, et magnam misericordiam tuam: et quia tu spiras bonum, quod petimus, tribue propitius misericordiam, quam a te rogamus. R\. Amen.

Per misericordiam.

Antiphona 1. Surge Deus, judica terram: quoniam tu dominaris in omnibus gentibus. Psalmus LXXXI.

Capitula. Exurge Deus, qui judicas. fol. 80.

440 Antiphona 2. Deus, qui similis tibi? ne taceas, neque sileas Deus. Psalmus LXXXII.

[Col. 0721D] Oratio. Deus, quis similis tibi? fol. 80.

Antiphona 3. Cognoscant gentes quoniam nomen tibi Dominus: tu solus Altissimus super omnem terram. Psalmus LXXXII.

Oratio. Cognoscant gentes, Christe. fol. 72.

R\. Convertimini ad me omnis congregatio filiorum Israelis. Ecce ego confirmabo super vos faciem meam, dicit Dominus; P. Quia misericors sum ego: ut non in aeternum irascar vobis. V\. Attendite ad me populus meus, et tribus mea me audite; P. Quia. V\. Gloria, et honor. Reiteretur R\. Convertimini.


In Laudibus.

Antiphona. Ne projicias nos Domine a facie tua. Psalmus L.

Oratio. Ne projicias nos. fol. 81.

[Col. 0722A] Ad Canticum. Antiphona. Tu Domine in aeternum permanes, et sedes tua in saeculum saeculi.

Canticum. Memento Domine. fol. 206.

Matutinarium. In tuo Deus lumine P. Videbimus lumen. V\. Ostende misericordiam scientibus te, et justitiam tuam his, qui recto sunt corde. V\. Gloria, et honor. P. Videbimus.

Lauda. In sanctis ejus laudate Dominum Alleluia, alleluia: V\. In firmamento virtutis ejus laudate Dominum. Psalmus CL.


Lectio libri Sapientiae Salomonis (Cap. XI).

R\. Deo gratias.

Miserere Deus omnibus, quoniam omnia potes, et dissimulas peccata hominum propter poenitentiam. Diligis enim omnia quae sunt, et nihil odisti eorum [Col. 0722B] quae fecisti: nec enim odiens aliquid constituisti. Quomodo autem posset aliquid permanere, nisi tu voluisses? aut quod a te vocatum non esset, conservaretur? Parcens autem omnibus: quoniam tua sunt Domine, qui animas amas. Bonus enim est spiritus tuus in omnibus. Propter quod hos, qui exerrant, partibus corripis: et de quibus peccant, admones et alloqueris: ut deleta malitia, credant in te Domine. R\. Amen.

Hymnus. Benignitatis. fol. 69. Supplicatio. Oremus. Capitula. Quid poterit, o piissima Trinitas. Lauda. Veniant mihi. Et Benedictio. Christus Dei Filius. fol. 432.



Ad Tertiam.

Prophetia. Fili, habe fiduciam. fol. 95.


[Col. 0722C] Lectio libri Deuteronomii (Cap. XVI).

R\. Deo gratias.

In illis diebus: Locutus est Moyses ad omnem coetum filiorum Israelis, et dicit ad eum. Septem hebdomadas numerabis tibi ab ea die qua falcem in segetem miseris: et celebrabis diem festum hebdomadarum Domino Deo tuo, oblationem spontaneam manus tuae, quam offeres juxta benedictionem Domini Dei tui: et epulaberis coram Domino Deo tuo, tu, et filius tuus, et filia tua, et servus tuus, et ancilla, et Levites qui est intra portas tuas, et advena ac pupillus et vidua, qui morantur nobiscum: et recordaberis quoniam servus fueris in Aegypto: custodies quae praecepta sunt. Solemnitatem quoque tabernaculorum [Col. 0722D] celebrabitis septem diebus, quando collegeris de area et de torculari fruges tuas: et epulaberis in festivitate tua, tu, et filius tuus, et filia tua, et servus, et ancilla, Levites quoque et advena, et pupillus ac vidua qui intra portas tuas sunt. Septem diebus Domino Deo festa celebrabis: benedicetque te Dominus Deus tuus in cunctis frugibus tuis, et in omni opera manuum tuarum, erisque in laetitia. Tribus vicibus per annum apparebit omne masculinum, in conspectu Domini Dei tui in locum quem elegerit: in solemnitate azymorum, in solemnitate hebdomadarum, et in solemnitate tabernaculorum. Non apparebitis ante Deum vacui: sed offerat unusquisque secundum quod habuerit juxta benedictionem Domini Dei sui, quod dederit ei. Judices [Col. 0723A] et magistros constitues in omnibus portis tuis, quas Dominus Deus tuus dederit tibi, per singulas tribus tuas: ut judicent populum justo judicio, nec in alteram partem declinent. Non accipies personam, nec munera: quia munera excaecant oculos sapientium, et mutant corda justorum. Juste quod justum est persequeris: ut vivas et possideas terram, quam Dominus Deus tuus dederit tibi. R\. Amen.


Lectio libri Jeremiae Prophetae (Cap. V).

R\ Deo gratias.

Haec dicit Dominus: Audi populus stulte, qui non habes cor: qui habentes oculos, non videtis; et aures, non auditis. Me ergo non timebitis, ait Dominus: et faciem meam non verebitis? Qui posuit arenam terminum maris, praeceptum sempiternum, [Col. 0723B] quod numquam praeteribit: et commovebuntur, et non potuerunt; et intumescent fluctus ejus, et non transibunt illud: 441 populo autem huic factum est cor incredulum et exasperans, receserunt et abierunt. Et non dixerunt in corde suo: Metuamus Dominum Deum nostrum, qui dat nobis pluviam temporaneam et serotinam in tempore suo; plenitudinem annuae messis custodientem nobis. Iniquitates nostrae declinaverunt haec: et peccata nostra prohibuerunt bonum a nobis: Quia inventi sunt in populo meo impii insidiantes, aucupes laqueos ponentes et pedicas ad capiendos viros. Sicut decipula plena avibus, sic domus eorum plena dolo: ideo magnificati sunt et ditati. Incrassati sunt et impinguati: et praeterierunt [Col. 0723C] sermones meos pessime. Causam viduae non judicaverunt, et causam pupilli non direxerunt, et judicium pauperum non judicaverunt. Numquid super his non visitabo, dicit Dominus? et super gentem hujuscemodi non ulciscetur anima mea? Stupor et mirabilia facta sunt in terra: prophetae prophetabant mendacium, et sacerdotes plaudebant manibus suis: et populus meus dilexit talia: quid igitur fiet in novissimo ejus? (Cap. VI.) Confortamini filii Benjamin in medio Hierusalem. R\. Amen.


Sequentia Epistolae Pauli Apostoli ad Ephesios (Cap. IV).

R\. Deo gratias.

Fratres, Renovamini spiritu mentis vestrae, et induite novum hominem, qui secundum Deum creatus [Col. 0723D] est in justitia, et sanctitate veritatis. Propter quod deponentes omne mendacium, loquimini veritatem unusquisque cum proximo suo: quoniam sumus invicem membra. Irascimini, et nolite peccare: sol non occidat super iracundiam vestram. Nolite locum dare diabolo: qui furabatur, jam non furetur: magis autem laboret, operando manibus super his quod bonum est, ut habeat unde tribuat necessitatem patienti. Omnis sermo malus ex ore vestro non procedat: sed si quid bonum est ad aedificationem fidei, ut detur gratia audientibus. Et nolite contristari Spiritum sanctum Dei: in quo signati estis in diem redemptionis. Omnis amaritudo, et ira, et indignatio, et clamor, et blasphemia tollatur a vobis cum omni malitia. Estote autem invicem [Col. 0724A] benigni, misericordes; donantes autem invicem, sicut et Deus in Christo donavit vobis. R\. Amen.

Antiphona 1. Nobis adhaerere Deo bonum est: ponere in Domino spem nostram. Psalm. LXXII.

Oratio. Nobis adhaerere Deo. fol. 411.

Antiphona 2. Memento congregationis tuae Domine, quam creasti ab initio. Psalm. LXXIII.

Oratio. Memento Domine congregationis. fol. 75.

Antiphona 3. Confitebimur tibi Deus: confitebimur tibi, et invocabimus nomen tuum Domine. Psalmus LXXIV.

R\. Ne memor fueris iniquitates nostras antiquas, P. Cito nos praeveniat misericordia tua Domine. V\. Adjuva nos Deus salutaris noster: et propitius esto peccatis nostris. P. Cito nos. V\. Gloria, et honor.

[Col. 0724B] Reiteretur R\. Confitebimur.

Preces. Dicamus: Miserere nobis Deus, P. Miserere nobis. V\. Mundi rector, et Redemptor Jesu Christe, rerum auctor, P. Miserere. V\. Qui exaudis obsecrantes, et gementes intueris, P. Miserere. V\. Parce nostris jam delictis, favens vultu pietatis; P. Miserere. V\. Hujus urbis, atque plebis conservator esto vigil: P. Miserere. V\. Peccavimus tibi Deus: indulgentiam postulamus: P. Miserere nobis.

Oratio. Confitebimur tibi Deus: confitebimur. fol. 413.

Ad Sextam, et ad Nonam, omnia dicantur, ut in Feria praeterita de secundo Die jejunii Sancti Cypriani. fol. 436.



IN NOMINE DOMINI JESU CHRISTI.

[Col. 0724C] Incipit officium jejuniorum Kalendarum Novembrium; quod observatur tribus diebus, ante festum Sancti Martini. Ad Matutinum, omnia dicantur de feria Quarta in Capite jejunii. fol. 129.



Ad Vesperum.

Lauda. Vespere, et mane, et meridie te laudamus Domine.

Dominus sit. R\. Et cum.

Antiphona. Salva plebem tuam Domine, et benedic hereditatem tuam. Psalmus XXVII.

Lauda. Veniat super nos misericordia tua Domine: P. Salutare tuum, et eloquium tuum. V\. Et respondebo exprobrantibus mihi verbum: quia speravi in sermonibus tuis. P. Salutare. V\. Gloria, et [Col. 0724D] honor. P. Salutare.

Hymnus. Benignitatis fol. 69.

Capitula. Erubescimus Domine te. Lauda. Irascimini, et nolite peccare. Alleluia. fol. 131.



IN SECUNDO DIE.



Ad Matutinum.

Antiphona. Tu autem Domine. Psalmus III.

442 Oratio. Quamvis, Domine, plurima. fol. 68.

Antiphona 1. Deus nostrum refugium, et virtus; adjutor in tribulationibus, quae invenerunt nos nimis. V\. Propterea non timebimus dum conturhabitur terra, et transferentur montes in corde maris. Psalmus XLV.

Oratio. Deus noster esto nobis in adversis refugium; et in certaminibus hujusmodi, virtutis tuae [Col. 0725A] praebe solatium: ut dum te adventante moerens turbata fuerit terra, tibi adjungantur in gaudio, qui ob metum judicii admissa deflent in saeculo: ut tu virtutum Dominus sis nobiscum; quem et timemus judicem; et cognoscimus Redemptorem. R\. Amen.

Per misericordiam.

Antiphona 2. Deus salutaris noster: et averte iram tuam a nobis. Ne in aeternum irascaris nobis. V\. Ostende nobis Domine misericordiam tuam: et salutare tuum da nobis. Psalmus LXXXIV.

Oratio. Ostende nobis, Domine misericordiam tuam, et salutare tuum da nobis: plena gratiae ubertate demonstra; plebis tuae iniquitatem remitte; et cuncta peccata tegmine indulgentiali cooperi: Converte nos itaque ad te, et conversis praecepta tua servare concede: [Col. 0725B] et tamen exorabilis sit tua clementia; ut in nobis nec ira tua, in quantum merito peccati gravamur, desaeviat; nec indignatio bonitatem tuam commoveat: sed praesta, ut dum verbere pectora tundimus, et gementes occulta conscientiarum (cum te non lateant) propalamus, meritum nostrarum evadamus culparum: ut te Dominum misericordiae, et veritatis auctorem completione justitiae et pacis perpetuae hereditatis fruamur. R\. Amen.

Per misericordiam.

Antiphona 3. Deus Deus noster respice nos: sperantes in te ne derelinquas. V\. Ad te clamaverunt, et salvi facti sunt: in te speraverunt, et non sunt confusi. Psalmus XXI.

Oratio. Christe, qui de patibulo ad Patrem, ut [Col. 0725C] quid te dereliquerit, adclamasti; qui cruce tua hominem peccato perditum redemisti; illumque peccati auctorem aeternis arsurum ignibus tradidisti: postulamus sanctam clementiam tuam, ut nos, qui in te credimus, numquam derelinquas; nec confidentiam nostram a tua Deitate repellas: sed per diem clamorem nostrum suscipe, et in nocte placito tibi famulatu servire concede: semperque corda nostra in amorem tui fragrantia spirituali succende; et gratiam quam peccando amisimus, convertendo restitue. R\. Amen.

Per misericordiam.

R\. Benefaciat nobis Deus, et liberet nos ab omnibus malis, P. Et donet pacem in diebus nostris: V\. Inluminet vultum suum super nos, et misereatur [Col. 0725D] nobis. P. Et donet. V\. Gloria, et honor. R\. Benefaciat.


In Laudibus.

Antiphona. Averte faciem. Psalmus L. Oratio. Averte faciem tuam. fol. 68.

Ad Canticum. Antiphona, Et Canticum. Deus Patris nostri. fol. 100. et 101.

Matutinarium. Sit splendor Domini Dei nostri super nos, P. Et opera manuum nostrarum dirige super nos. V\. Respice in servos tuos, et in opera tua: et dirige filios eorum. P. Et opera. V\. Gloria, et honor. P. Et opera.

Lauda. In sanctis ejus. Prophetia. Miserere Deus omnibus. fol. 440. Hymnus. Benignitatis. fol. 69. [Col. 0726A] Capitula. Erubescimus, Domine, te Patrem. Et Lauda. Irascimini, et nolite. fol. 131. Oratio. Tibi Domine. fol. 94.



Ad Tertiam.

Prophetia. Fili, custodi sermones. fol. 96.


Lectio libri Exodi (Cap. XXXIII).

R\. Deo gratias.

In illis diebus: Loquebatur Dominus ad Moysen. facie ad faciem, sicut loqui solet homo cum amico suo. Cumque ille reverteretur in castra, minister ejus Josue filius Num, puer, non recedebat de tabernaculo. Dixit autem Moyses ad Dominum: Praecipis ut educam populum istum: et non indicas mihi quem missurus es mecum, praesertim cum dixeris: Novi te ex nomine, et invenisti gratiam coram me. [Col. 0726B] Si enim inveni gratiam in conspectu tuo, ostende mihi faciem tuam, ut sciam te, et inveniam gratiam ante oculos tuos: respice populum tuum et gentem hanc. Dixitque Dominus: Facies mea praecedet te, et requiem dabo tibi. Et ait Moyses: Si non tu ipse praecedes, ne educas nos de loco isto. In quo enim scire poterimus ego et populus tuus invenisse nos gratiam in conspectu tuo, nisi ambulaveris nobiscum, et gloriemur ab omnibus populis qui habitant super terram? Dixit autem Dominus ad Moysen: en verbum istud, quod locutus es, faciam: invenisti enim gratiam 443 coram me, et te ipsum novi ex nomine. Qui ait: Ostende mihi gloriam tuam. Respondit: Ego ostendam omne bonum tibi, et vocabor in nomine Domini coram te: et miserebor cui [Col. 0726C] voluero, et clemens ero in quem mihi placuerit. Rursumque ait: Non poteris videre faciem meam: non enim videbit me homo, et vivet. Et iterum: Ecce, inquit, est locus apud me, et stabis supra petram. Cumque transibit gloria mea, ponam te in foramine petrae, et protegam dexte a mea, donec transeam: tollamque manum meam, et videbis posteriora mea: faciem autem meam videre non poteris. (Cap. XXXIV.) Et de nocte consurgens ascendit in montem Sinai, sicut ei praeceperat Dominus, portans secum duas tabulas. Cumque descendisset Dominus per nubem, stetit Moyses cum eo invocans nomen Domini. Quo transeunte coram eo, ait: Dominator Domine Deus, misericors et clemens, patiens et multae miserationis, ac verus, qui custodis misericordiam [Col. 0726D] in millia: qui aufers iniquitatem, et scelera, atque peccata, nullusque apud te per se innocens est: qui reddis iniquitatem patrum in filios, in tertiam et quartam generationem. Festinusque Moyses, curvatus est pronus in terram, et adorans ait: Si inveni gratiam in conspectu tuo Domine, obsecro ut gradiaris nobiscum (populus enim durae cervicis est) ut auferas iniquitates nostras atque peccata, nosque possideas. Respondit Dominus: Ego inibo pactum videntibus cunctis, signa faciam quae numquam visa sunt super terram, et in nullis gentibus: ut cernat populus, in cujus es medio, opus Domini terribile quod facturus sum. Observa cuncta quae hodie mando tibi. R\. Amen.


[Col. 0727A] Lectio libri Jeremiae Prophetae (Cap. V).

R\. Deo gratias.

Haec dicit Dominus: Circuite vias Hierusalem, et aspicite, et considerate, et quaerite in plateis ejus, an inveniatis virum facientem judicium, et quaerentem fidem: et propitius ero ei. Quod si etiam, Vivit Dominus, dixerint: et hoc falso jurabunt. Domine oculi tui respiciunt fidem: percussisti eos, et non doluerunt: adtrivisti eos, et renuerunt accipere disciplinam: induraverunt: facies suas super terram, et noluerunt reverti. Ego autem dixi: Forsitan pauperes sunt et stulti, ignorantes viam Domini, judicium Dei sui. Ibo igitur ad optimates, et loquar eis: ipsi enim cognoverunt viam Domini, et judicium Dei sui: et ecce hi magis simul confregerunt jugum, ruperunt [Col. 0727B] vincula. Idcirco percussit eos leo de silva, lupus ad vesperum vastavit eos, pardus vigilans super civitates eorum: omnis, qui egressus fuerit ex eis, capietur: quia multiplicatae sunt praevaricationes eorum, confortatae sunt aversiones eorum. Super quo propitius tibi esse potero? filii tui dereliquerunt me, et jurant in his, qui non sunt dii: saturavi eos, et moechati sunt, et in domo meretricis luxuriabantur. Equi amatores et in foeminas admissarii facti sunt: unusquisque ad uxorem proximi sui hinniebat. Numquid super his non visitabo, dicit Dominus? et in gente tali non ulciscetur anima mea? Ascendite muros ejus, et dissipate, consummationem autem nolite facere. R\. Amen.


[Col. 0727C] Sequentia Epistolae Pauli Apostoli ad Colossenses (Cap. III).

R\. Deo gratias.

Fratres: Induite vos sicut electi Dei, sancti, et dilecti, viscera misericordiae, benignitatem, modestiam, patientiam: supportantes invicem, et donantes vobismetipsis, siquis adversus aliquem habet querelam: sicut et Dominus donavit vobis, ita et vos. Super haec omnia, charitatem habete, quod est vinculum perfectionis: et pax Christi exsultet in cordibus vestris, in qua et vocati estis in uno corpore: et grati estote. Verbum Christi habitet in vobis abundanter, in omni sapientia, docentes, et commonentes vosmetipsos, in psalmis, hymnis, et canticis spiritualibus, cantantes in cordibus vestris Domino. Et [Col. 0727D] omne quodcumque facitis in verbo, aut in opere, omnia in nomine Jesu facite, gratias agentes Deo Patri per ipsum. R\. Amen.

Antiphona 1. Avertisti Domine faciem tuam a nobis, et facti sumus turbati. Ad te Domine clamamus: et te Deum nostrum deprecamur; ut exaudias nos, et misereberis nobis. V\. A voce exprobrantis et obloquentis a facie inimici et persequentis. Psalmus XLIII.

Oratio. Domine Jesu Christe, quem saeculorum et regem fatemur et Dominum; qui salutem in Jacob operaris; et in Israel jocunda contemplatione cognosceris; dona salutem mentibus nostris, delendo peccati offensam de nostris conscientiis: ut mens nostra te lumen veritatis inradiata aspiciat; et 444 in [Col. 0728A] splendore tuo, firmo fidei gressu permaneat. R\. Amen.

Per.

Antiphona 2. Ecce oculi Domini super timentes eum: et in eos, qui sperant in misericordia ejus. Ut eripiat a morte animas eorum. V\. Anima nostra patiens est Domino: quoniam adjutor et protector noster est. Psalmus XXXII.

Oratio. Fiat misericordia tua Domine. folio 401.

Antiphona 3. Juxta est Dominus iis, qui tribulato sunt corde: et humiles spiritu salvabit: nec derelinquet omnes qui sperant in eum. V\. Multae tribulationes justorum: et de his omnibus liberabit eos Dominus. Psalm. XXXIII.

R\. Ad te levamus oculos nostros, qui habitas in [Col. 0728B] coelis. P. Miserere nobis Domine, miserere nobis: quia multum repleti sumus contemptu. V\. Multus est Domine labor et dolor. Quis novit potentiam irae tuae, aut prae timore iram tuam dinumerare? Convertere super servos tuos. P. Miserere. V\. Gloria, et honor. R\. Ad te levamus.

Preces. Miserere et parce, clementissime Domine, populo tuo; P. Quia peccavimus tibi. V\. Pro nostris malis flagellamur acrius, et pro delictis obcaecamur durius; nec deflemus mala quae commisimus; P. Quia. V\. Remove famem, et da imbrem gratiae, fructuumque largam praebe abundantiam, atque optatam peccatorum veniam: P. Quia. V\. Amove pestem, Redemptor Altissime; ne obruamur repentina morte: dum prosternimur, non detur poena; veniam [Col. 0728C] da peccantibus: P. Quia. V\. Lachrymis nostra dignis reple pectora: affluat in nos charitatis spiritus; qua eruamur vitiorum lapsibus; P. Quia peccavimus tibi.

Capitula. Benedicat te, Domine, in omni tempore anima nostra: quia in famulis tuis semper adest misericordia tua: dum nos et disciplina corrigis, et indulgentia foves: dum percutiendo sanas, et sanando corroboras. Dona igitur nobis, ut qui tuam in fide gustavimus suavitatem, plenissimam percipiamus in retributione dulcedinem.

Pater noster. A malo nos libera. fol. 10.

Benedictio, Quaere illam, quae dicitur per totum annum.



Ad Sextam.
[Col. 0728D]

Lectio libri Zachariae Prophetae (Cap. VII, VIII).

R\. Deo gratias.

Haec dicit Dominus: Judicium verum judicate, et misericordias facite, unusquisque cum fratre suo. Et viduam, et pupillum, et advenam, et pauperem nolite calumniari: et malum vir fratri suo non cogitet in corde suo. Et noluerunt adtendere, et verterunt scapulam recedentes, et adgravaverunt aures suas ne audirent. Et cor suum posuerunt ut adamantem, ne audirent legem, et verba quae misit Dominus exercituum in Spiritu sancto per manum prophetarum priorum: et facta est indignatio magna a Domino exercituum, et non audierunt: sic clamabunt, et non exaudiam, dicit Dominus exercituum. Et dispersi [Col. 0729A] eos per omnia regna, quae nesciunt: et terra desolata est ab eis, eo quod non erat transiens et revertens: et posuerunt terram desiderabilem in desertum. Et factum est verbum Domini exercituum, dicens: Zelatus sum Sion zelo magno, et indignatione magna zelatus sum eam. Haec dicit Dominus exercituum: Reversus sum ad Sion, et habitabo in Hierusalem: et vocabitur Hierusalem Civitas veritatis, et Mons Domini exercituum mons sanctificatus. Haec dicit Dominus exercituum: Adhuc habitabunt senes et anus in plateis Hierusalem: et viri baculus in manu ejus prae multitudine dierum. Et plateae civitatis complebuntur infantibus et puellis, ludentibus in plateis ejus. Haec dicit Dominus exercituum: Si difficile videbitur in oculis reliquiarum populi hujus [Col. 0729B] in diebus illis, numquid in oculis meis difficile erit, dicit Dominus exercituum? Ecce ego salvabo populum meum de terra Orientis, et adducam eos, et habitabunt in medio Hierusalem: et erunt mihi in populum, et ego ero eis in Deum in veritate et justitia. R\. Amen.

Antiphona 1. In te, Domine, speraverunt patres nostri: Domine speraverunt, et liberasti eos. V\. Ad te clamaverunt, et salvi facti sunt: in te speraverunt, et non sunt confusi. Psalmus XXI.

Oratio. Respice in nos Domine Deus noster; nec avertendo faciem tuam a nobis, nos aliquatenus derelinquas: vere enim salvi erimus, si vultus tui in nos aspectum converteris; et hilariter nostris te animabus conjunxeris: et quia in te speraverunt patres [Col. 0729C] nostri, et salvi facti sunt, nos hereditariae fac eorum spei succedere; et parilitate horum, aeterna cum eis exsultatione gaudere. R\. Amen.

Per misericordiam.

Antiphona 2. Misericordia tua Domine subsequatur nos 445 omnibus diebus vitae nostrae: V\. Et ut inhabitent in domo Domini, in longitudinem dierum. Psalmus XXII.

Oratio. Hymnum novum, et dulce canticum, ac tuae laudis praeconium, Domine, crebro nos tibi facito adclamare: ut tibi nos officii merito regas; et super aquam refectionis educando convertas: ut te miserante, et regimine tuae gratiae sustentemur; et aqua refectionis a contagione peccati lavemur: tuaque [Col. 0729D] deductione ad te protinus exsultantes perveniamus; tibique acceptabili famulatu infatigabiliter serviamus. R\. Amen.

Per misericordiam.

Antiphona 3. Revertatur impius a via sua mala, et iniquus cesset delinquere: et veniam ad vos in jocunditate, dicit Dominus. R\. Nolite sperare in iniquitate, et rapinas nolite concupiscere: divitiae si fluant, nolite cor apponere. Psalmus LXI.

R\. Numquid in nostra justitia fundimus preces ante te Domine? sed speramus in misericordia, quia sanctus es. P. Exaudi, Domine, placare Domine: adtende, et fac: et noli tardare. V\. Deus Deus noster respice in nos: quare nos dereliquisti? longe a [Col. 0730A] salute nostra verba delictorum nostrorum. P. Exaudi Domine. V\. Gloria et honor. Reiteretur R\. Numquid.

Preces. Misericors Domine, exaudi supplices; P. Et miserere. V\. Excelse, perpetue, quae poscimus tribue: P. Et miserere. V\. Virtutis praesidio, Redemptor, defende nos. P. Et miserere. V\. Superna Potentia, peccatis da veniam; P. Et Miserere.

Oratio. Effundentibus nobis coram te corda in oratione, tu Domine, qui spes omnium es, exaudi et miserere; tibique nos servituros subde; et subditis peccato propitia benignitate occurre: fac nos iniquitate rapina carere; et divitiarum tuarum ornamenta conquirere: atque te concupiscere, te nosse, teque omni vitae nostrae tempore Dominum mereamur habere.

[Col. 0730B] Pater noster. A malo nos libera. fol. 10.

Benedictio, Quaere illam, quae dicitur in Sexta per totum annum.



Ad Nonam.

Prophetia. Fili, habe fiduciam. fol. 95.


Lectio libri Exodi (Cap. XXIV).

R\. Deo gratias.

In illis diebus: Locutus est Dominus ad Moysen, dicens: Ascende ad Dominum tu, et Aaron, Nadab, et Abiu, et septuaginta senes ex senioribus Israel, et adorabitis procul. Solusque Moyses ascendet ad Dominum, et illi non appropinquabunt: nec populus ascendat cum eo. Venit ergo Moyses et narravit plebi omnia verba Domini, atque judicia: responditque cunctus populus una voce: Omnia verba, quae [Col. 0730C] locutus est Dominus, faciemus. Scripsit autem Moyses universos sermones Domini: et mane consurgens aedificavit altare ad radicem montis, et duodecim titulos per duodecim tribus Israel. Et obtulerunt holocausta, immolaveruntque victimas pacificas Domino, vitulos. Tulitque Moyses dimidiam partem sanguinis; et misit in crateres: partem autem residuam fudit super altare. Assumensque volumen foederis, legit audienti populo: qui dixerunt: Omnia quae locutus est Dominus, faciemus, et erimus obedientes. Ille vero sumptum sanguinem respersit in populum, et ait: Hic est sanguis foederis quod pepigit Dominus super cunctis sermonibus his. Ascenderuntque Moyses et Aaron, Nadab et Abiu, et septuaginta [Col. 0730D] de senioribus Israel: et viderunt Deum: et sub pedibus ejus quasi opus lapidis sapphiri, et quasi coelum, cum serenum est. Nec super eos qui procul recesserunt de filiis Israel, misit manum suam, videruntque Dominum, et comederunt, ac biberunt. Dixit autem Dominus ad Moysen: Ascende ad me in montem, et esto ibi: daboque tibi tabulas lapideas, et legem ac mandata quae scripsi: ut doceas eos. Surrexerunt Moyses et Josue minister ejus: ascendensque Moyses in montem Dei, senioribus ait: Expectate hic donec revertamur ad vos. Habetis Aaron et Hur vobiscum: si quid natum fuerit quaestionis referetis ad eos. Cumque ascendisset Moyses, operuit nubes montem, et habitavit gloria Domini, super Sinai, tegens illum nubes sex diebus: septimo [Col. 0731A] autem die vocavit eum de medio caliginis. Erat species gloriae Domini, quasi ignis ardentis super verticem montis in conspectu filiorum Israel. Ingressusque Moyses medium nebulae, ascendit in montem: et fuit ibi quadraginta dies, et quadraginta noctes. (Cap. XX. Levitici.) Locutusque est Dominus ad Moysen, dicens: Loquere filiis Israel, et dices ad eos: Custodite praecepta mea, 446 et facite ea: et scietis, quia ego sum Dominus qui sanctifico vos. R\. Amen.


Lectio libri Joelis Prophetae (Cap. II)

R\. Deo gratias.

Haec dicit Dominus: Convertimini ad me in toto corde vestro, in jejunio, et fletu. Et scindite corda vestra, non vestimenta vestra, et convertimini ad [Col. 0731B] Dominum Deum vestrum: quia benignus ac misericors est, patiens et multae misericordiae, et praestabilis super malitia. Quis scit si convertatur, et ignoscat, et relinquat post se benedictionem, sacrificium et libamen Domino Deo nostro? Canite tuba in Sion, sanctificate jejunium, vocate coetum, congregate populum, sanctificate Ecclesiam, coadunate senes, congregate parvulos, et sugentes ubera: et egredietur sponsus de cubiculo suo, et sponsa de thalamo suo. Inter vestibulum et altare plorabunt sacerdotes ministri Domini, dicentes: Parce Domine, parce populo tuo: et ne des hereditatem tuam in opprobrium, ut dominentur eis nationes: quare dicunt in populis: Ubi est Deus eorum? Zelatus est Dominus terram suam, et pepercit populo suo. Et respondit, [Col. 0731C] et dixit Dominus populo suo: Ecce ego mittam vobis frumentum, vinum, et oleum, et replebimini: et non dabo vos ultra opprobrium in gentibus. R\. Amen.


Sequentia Epistolae Pauli Apostoli ad Hebraeos (Cap. XIII).

R\. Deo gratias.

Fratres, Jesus, ut sanctificaret per suum sanguinem populum, extra portam passus est. Exeamus igitur ad eum extra castra, improperium ejus portantes. Non enim habemus manentem hic civitatem, sed futuram inquirimus. Per ipsum ergo offeramus hostiam laudis Domino semper, id est, fructum labiorum confitentium nomen ejus. Beneficentiae autem, et communionis nolite oblivisci: talibus enim [Col. 0731D] hostiis promeretur Deus. Obedite praepositis vestris, et subjicite eis. Ipsi autem pervigilant, quasi rationem de animabus vestris reddituri, ut cum gaudio hoc faciant, et non gementes: hoc autem expedit vobis. Orate pro nobis: confidimus enim quia bonam conscientiam habemus in omnibus bene volentes conversari. Amplius autem deprecor vos hoc facite, ut quo celerius restituar vobis. Deus autem, qui eduxit a mortuis pastorem magnum ovium, in sanguine testamenti aeterni, Dominum Jesum Christum, aptet vos in omni bono, ut faciatis voluntatem ejus, faciens in vobis quod placeat coram se per Jesum Christum: cui est honor, et gloria in saecula saeculorum. R\. Amen.

Antiphona 1. Benedic Domine hereditatem tuam: [Col. 0732A] et rege eam, et extolle usque in saeculum. V\. Ne simul tradas me cum peccatoribus: et cum operantibus iniquitatem. Psalmus XXVII.

Oratio. Clamantes ad te Domine precamur; ut in consolatione nostra non sileas; nec nos secundum desideria cordis nostri relinquendo, simul cum peccatoribus tradas: salva plebem tuam, quam tu ipse creasti; et benedic hereditatem, quam pretioso sanguine redemisti. R\. Amen.

Per misericordiam.

Antiphona 2. Da virtutem, Domine, populo tuo: et benedic in pace plebem tuam. V\. Afferte Domino filii Dei: afferte Domino filios arietum. Afferte Domino gloriam et honorem. Psalmus XXVIII.

Oratio. Da Domine virtutem populo tuo contra adversitatum [Col. 0732B] omnium mala, plebemque tuam pacis conlatione locupleta: ut pro abundantia quietis omnes in templo tuo tibi gloriam concinant; laudemque pariter et honorem, malis vitae hujus obliti, tuae semper deferant majestati, R\. Amen.

Per misericordiam.

Antiphona 3. Esto nobis Domine in Deum protectorem, et in locum munitum, ut salvos nos facias. Quia firmamentum meum, et refugium meum es tu: et propter nomen tuum dux mihi eris, et enutries me. Psalmus XXX.

Preces. Miserere Domine supplicantibus: P. Tu dona nobis veniam. V\. Rerum Creator omnium, ad te precem dirigimus: P. Tu dona. V\. Iram tuam remove: et quae rogamus, tribue: P. Tu dona. V\. [Col. 0732C] Concede nobis Domine copiam indulgentiae: P. Tu dona. V\. Cum misericordia tribue nobis pluviam: P. Tu dona nobis.

Oratio. Esto nobis Domine in Deum protectorem; ne incolis obsidentibus nostrarum integritas mentium feriatur: pro loco autem munito, tuum habere mereamur auxilium: Nam te nobis obumbrante, nulla vis valebit inrumpere: neque recessus tentationum penetrabit nostros sinus, si tu intra extraque 447 adfueris, et firmamentum refugiumque nostrum tuam dexteram dederis.

Pater noster. A malo nos libera. fol. 10.

Benedictio, Quaere illam in Nona, quae dicitur per totum annum.



Ad Vesperum.
[Col. 0732D]

Sol agnovit occasum suum. Posuisti tenebras, et facta est nox.

V\. Dominus sit. R\. Et cum.

Antiphona. Salvos fac Domine quietos terrae. Psalmus LXXV.

R\. Dirigatur, Domine, oratio mea sicut incensum in conspectu tuo: elevatio manuum mearum P. Sacrificium vespertinum. V\. Pone Domine custodiam ori meo: et ostium circunstantiae labiis meis. P. Sacrificium. V\. Gloria, et honor Patri. Reiteretur R\. Dirigatur.

Hymnus. Benignitatis fons. fol. 69. Capitula. Erubescimus Domine te. Lauda. Irascimini, et nolite peccare. Alleluia. Quaere fol. 131.



IN TERTIA DIE.
[Col. 0733A]


Ad Matutinum.

Antiphona. Tu autem Domine. Psalmus III.

Oratio. Quamvis Domine. Quaere fol. 68.

Antiphona 1. Exaudi de coelo Domine, et dimitte peccata servis tuis, et populo tuo. V\. Quia tu Domine suavis, et mitis es; et multum misericors invocantibus te. Psalmus LXXXV.

Oratio. Deus suavis, ac mitis, multumque invocantibus te misericors; orationem nostram auribus percipe; ac de multitudine misericordiae tuae nostra errata remove: et ne humi proni reptemus, ad te visendum nos erectos statue. R\. Amen.

Per misericordiam tuam.

Antiphona 2. Deus, ut liberes nos, venias: ut [Col. 0733B] auxilieris nobis, festina. V\. Qui regis Israel, intende: qui deducis velut ovem Joseph. Qui sedes super cherubim, appare. Psalmus LXXIX.

Oratio. Domine virtutum, orationes servorum tuorum non iratus sed placatus accipe: vel quod nos orare oporteat, dignare monstrare: eosque aeternitatis cibo conforta, quos panis lachrymarum conturbat: et tam mensurabili fletu flumina lachrymarum oculi fluant; ut miserationum tuarum copiam, criminibus elisis, inflectant; quique Redemptoris nostri adventum trementes pavemus, ejus gloriosum conspectum, te tribuente, pacatissimum contemplemur. R\. Amen.

Per.

Antiphona 3. Domine Deus noster exaudi nos: [Col. 0733C] propitius esto, et salva nos, R\. Cito nos praeveniat misericordia tua: quia pauperes facti sumus nimis. Psalmus LXXVIII.

Oratio. Cito anticipet nos misericordia tua, Domine; quos nec consolatio spei, nec fiducia meriti, nec opitulatio sustentat auxilii; sed vitae reatus, vexatioque jactatos arguit, vel conscientia facinorum, vel ultio peccatorum: libera nos propter nomen tuum; et propitius esto peccatis nostris propter gloriam tuam: ut cum utramque rem propter te feceris, et solita populum tuum pietate respexeris; gloria tibi detur ex liberatione, et propitiatio nobis tuo accedat ex nomine. R\. Amen.

Per.

[Col. 0733D] R\. Deprecemur Dominum, dicentes: Peccavimus tibi Deus; P. Patientiam habe in nobis, et propitiare in malis, quae quotidie adcrescunt super nos: V\. Defecimus in ira tua, et in furore tuo conturbati sumus. P. Patientiam. V\. Gloria, et Reiteretur R\. Deprecemur.


In Laudibus.

Antiphona. Ne projicias nos Domine a facie tua. Psalmus L.

Oratio. Ne projicias nos Domine. Quaere fol. 81.

Ad Canticum. Antiphona. Tu Domine in aeternum.

Canticum. Memento Domine quid factum sit nobis. fol. 206. In loco. Benedictus es Domine Deus patrum nostrorum.

[Col. 0734A] Matutinarium. Exortum est in tenebris. Quaere fol. 69.

Lauda. Montes, et colles: ligna fructifera, et omnes cedri. Psalmus CXLVIII.


Lectio libri Ecclesiastici Salomonis (Cap. XXXVI)

R\. Deo gratias.

Miserere nostri Deus omnium, et respice nos, et ostende lumen miserationum tuarum: et immitte timorem tuum super gentes, quae non exquisierunt te, et cognoscant quia non est Deus nisi tu, ut enarrent magnalia tua. Alleva manum tuam super gentes alienas, ut videant potentiam tuam. Sicut enim in conspectu eorum sanctificatus es in nobis, sic in conspectu nostrorum magnificaberis in illis, ut cognoscant te, sicut et nos cognovimus quoniam non [Col. 0734B] est Deus praeter te Domine. Transi, innova, et immuta mirabilia. In ira flammae devorentur 448 peccatores; et qui pessimant plebem tuam, inveniant perditionem. Contere caput principum inimicorum, dicentium: Non est alius praeter nos. Congrega omnes tribus Jacob: et cognoscant quia non est Deus nisi tu, ut enarrent magnalia tua: et hereditabis eos, sicut ab initio. Miserere plebi tuae, super quam invocatum est nomen tuum; et Jacob, quem coaequasti primogenito tuo. Miserere civitati sanctificationis tuae Hierusalem, civitati requiei tuae. Reple Sion inenarrabilibus verbis tuis, et gloria tua populum tuum. Da testimonium, quia ab initio creaturae tuae sunt, et suscita praedicationes, quas locuti sunt nomine tuo prophetae priores. Da mercedem [Col. 0734C] sustinentibus te, et prophetae tui fideles inveniuntur: et exaudi orationes servorum tuorum. Secundum benedictionem tuorum da populo tuo, et dirige nos in justitiam, et sciant omnes qui inhabitant terram, quia tu es Deus conspector saeculorum. R\. Amen.

Hymnus. Benignitatis fons. fol. 69. Capitula. Erubescimus Domine. Lauda. Irascimini, et nolite peccare. Alleluia. fol. 131. Oratio. Tibi Domine. fol. 117.



Ad Tertiam.

Prophetia. Fili, Custodi sermones meos. Quaere f. 96.


Lectio libri Deuteronomii (Cap. XII).

R\. Deo gratias.

In illis diebus: Locutus est Moyses ad omnem [Col. 0734D] coetum filiorum Israel, et dixit ad eum: Observa et audi omnia quae ego praecipio tibi, ut bene sit tibi et filiis tuis post te in sempiternum, cum feceris quod bonum est et placitum in conspectu Domini Dei tui. Quando disperdiderit Dominus Deus tuus ante faciem tuam gentes, ad quas ingredieris possidendas, et possederis, atque habitaveris in terram eorum: cave ne imiteris eas, postquam fuerint te introeunte subversae, et requiras caerimonias eorum. Non facias similiter Deo Domino tuo. Quod praecipio tibi, hoc tantum facito Domino: ne addas quicquam, nec minuas. (Cap. XIII.) In toto corde, et in tota anima vestra Dominum Deum vestrum sequimini, et ipsum timete, mandata illius custodite et audite vocem: ipsi servietis, et ipsi adhaerebitis, ut [Col. 0735A] avertatur Dominus ab ira furoris sui, et misereatur tui, multiplicetque te sicut juravit patribus tuis, quando audieris vocem Domini Dei tui, custodias omnia praecepta ejus, quae ego praecipio tibi hodie, ut facias quod placitum est in conspectu Domini Dei tui. (Cap. XIV.) Fideles estote Domino Deo vestro: non vos incidetis, nec facietis calvitium super mortuo. Quoniam populus sanctus es Domino Deo tuo: et elegit ut sis ei in populum peculiarem de cunctis gentibus quae sunt super terram. Peregrino, qui intra portas tuas est, da ut comedat, aut vende ei: quia tu populus sanctus es Domini Dei tui: ut discas timere Dominum Deum tuum omni tempore, ut comedant et saturabuntur: ut benedicat tibi Dominus Deus tuus in cunctis operibus manuum tuarum quae [Col. 0735B] feceris. (Cap. XV.) Civem et propinquum repetendi non habebis potestatem. Et omnino indigens mendicus inter vos non erit: ut benedicat tibi Dominus in terram, quam traditurus est tibi in possessionem. Si tamen audieris vocem Domini Dei tui, et custodieris universa quae ejus sunt, quae ego praecipio tibi hodie, ut pollicitus es: foenerabis gentibus multis, et ipse a nullo accipies mutuum: dominaberis nationibus plurimis, et tui nemo dominabitur. Cave ne forte subrepat tibi impia cogitatio: ne avertas oculos tuos a paupere fratre tuo, nolens ei quod postulat mutuum commodare: ne clamet contra te ad Dominum, et fiat tibi in peccatum. Sed dabis ei: nec ages quippiam callide in ejus necessitatibus sublevandis: ut benedicat tibi Dominus [Col. 0735C] Deus tuus in omni tempore, in cunctis ad quae manum miseris. Non deerunt pauperes in terra habitationis tuae: idcirco ego praecipio tibi, ut aperias manum fratri tuo egeno et pauperi, qui tecum versatur in terra: ut benedicat tibi Dominus Deus in cunctis operibus tuis. R\. Amen.


Lectio libri Esaiae Prophetae (Cap. LIX).

R\. Deo gratias.

Ecce non est adbreviata manus Domini ut salvare nequeat, neque adgravata est auris ut non audiat: Sed iniquitates vestrae diviserant inter vos et Deum vestrum, et peccata vestra absconderant faciem ejus a vobis ne exaudiat. Manus enim vestrae pollutae sunt sanguine, et digiti vestri iniquitate: labia vestra [Col. 0735D] locuta sunt mendacium, et lingua vestra iniquitatem fatetur. Non est qui invocet justitiam, nec est qui judicet vere: sed confidunt in nihilo, et loquuntur vanitates: conceperunt laborem, et pepererunt iniquitatem. Ova aspidum ruperunt, et 449 telas araneae texuerunt: qui comederit de ovis eorum, morietur: et quod confotum ex eo, erumpet in regulum. Telae eorum non erunt in vestimentum, neque operientur vestimentis suis: opera eorum opera inutilia; opus iniquitatis in manibus eorum. Pedes eorum ad malum currunt, et festinant ut effundant sanguinem innocentem: cogitationes eorum cogitationes inutiles: vastitas et contritio in viis eorum. Viam pacis nescierunt, et non est judicium in gressibus eorum: semitae eorum incurvatae sunt [Col. 0736A] eis: omnis qui calcat in eis, ignorat pacem. Propter hoc elongatum est judicium a vobis, et non apprehendet vos justitia: expectavimus lucem, et ecce tenebrae; splendorem, et in tenebris ambulavimus. Palpavimus sicut caeci parietem, et quasi absque oculis adtrectavimus: impegimus meridie quasi in tenebris, et caliginosi quasi mortui. Rugiemus quasi ursi omnes, et quasi columbae meditantes gememus: expectavimus judicium, et non est; salutem, et elongata est a nobis. Multiplicatae sunt enim iniquitates nostrae coram te, et peccata nostra responderunt nobis: quia scelera nostra nobiscum, et iniquitates nostras cognovimus, peccare et mentiri contra Dominum: et aversi sumus ne iremus post tergum Dei nostri, ut loqueremur calumniam et transgressionem: [Col. 0736B] concepimus, et locuti sumus de corde verba mendacii. Et conversum est retrorsum judicium, et justitia longe stetit: quia corruit in platea veritas, et aequitas non potuit ingredi. Et facta est veritas in oblivione: et qui recessit a malo, praedae patuit: et vidit Dominus, et malum apparuit in oculis ejus, quia non est judicium: et vidit quia non est vir: et aporiatus est, quia non est qui occurrat: et salvavit sibi brachium sanctum suum, et justitia ejus ipsa confirmavit eum. R\. Amen.


Sequentia epistolae Pauli Apostoli ad Galatas (Cap. V).

R\. Deo gratias.

Fratres, omnis lex in uno sermone completur: Diliges proximum tuum sicut te ipsum. Quod si invicem [Col. 0736C] mordetis, et comeditis: videte ne ab invicem consumamini. Dico autem: Spiritu ambulate, et desideria carnis non perficietis. Caro enim concupiscit adversus spiritum: spiritus autem adversus carnem: haec enim invicem adversantur sibi: ut non quaecumque vultis, illa faciatis. Quod si spiritu ducimini, non estis sub lege. Manifesta autem sunt opera carnis: quae sunt fornicatio, immunditia, luxuria, idolorum servitus, veneficia, inimicitiae, contentiones, aemulationes, irae, rixae, dissensiones, haereses, invidiae, homicidia, ebrietas, comessationes, et his similia: quae dico vobis, sicut et praedixi, quoniam qui talia agunt, regnum Dei non consequentur. Fructus autem Spiritus est: charitas, gaudium, pax, longanimitas, bonitas, benignitas, [Col. 0736D] fides, modestia. Adverus hujusmodi non est lex. Qui autem sunt Christi, carnem suam crucifixerunt cum vitiis, et concupiscentiis. Si vivimus spiritu, spiritu ambulemus. Non efficiamur inanis gloriae cupidi invicem provocantes invicem invidentes. (Cap. VI.) Fratres, etsi praeoccupatus fuerit homo in aliquo delicto, vos, qui spirituales estis, componite hujusmodi in spiritu lenitatis, considerans te ipsum, ne et tu tenteris. Alter alterius onera portate, et sic implebitis legem Christi. R\. Amen.

Antiphona 1. Ante te, Domine, omne desiderium nostrum: et gemitus noster non est absconditus a te. Cor enim nostrum conturbatum est in nobis. V\. Ne derelinquas me Domine Deus meus: ne discesseris a me. Psalmus XXXVII.

[Col. 0737A] Oratio. Domine ante te omne desiderium nostrum; et gemitus noster non est absconditus a te: praesta ergo, quae desideramus; et parce, quae gessimus: simulque et fructum nostris tribue desideriis; et veniam concede peccatis. R\. Amen.

Per.

Antiphona 2. Humiliata est in pulverem anima nostra: adhaesit in terra venter noster: Exsurge, quare obdormis Domine? exsurge, et ne repellas nos in finem. Psalmus XLIII.

V\. Deus auribus nostris audivimus, et patres nostri annuntiaverunt nobis.

Oratio. Rex Deus noster, qui mandas salutem Jacob, insurgentium in nos tentationum impetus, tui nominis majestate devince; et insidiantium inimicorum [Col. 0737B] laqueos brachii tui virtute confringe: ut qui cordis secreta cognoscis; conscientiae maculas abluas; fidem nostram in te firmam efficias; humilitatem placatus intendas; et in defensione nostri semper exsurgas. R\. Amen.

Per.

Antiphona 3. Audi populus meus, et loquar: Israel, et testificabor tibi: quoniam Deus Deus tuus ego sum. In tribulatione invocasti me, et liberavi te, et exaudivi te in abscondito tempestatis. V\. Deus deorum Dominus locutus est: et vocavit terram a solis ortu usque ad occasum: ex Sion species decoris ejus. Psalmus XLIX.

R\. Custodi Domine animas nostras, quia sanctus [Col. 0737C] es: 450 salvum fac populum tuum, Deus, sperantem in te. Quia tu suavis, ac mitis es; et multum misericors P. Invocantibus te. Auribus percipe orationem nostram. V\. In die tribulationis meae Deum exquisivi, manibus meis nocte coram ipso: et non sum deceptus. Negavit consolari anima mea. V\. Protege Domine civitatem istam, et esto adjutor populo tuo, et libera nos ab omnibus malis, quibus nos tradidisti. V\. Domine refugium factus es nobis, a generatione in generationem. Priusquam fierent montes, aut firmaretur orbis terrae; a saeculo et in aeternum tu es. V\. Reddat tibi in memoria, Deus, opus manuum tuarum; ne recordatus furis omnibus sceleribus nostris: fac nobiscum propter nomen tuum. V\. Gloria, et honor.

[Col. 0737D] Preces. Verbum Patris Altissimi, P. Redemptor, peccantibus miserere: V\. Elide nostrum facinus, qui pro nobis es traditus; P. Redemptor. V\. Purifica nos a vitiis; qui coesus es alapis; P. Redemptor. V\. Qui pro nobis potatus es felle, nos reple dulcedine; P. Redemptor. V\. Accende nos igne Crucis tuae, quos redemisti sanguine; P. Redemptor.

Oratio. Invocamus te Domine in die tribulationis, ut nos eripias, fideique nutrimentis et nos crescere facias: ut quod mente proficimus, tibi serviat; et usus nostrae actionis laus sit tui perpetim nominis.

Pater noster. A malo nos libera. fol. 10.

Benedictio, Quaere illam, quae dicitur in Tertia per totum annum.



Ad Sextam.
[Col. 0738A]

Prophetia. Domine miserere nostri. fol. 434.

Antiphona 1. Audi Domine deprecationem populi tui; et cunctorum preces orantium in isto loco, Deus, de coelo exaudi. V\. Quia tu Domine suavis, ac mitis es; et multum misericors invocantibus te. Psalmus LXXXV.

Oratio. Salvos nos fac servos tuos, Domine Deus noster, sperantes in te; quia suavis ac mitis multumque misericors es: respice in nos, ac miserere nostri: ut nominis tui magnitudine cor nostrum laetetur; te timeat, ut laetetur: deduc nos in via tua; et ambulantes in veritate tua consolare adjutorio, et adjuva consolando. R\. Amen.

Per.

[Col. 0738B] Antiphona 2. Tu nobis es, Domine refugium a pressura, quae circumdedit nos: multa sunt enim flagella peccatorum nostrorum. V\. Beati, quorum remissae sunt iniquitates: et quorum tecta sunt peccata. Psalmus XXXI.

Oratio. Dona nobis Domine peccatorum remissionem, qui purgatis praestas beatitudinem: esto refugium a pressura damnationis, qui indultor es libertatis: et quia multa flagella peccatorum in nobis, plaga inruente, desaeviunt, in te confidendo circumdari nos misericordia tua sentiamus. R\. Amen.

Per.

Antiphona 3. Miserere nobis Domine, miserere: quia multum repleti sumus contemptu. V\. Ad te levamus oculos nostros, qui habitas in coelis. [Col. 0738C] Psalmus CXXII.

R\. Non est Deus praeter te Domine. Innova signa, et immuta mirabilia. Miserere plebi tuae super quam invocatum est nomen tuum. Miserere civitati sanctificationis tuae. Reple Sion inenarrabilibus verbis tuis; pro gloria tua populum. V\. Tu Dominus noster suavis, ac mitis es, patiens, et cum omni misericordia disponens omnia; et si peccavimus in te; tui sumus expectantes misericordiam tuam. V\. Quique terriginae, ac filii hominum: simul in unum dives et pauper. V\. Exaudi Domine: placare Domine, adtende, et fac; ne moreris propter temetipsum, Deus meus. V\. Cognoscimus Domine peccata nostra, et iniquitates patrum nostrorum: peccavimus coram [Col. 0738D] te; parce nobis Domine. V\. Miserere Deus omnium, quoniam omnia potes, et dissimulas peccata hominum propter poenitentiam. V\. Tu Domine virtutum cum tranquillitate judicas, et cum magna reverentia disponis omnia. V\. Ego sum Deus: ambulate coram me, et estote perfecti; ut possideatis terram hereditatis vestrae. V\. Ego sum, et pactum meum mecum, dicit Dominus. Convertimini ad me, et plangite: et ego consolabor vos velociter. V\. Gloria, et honor. Reiteretur R\. Non est Deus.

Preces. Quos redemisti sanguine, P. Tua salva potentia, Christe misericors: V\. Pro quibus flagellis coesus adductus es, P. Tua: V\. Pro quorum crimine, Piissime, cruci affixus es, P. Tua: V\. Pro [Col. 0739A] quibus verberatus, capite percussus es, P. Tua: V\. Qui tibi flentes mala nostra pandimus; P. Tua salva potentia.

Oratio. Miserere nobis Domine; expectationi nostrae quaesitum auxilium tribue: ut, qui superborum [Col. 0740A] repleti sumus contemptu, defensionis tuae muniamur auxilio.

Pater noster. A malo nos libera. fol. 10.

Ad Nonam dicatur, ut in Nona de secunda Die Jejunii praecedenti. fol. 445 et 446.




[Col. 0739]
[PSALTERIUM.(C)]



IN NOMINE DOMINI INCIPIT LIBER PRIMUS PSALMORUM SECUNDUM DAVID PROPHETAM.



INCIPIT PRIMUS PSALMUS. Prophetia de Domino Jesu Christo, sibe fructu justorum et interitu impiorum.
[Col. 0739B]

[I] Aรฑa. In lege Domini fuit volumtas eius die, ac nocte: in lege eius meditabitur.

Beatus vir qui non abiit in consilio impiorum, et in via peccatorum non stetit * et in catedra pestilentiae non sedit.

Sed in lege Domini fuit voluntas eius * et in lege eius meditabitur die, ac nocte.

Et erit tamquam lignum, quod plantatum est * secus decursus aquarum.

Quod fructum suum dabit in tempore suo: et folium eius non decidit * et omnia quaecumque fecerit, prosperabuntur.

[Col. 0739C] Non sic impii, non sic * sed tamquam pulbis, quem proicit ventus a facie terrae.

Ideo non resurgunt impii in iudicio * neque peccatores in consilio iustorum.

Quoniam nobit Dominus viam iustorum * et iter impiorum peribit.



II. In finem Psalmus David.

Aรฑa. Nunc reges intelligite, erudimini omnes qui iudicatis terram: servite Domino in timore.

Quare fremuerunt gentes * et populi meditati sunt inania?

Adstiterunt reges terrae * et principes convenerunt in unum adversus Dominum, et adversus Christum [Col. 0739D] eius.

Disrumpamus vincula eorum * et proiciamus a nobis iugum ipsorum.

Qui habitat in coelis, inridebit eos * et Dominus subsannabit eos.

Tunc loquetur ad eos in ira sua * et in furore suo conturbabit eos.


Diapsalma.

Ego autem constitutus sum rex ab eo super Syon montem sanctum eius * praedicans praeceptum Domini.

Dominus dixit ad me: Filius meus es tu; * ego odie genui te.

[Col. 0740B] Pete a me, et dabo tibi gentes hereditatem tuam * et possessionem tuam terminos terrae.

Reges eos in virga ferrea * et tamquam vas figuli confringes eos.

Et nunc reges intelligite * erudimini omnes, qui iudicatis terram.

Servite Domino in timore * et exultate ei cum tremore.

Adpreendite disciplinam, ne quando irascatur Dominus * et pereatis a via iusta.

Cum exarserit in brebi ira eius * beati omnes, qui confidunt in eum.



III. Psalmus David, cum fugerit a facie Absalonis filii sui.

Domine quid multiplicati sunt qui tribulant me? [Col. 0740C] * multi insurgunt adversum me.

Multi dicunt animae meae * non est salus illi in Deo eius.


Diapsalma.

Tu autem, Domine, susceptor meus es * gloria mea, et exaltans caput meum.

Voce mea ad Dominum clamabi * et exaudibit me de monte sancto suo.


Diapsalma.

Ego dormibi, et quiebi, et resurrexi * quoniam Dominus suscitabit me.

Non timebo millia populi * circumdantis me:

Exurge Domine * salbum me fac Deus meus.

Quoniam tu percusisti omnes adversantes mihi [Col. 0740D] sine causa * dentes peccatorum conteruisti.

Domini est salus * et super populum tuum benedictio tua.



IV. Victori in Psalmis Cantici David.

Aรฑa. Quum invocarem te, exaudisti me: Deus iustitiae liberasti me.

[II] Quum invocarem te, exaudisti me, Deus, justitiae meae: * in tribulatione dilatasti me.

Miserere mei, Domine: * et exaudi orationem meam.

Filii hominum, usquequo grabes corde: * ut quid diligitis vanitatem, et quaeritis mendacium.


[Col. 0741A] Diapsalma.

Scitote quoniam magnificabit Dominus sanctum suum: * Dominus exaudiet me dum clamabero ad eum.

Irascimini, et nolite peccare; * quae dicitis in cordibus vestris, et in cubilibus vestris compungimini.


Diapsalma.

Sacrificate sacrificium iustitiae, et sperate in Domino. * Multi dicunt, quis ostendit nobis bona?

Signatum est super nos lumen vultus tui Domine * dedisti laetitiam in corde meo.

A tempore frumenti, vini, et olei sui * multiplicati sunt.

In pace in idipsum dormiam, et requiescam * [Col. 0741B] quoniam tu, Domine, singulariter in spe constituisti me.



V. Victori pro hereditatibus. Canticum David.

Aรฑa. Mane exaudies vocem meam, Domine: mane adstabo tibi, et adorabo te.

Verba mea auribus percipe, Domine, intellige clamorem meum * intende voci orationis meae,

Rex meus, et Deus meus * quoniam ad te orabo, Domine.

Mane exaudies vocem meam * mane adstabo tibi, et videbo te.

Quoniam tu es Deus nolens iniquitatem * non habitabit iuxta te malignus, neque permanebunt iniusti ante oculos tuos.

[Col. 0741C] Odisti Domine omnes, qui operantur iniquitatem * perdes eos, qui locuntur mendacium.

Virum sanguinum, et dolosum abominabit Dominus: ego autem in multitudine misericordiae tuae sperabo. * Introibo in domum tuam: adorabo ad templum sanctum tuum in timore tuo.

Domine deduc me in iustitia tua propter inimicos meos * dirige in conspectu tuo viam meam.

Quoniam non est in ore eorum veritas * cor eorum vanum est.

Sepulcrum patens est guttur eorum * linguis suis dolose agebant.

Iudica illos Deus * decidant a cogitationibus suis.

Secundum multitudinem inpietantium eorum expelle eos * quoniam exacerbaberunt te, Domine.

[Col. 0741D] Laetentur omnes, qui sperant in te: in aeternum exultabunt, et inhabitabis in eis * et gloriabuntur in te omnes, qui diligunt nomen tuum.

Quoniam tu Domine, benedices iustum: * Domine, ut scutum bonae voluntatis tuae coronasti nos.



VI. Victori in psalmis super octaba. Canticum David.

Aรฑa. Ne in ira tua arguas me, Domine.

Domine ne in ira tua arguas me * neque in furore tuo corripias me.

Miserere mei, Domine, quoniam infirmus sum * sana me, Domine.

Quoniam turbata sunt ossa mea * et anima mea turbata est valde.

Et tu, Domine, usquequo convertere, et eripe [Col. 0742A] animam meam * salvum me fac propter misericordiam tuam.

Quoniam non est in morte, qui memor sit tui * in inferno autem quis confitebitur tibi?

Laborabi in gemitu meo, lababo per singulas noctes lectum meum * lacrimis stratum meum rigabo.

Turbatus est prae ira oculus meus * inveterabi inter omnes inimicos meos.

Discedite a me omnes qui operamini iniquitatem: quoniam exaudibit Dominus vocem fletus mei * exaudibit Dominus deprecationem meam: Dominus orationem meam suscepit.

Erubescant, et confundantur omnes inimici mei * avertantur retrorsum, et confundantur valde velociter.



VII. Psalmus David, quem canebat Domino pro verbis Cusi filii gemini.
[Col. 0742B]

Aรฑa. Iustum adiutorium meum a Domino, qui salvos facit rectos corde.

Domine Deus meus in te sperabi * libera me ab omnibus persequentibus me, et eripe me.

Ne quando rapiat, ut leo, animam meam * dum non est, qui redimat, neque qui salvum faciat.

[III] Domine, Deus meus si feci istud: si est iniquitas in manibus meis; si reddidi retribuentibus mihi mala * decidam merito ab inimicis meis inanis.

Persequatur inimicus animam meam, et compreendat eam, et conculcet in terra vitam meam * et gloriam meam in pulverem deducat.


Diapsalma.

[Col. 0742C] Exurge Domine in ira tua * et exaltare in finibus inimicorum tuorum.

Exurge Domine Deus meus in praecepto, quod mandasti: et sinagoga populorum circumdabit te * et propter hanc in altum regredere, Domine.

Judica populos: iudica me, Domine, salbum me fac secundum iustitiam meam * et secundum innocentiam manuum mearum super me.

Consummetur nequitia peccatorum; * et dirige iustum scrutans corda, et renes Deus.

Iustum adiutorium meum a Domino * qui salvos facit rectos corde.

Deus iudex justus, fortis, et patiens * nunquid irascitur per singulos dies?

Nisi convertamini, gladium suum vibrabit * arcum [Col. 0742D] suum tetendit, et paravit illum.

Et in eo paravit vasa mortis * sagittas suas ardentes et fecit.

Ecce parturit iniustitia * concepit dolorem et peperit iniquitatem.

Lacum aperuit, et fodit eum * et incidit in fobeam, quam operatus est.

Convertitur dolor eius in capite eius * et iniquitas eius in vertice ipsius descendit.

Confitebor Domino secundum iustitiam eius * et psallam nomini Domini altissimi.



VIII. In finem pro torcularibus Psalmus David.

Aรฑa. Quam admirabile est nomen tuum, Domine, in universa terra.

[Col. 0743A] Domine, Dominus noster * quam admirabile est nomen tuum in universa terra.

Quoniam elebata est magnificentia tua supra coelos * ex ore infantium, et lactantium perfecisti laudem.

Propter inimicos tuos * ut dextruas inimicum, et defensorem.

Quoniam videbo coelos, opera digitorum tuorum * lunam, et stellas, quas tu fundasti.

Quid est homo, quod memor es eius * aut filius hominis, quoniam visitas eum.

Minorasti eum paulo minus ab angelis * gloria, et honore coronasti eum: et constituisti eum super opera manum tuarum.

Omnia subiecisti sub pedibus eius, obes, et boves [Col. 0743B] * universa insuper et pecora campi.

Volucres coeli, et pisces maris * qui perambulant semitas maris.

Domine, Dominus noster quam admirabile est nomen tuum in universa terra.



IX. Victori pro morte filii Canticum David.

Aรฑa. Laetabor, et exultabo in te, et psallam nomini tuo, Altissime.

Confitebor tibi, Domine; in toto corde meo * narrabo omnia mirabilia tua.

Laetabor, et exultabo in te * et psallam nomini tuo Altissime.

In convertendo inimicum meum retrorsum * infirmabuntur, et perient a facie tua.

[Col. 0743C] Quoniam fecisti iudicium meum, et causam meam * sedes super tronum, qui iudicas aequitatem.

Increpasti gentes, et periit impius * nomen eorum delesti in aeternum, et in saeculum saeculi.

Inimici defecerunt framea in finem * et civitates eorum dextruxisti.

Periit memoria eorum cum sonitu * et Dominus in aeternum permanet.

Parabit in iudicio sedem suam * et ipse iudicabit orbem terrae in aequitate.

Iudicabit populos cum iustitia, et factus est Dominus refugium pauperum * adiutor in opportunitatibus, in tribulatione.

Et sperent in te omnes, qui noberunt nomen [Col. 0743D] tuum * quoniam non derelinquis quaerentes te, Domine.

Psallite Domino, qui habitatis in Syon * adnuntiate inter gentes mirabilia eius.

Quoniam requirens sanguinem eorum, memoratus est * et non est oblitus orationes pauperum.

Miserere mei Domine, et vide humilitatem meam de inimicis meis * qui exaltas me de portis mortis, ut adnuntiem omnes laudes tuas in portis filiae Syon: exultabo in salutari tuo.

Infixae sunt gentes in interitu, quem fecerunt * in laqueo, quem occultaberunt, compreensus est pes eorum.

Cognoscitur Dominus iudicia faciens * in operibus [Col. 0744A] manuum suarum compreensus est peccator.

Convertantur peccatores * in infernum omnes [IV] gentes, qui oblibiscuntur Dominum.

Quia non in finem oblibiscetur pauperis * patientia pauperum non peribit in finem.

Aรฑa. Tibi derelictus est pauper, pupillo tu eris adiutor.

[Figure: [Character] 1Kb] Exurge, Domine, non praevaleat homo * iudicentur gentes in conspectu tuo.

Constitue, Domine, legislatorem super eos * ut sciant gentes, quoniam homines sunt.


Diapsalma.

Ut quid, Domine, recessisti longe * despicis in opportunitatibus, in tribulatione?

[Col. 0744B] In supervia impii incenditur pauper * compreenduntur in cogitationibus suis, quas cogitant.

Quoniam laudatur peccator in desideriis animae suae * et qui inique gerit, benedicetur.

Exacerbavit Dominum peccator * secundum multitudinem irae suae requiret.

Non est Deus in conspectu eius * polluntur viae eius in omni tempore.

Auferuntur iudicia tua a facie eius * omnium inimicorum suorum dominabitur.

Dixit enim in corde suo non mobebor * a generatione in generatione sine malo.

Cuius maledictione os plenum est, et amaritudine, et dolo * sub lingua eius labor, et dolor.

Sedet in insidiis cum divitibus in occultis, ut interficiat [Col. 0744C] innocentem * oculi eius in pauperem respiciunt.

Insidiatur in occultis, sicut leo in cubili suo * insidiatur, ut rapiat pauperem, rapere pauperem.

Donec adducat eum in conversatione sua, et in laqueo suo humiliabit eum * inclinabit se, et cadet, dum dominabitur pauperi.

Dixit enim in corde suo: Oblitus est Deus * avertit faciem suam, ne videat usque in finem.

Exurge, Domine Deus meus, et exaltetur manus tua * ne oblibiscaris pauperem in finem.

Cuius causa irritavit impius Deum? * dixit enim in corde suo: Non requiret Deus.

Vides quoniam tu laborem, et dolorem consideras * ut tradas eum in manibus tuis.

[Col. 0744D] Tibi derelictus est pauper * pupillo tu eris adiutor.

Conteres brachia peccatoris, et maligni * requiretur delictum eius, nec invenietur.

Regnabit Dominus in aeternum et in saeculum saeculi * peribitis gentes de terra eius.

Desiderium pauperum exaudibit Dominus * deprecationes cordis eorum exaudibit auris tua.

Iudicare pupillo, et humili * ut non apponat ultra magnificare se homo super terram.



X. In finem Psalmus David.

Aรฑa. Quoniam iustus Dominus, et iustitiam dilexit aequitatem vidit vultus eius.

[Col. 0745A] In Domino confido * quomodo dicitis animae meae transmigra in monte sicut passer.

Quoniam ecce peccatores tetenderunt arcum * paraberunt sagittas suas in faretra, ut sagittent in obscuro rectum corde?

Quoniam quem tu perfecisti, ipsi dextruxerunt: * iustus autem quid fecit?

Dominus in templo sancto suo * Dominus in coelo sedes eius: oculi eius in pauperem respiciunt.

Palpebra eius interrogat filios hominum: Dominus interrogat iustum, et impium: * qui autem diligit iniquitatem, odit animam suam.

Pluit super peccatores laqueus ignis * sulfur, et spiritus procellarum, pars calicis eorum.

Quoniam iustus Dominus, et iustitiam dilexit * [Col. 0745B] aequitatem vidit vultus eius.



XI. In finem pro octaba. Psalmus David.

Aรฑa. Propter miserias inopum, et gemitus pauperum, nunc exurgam, dicit Dominus.

Salbum me fac, Domine, quoniam defecit sanctus * quoniam diminutae sunt veritates a filiis hominum.

Vana locuti sunt unusquisque ad proximum suum * labia dolosa in corde, et de corde locuti sunt mala.

Disperdat Dominus universa labia dolosa * et linguam magniloquam.

Qui dixerunt: Lingua nostra magnificabimur * [Col. 0745C] labia nostra a nobis sunt: quis noster est Dominus?

Propter miserias inopum, et gemitus pauperum * nunc exurgam, dicit Dominus.

Ponam super salutarem meum * fiducialiter agam in eo.

Eloquia Domini eloquia casta * argentum igne examinatum terrae purgatum septuplum.

Tu, Domine, serbabis nos, et custodies nos a generatione hac * in aeternum.

In circuitu impii ambulabunt * secundum altitudinem tuam multiplicasti filios hominum.



XII. In finem Psalmus David.

[V] Aรฑa. Exultabit cor meum in salutari tuo: cantabo [Col. 0745D] Domino, qui bona tribuit mihi.

Usquequo, Domine, oblivisceris me in finem? * quousque avertis faciem tuam a me?

Quandiu ponam consilium in animam meam * dolorem in corde meo per diem.

Usquequo exaltabitur * inimicus meus super me?

Respice, et exaudi me, Domine Deus meus * inlumina oculos meos, ne umquam obdormiam in morte:

Ne quando dicat inimicus meus: * Praevalui adversus eum.

Qui tribulant me, exultabunt, si motus fuero * ego autem in tua misericordia sperabo.

Exultabit cor meum in salutari tuo * cantabo Domino, [Col. 0746A] qui bona tribuit mihi, et psallam nomini Domini altissimi.



XIII. In finem Psalmus David.

Aรฑa. Dixit insipiens in corde suo: Non est Deus: Tu Deus noster es?

Dixit insipiens in corde suo: * Non est Deus.

Corrupti sunt et abominabiles facti sunt in voluptatibus suis * non est, qui faciat bonum: non est usque ad unum.

Dominus de coelo prospexit super filios hominum * ut videat, si est intelligens, aut requirens Deum.

Omnes declinaberunt: simul inutiles facti sunt in voluptatibus suis: * non est qui faciat bonum, non est usque ad unum.

[Col. 0746B] Sepulcrum patens est guttur eorum * linguis suis dolose agebant.

Venenum aspidum sub labiis eorum * quorum os maledictione et amaritudine plenum est.

Veloces pedes eorum ad effundendum sanguinem: contritio, et infelicitas in viis eorum, et viam pacis non agnoberunt * non est timor Dei ante oculos eorum.

Nonne cognoscent omnes * qui operantur iniquitatem,

Qui devorant plebem meam, sicut cibum panis: Dominum non invocaberunt * illic trepidaberunt timore, ubi non erat timor.

Quoniam Dominus in generatione iusta est * consilium inopis confudisti, quoniam Deus spes ejus est.

[Col. 0746C] Quis dabit ex Sion salutare Israel * in avertendo Dominus captivitatem plebi suae, laetetur Jacob, et exultet Israel.



XIV. Psalmus David.

Aรฑa. Quis habitabit, Domine, in tabernaculo tuo, aut quis requiescit in monte sancto tuo?

Domine, quis habitabit in tabernaculo tuo? * aut quis requiescit in monte sancto tuo?

Qui ingreditur sine macula, et operatur iustitiam: qui loquitur veritatem in corde suo, et non egit dolum in lingua sua: nec fecit proximo suo malum, et opprobrium non accepit adversus proximum suum * ad nihilum deductus est in conspectu eius malignus: timentes autem Dominum magnificat.

[Col. 0746D] Qui iurat proximo suo, et non decipit eum * qui pecuniam suam non dedit ad usuram, et munera super innocentem non accepit.

Qui facit haec * non commobebitur in aeternum.



XV. Titulus inscriptione Psalmus David.

Aรฑa. Dixi Domino: Deus meus es tu.

Conserva me, Domine, quoniam in te sperabi, dixi Domino: * Deus meus es tu, quoniam bonorum meorum non indiges.

Sanctis qui in terra sunt eius * mirificavit omnes voluntates suas inter illos.

Multiplicatae sunt enim infirmitates eorum * post te acceleraberunt.

[Col. 0747A] Non congregabo conventicula eorum de sanguinibus * nec memor ero nomina illorum per labia mea.

Dominus pars hereditatis meae, et calicis mei * tu es, qui restituisti mihi hereditatem meam.

Funes ceciderunt mihi in praeclaris * etenim hereditas mea praeclara est mihi.

Benedicam Domino, qui mihi tribuit intellectum * insuper et usque ad noctem increpaberunt me renes mei.

Praevidebam Dominum in conspectu meo semper * quoniam a dextris est mihi, ne unquam commobear.

Propter hoc delectatum est cor meum, et exultabit lingua mea * insuper et caro mea requiescet in spe.

Quoniam non derelinques animam meam in infernum [Col. 0747B] * nec dabis sanctum tuum videre corruptionem.

Notas mihi fecisti vias vitae * adimplebis me laetitia cum vultu tuo: delectationes in dextera tua usque in finem.



XVI. In finem Oratio ipsi David.

[VI] Aรฑa. Exaudi Deus iustitiam meam, intende deprecationem meam, auribus percipe, Domine, orationem meam.

Exaudi, Deus, iustitiam meam, intende deprecationem meam, * auribus percipe orationem meam, et non in labiis dolosis.

De vultu tuo iudicium meum prodeat * oculi mei videant aequitatem.

[Col. 0747C] Probasti cor meum, et visitasti * noctem igne me examinasti, et non est inventa in me iniquitas.

Ut non loquatur os meum opera hominum * propter verba labiorum tuorum ego custodibi vias duras.

Perfice gressus meos in semitis tuis * ut non mobeantur vestigia mea.

Ego clamabi, quia exaudisti me, Deus: * inclina aurem tuam mihi, et exaudi verba mea.

Mirifica misericordias tuas, qui salbos facis sperantes in te * a resistentibus dexterae tuae.

Aรฑa. Custodi me, Domine, ut pupillam oculi; sub umbra alarum tuarum protege me.

[Figure: [Character] 1Kb] A facie impiorum, qui me afflixerunt: inimici mei animam meam circundederunt * adipe suo concluserunt: os eorum locutum est superbia.

[Col. 0747D] Proicientes me nunc circundederunt * oculos suos statuerunt declinare in terram.

Susceperunt me, sicut Leo paratus ad praedam * et sicut catulus Leonis habitans in abditis.

Exurge, Domine, praeveni eos, et subverte illos * eripe animam meam ab impio, frameam tuam de manu inimicorum.

Domine, a paucis a terra dispertire eos * et supplanta eos in vita ipsorum.

De absconditis tuis adimpletus est venter eorum * saturati sunt desideriis, et reliquerunt, quae superfuerunt parvulis suis.

Ego autem cum iustitia apparebo in conspectu tuo * satiabor, dum manifestabitur gloria tua.



XVII. Victori servo Domini David, qui locutus est ad Dominum verba cantici hujus in die qua liberavit eum Dominus de manu omnium inimicorum suorum, et de manu Saul, et ait:
[Col. 0748A]

Aรฑa. Virtus mea: diligam te, Domine, firmamentum meum.

Diligam te, Domine * virtus mea.

Dominus firmamentum meum, et refugium meum * et liberator meus.

Deus meus adiutor meus, et sperabo in eum * protector meus, et cornu salutis meae, et redemptor meus.

Laudans invocabi Dominum * et ab inimicis meis salvus ero.

[Col. 0748B] Circundederunt me gemitus mortis * et torrentes iniquitatis conturbaberunt me.

Dolores inferni invenerunt me * praevenerunt me laquei mortis.

Et in tribulatione mea invocabi Dominum * et ad Deum meum clamabi.

Et exaudibit de templo sancto suo vocem meam * et clamor meus in conspectu eius, et introibit in aures eius.

Respexit, et commota est, et contremuit terra * et fundamenta montium conturbata sunt, et commota sunt, quoniam iratus est ei Deus.

Ascendit fumus in ira eius * et ignis a facie eius exardescit.

Carbones succensi sunt ab eo: et inclinavit coelos, [Col. 0748C] et descendit * et caligo sub pedibus eius.

Ascendit super Cherubin * et volavit.

Volavit super pennas ventorum, et posuit tenebras latibulum suum * in circuitu eius tabernaculum eius: tenebrosa aqua in nubibus aeris.

Prae fulgore in conspectu eius nubes transierunt * grando, et carbones ignis.

Et intonuit de coelo Dominus * et altissimus dedit vocem suam.

Misit sagittas suas, et dissipavit eos * et fulgura multiplicavit, et conturbavit eos.

Et apparuerunt fontes aquarum * et revelata sunt fundamenta orbis terrae.

Ab increpatione tua, Domine * et ab spiratione spiritus irae tuae.

[Col. 0748D] Missit e summo, et accepit me et adsumsit me de multitudine aquarum * eruit me, quoniam voluit me.

Liberavit me de inimicis meis fortissimis * et ab his, qui oderunt me, quoniam confortati sunt super me.

Praevenerunt me in die afflictionis meae; * et factus est Dominus protector meus.

Et produxit me in latitudine; * eruit me, quoniam voluit me.

Liberavit me de inimicis meis potentibus; * et ab insurgentibus in me eripuit me.

Et retribuit mihi Dominus secundum iustitiam meam * et secundum innocentiam manuum mearum retribuit mihi.

[Col. 0749A] [VII] Quia custodibi vias Domini; * nec impie gessi a Deo meo.

Quoniam omnia iudicia eius in conspectu meo sunt semper; * et iustitias eius non reppuli a me.

Et ero immaculatus coram eo; * et observabo me ab iniquitate mea.

Et retribuit mihi Dominus secundum iustitiam meam; * et secundum innocentiam manuum mearum in conspectu oculorum eius.

Quum sancto sanctus eris; et cum viro innocente innocens eris * et cum electo electus eris, et cum perverso subverteris.

Quoniam tu populum humilem salbum facies; * et oculos superborum humiliabis.

Aรฑa. Quis Deus praeter Dominum, aut quis Deus [Col. 0749B] praeter Deum nostrum? Deus qui praecinxit me virtutem.

[Figure: [Character] 1Kb] Quoniam tu inluminas lucernam meam, Domine * Deus meus inlumina tenebras meas.

Quoniam a te eripiar a tentatione; * et in Deo meo transgrediar murum.

Deus meus inpolluta via eius: eloquia Domini igne examinata * protector est omnium sperantium in eum.

Quoniam quis Deus praeter Dominum * aut quis Deus praeter Deum nostrum?

Deus qui praecinxit me virtutem * et posuit immaculatam viam meam.

Qui perficit pedes meos tamquam cervi * et super [Col. 0749C] excelsa statuit me.

Qui docet manus meas ad praelium * posuisti ut arcum aereum brachia mea.

Dedisti mihi protectionem salutis tuae * et dextera tua, Deus, suscepit me, et disciplina tua ipsa me docebit, et doctrina tua diriget me in finem.

Dilatasti gressus meos subtus me * et non sunt infirmata vestigia mea.

Persequar inimicos meos, et compreendam illos: et non revertar donec deficiant * affligam illos nec potuerunt stare: cadent subtus pedes meos.

Praecinxisti me virtutem ad bellum * supplantasti omnes insurgentes in me subtus me.

Et inimicorum meorum dedisti mihi dorsum * et odio me habentes disperdidisti.

[Col. 0749D] Clamaberunt, nec erat, qui salbos faceret ad Dominum * nec exaudibit eos.

Comminuam illos, ut pulberem ante faciem venti * ut lutum platearum delebo eos.

Eripies me de contradictionibus populi * constitues me in caput gentium.

Plebs, quem non cognobi, serbivit mihi * obauditu auris obaudibit mihi.

Filii alieni mentiti sunt mihi * filii alieni inveteraverunt, et claudicaverunt a semitis tuis.

Vivit Dominus, et benedictus Deus meus * et exaltetur Deus salutis meae.

Deus, qui das vindictam mihi * et subdedisti populos sub me.

Liberator meus Dominus de gentibus iracundis, et [Col. 0750A] ab insurgentibus in me exaltabis me * a viro iniquo eripies me.

Propterea confitebor tibi in populis Domine * psalmum dicam nomini tuo.

Magnificans salutem Regis ipsius, et faciens misericordiam Christo suo David; * et semini eius usque in saeculum.



XVIII. Victori Canticum David.

Aรฑa. Praeceptum Domini lucidum inluminans oculos.

Coeli enarrant gloriam Dei * et opera manuum eius adnuntiat firmamentum.

Dies diei eructuat verbum * et nox nocti indicat scientiam.

[Col. 0750B] Non sunt loquelae, neque sermones * quorum non audiantur voces eorum.

In omnem terram exibit sonus eorum; * et in fines orbis terrae verba illorum.

In sole posuit tabernaculum suum * et ipse tamquam sponsus procedens e thalamo suo.

Exultabit ut gigans ad currendam viam: e summo coelo egressio eius * et occursum eius usque ad summum eius, nec est, qui se abscondat a calore eius.

Lex Domini inrepreensibilis convertens animas: * testimonium Dei fidele sapientiam praestans parvulis.

Iustitiae Domini rectae laetificantes corda * praeceptum Domini lucidum inluminans oculos.

Timor Domini sanctus permanet in saeculum saeculi [Col. 0750C] * iudicia Dei vera iustificata in semetipsa.

Desiderabilia super aurum, et lapidem preciosum multum * et dulciora super mel, et favum.

Etenim servus tuus custodit ea * in custodiendo illa retributio multa.

Delicta quis intelligit? * ab occultis meis munda me Domine, et ab alienis parce servo tuo.

Si mei non fuerint dominata; tunc immaculatus ero * et mundabor a delicto maximo.

[VIII] Et erit, ut complaceant eloquia oris mei * et meditatio cordis mei in conspectu tuo semper.

Domine adiutor meus * et redemtor meus.



XIX. Victori Canticum David.

Aรฑa. Protegat te nomen Dei Jacob, mittat tibi auxilium [Col. 0750D] de sancto, et de Sion tueatur te.

Exaudiat te Dominus in die tribulationis * protegat te nomen Dei Iacob.

Mittat tibi auxilium de sancto * et de Sion tueatur te.

Memor sit omnis sacrificii tui * et holocaustum tuum pingue fiat.


Diapsalma.

Tribuat tibi Dominus secundum cor tuum * et omne consilium tuum confirmet.

Laetabimur in salutari tuo * et in nomine Domini Dei nostri magnificabimur.

Impleat Dominus omnes petitiones tuas: nunc cognobi, quoniam salvum faciet Dominus Christum [Col. 0751A] suum, et exaudiet eum de coelo sancto suo * in potentatibus salus dexterae eius.

Hii in curribus, et in equis * nos autem in nomine Domini Dei nostri magnificabimur.

Ipsi obligati sunt, et ceciderunt * nos vero resurreximus, et erecti sumus.

Domine salvum fac regem * et exaudi nos in quacumque die invocaberimus te.



XX. In finem Psalmus David.

Aรฑa. Exaltare Domine in virtute tua, cantabimus, et psallimus virtutes tuas.

Domine in virtute tua laetabitur rex * et super salutare tuum exultabit veementer.

Desiderium animae eius tribuisti ei * et deprecationem [Col. 0751B] labiorum eius non fraudasti eum.

Quoniam praevenisti eum in benedictione dulcedinis * posuisti in capite eius coronam de lapide pretioso.

Vitam petit, et tribuisti ei * longitudine dierum in saeculum saeculi.

Magna est gloria eius in salute tua * gloriam, et magnum decorem impones super eum.

Quoniam dabis eum in benedictione in saeculum saeculi * laetificabis eum in gaudio cum vultu tuo.

Quoniam rex sperabit in Domino * et in misericordia altissimi non commovebitur.

Inveniatur manus tua omnibus inimicis tuis * dextera tua inveniat omnes, qui te oderunt.

[Col. 0751C] Pones eos ut clibanum ignis * in tempore vultus tui.

Dominus in ira sua conturbabit eos * et devorabit eos ignis.

Fructum eorum de terra perdes * et semen eorum a filiis hominum.

Quoniam declinaberunt in te mala * cogitaberunt consilium, quod non potuerunt stabilire.

Quoniam pones eos deorsum * et in reliquiis tuis praeparare vultum illorum.

Exaltare, Domine, in virtute tua * cantabimus, et psallimus virtutes tuas.



XXI. In finem pro susceptione matutina Psalmus David.

Aรฑa. Deus Deus meus respice in me, et ne derelinquas me.

[Col. 0751D] Deus Deus meus respice in me quare me dereliquisti * longe a salute mea verba delictorum meorum.

Deus meus clamabo per diem, nec exaudies * in nocte, et non ad insipientiam mihi.

Tu autem in sancto habitas laus Israel * in te speraberunt patres nostri: speraberunt, et liberasti eos.

Ad te clamaberunt, et salvi facti sunt * in te speraberunt, et non sunt confusi.

Ego autem sum vermis, et non homo * opprobrium hominum, et abiectio plebis.

Omnes qui videbant me, subsanabant me * locuti sunt labiis, et moberunt caput.

Speravit in Domino, eripiat eum * salbum faciat eum, quoniam vult cum.

[Col. 0752A] Quoniam tu es, qui eduxisti me de ventre * spes mea ab uberibus matris meae.

In te iactatus sum ex utero: de ventre matris meae Deus meus es tu * ne discedas a me, quoniam tribulatio proxima est, et non est, qui adiubet.

Circundederunt me vituli multi * tauri pingues obsederunt me.

Aperuerunt in me os suum * sicut Leo rapiens, et rugiens.

Sicut aqua effusa sunt * et dispersa sunt omnia ossa mea.

Factum est cor meum tanquam cera liquefiens * in medio ventris mei.

Exaruit sicut testa virtus mea, et lingua mea adhaesit faucibus meis * et in pulverem mortis deduxerunt [Col. 0752B] me.

Quoniam circundederunt me canes multi * concilium malignantium obsedit me.

Foderunt manus meas, et pedes meos * et dinumeraberunt omnia ossa mea.

[IX] Ipsi vero consideraberunt, et conspexerunt me * diviserunt sibi vestimenta mea, et super vestem meam miserunt sortem.

Tu autem Domine, ne elongaberis auxilium tuum a me * ad defensionem meam respice.

Eripe a framea animam meam * et de manu canis unicam meam.

Libera me de ore Leonis * et a cornibus unicornuorum humilitatem meam.

Aรฑa. Narrabo nomen tuum fratribus meis, in medio [Col. 0752C] Ecclesiae laudabo te, Domine.

[Figure: [Character] 1Kb] Qui timetis Dominum, laudate eum * universum semen Jacob, magnificate eum.

Timeat eum omne semen Israel * quoniam non sprebit neque dispexit preces pauperum.

Neque avertit faciem suam a me; * et dum clamarem ad eum exaudibit me.

Apud te laus mihi est in Ecclesia magna * vota mea reddam coram timentibus eum.

Edent pauperes, et saturabuntur: et laudabunt dominum, qui requirunt eum * vivit cor eorum in saeculum saeculi.

Reminiscentur, et convertentur ad Dominum universi fines terrae * et adorabunt in conspectu eius [Col. 0752D] omnes patriae gentium.

Quoniam Domini est regnum * et ipse dominabitur genti.

Manducaberunt, et adoraberunt omnes divites plebis in conspectu eius * procedunt universi, qui descendunt in terra.

Et anima mea ipsi vivet, * et semen meum serviet illi.

Adnuntiabitur Domino generatio ventura * et adnuntiabunt coeli iustitiam eius, populo qui nascetur, quem fecit Dominus.



XXII. In finem Psalmus David.

Aรฑa. Nam et si ambulem in medio umbrae mortis, non timebo mala: quoniam tu mecum es Deus.

[Col. 0753A] Dominus regit me, et nihil mihi deerit * et in loco viridi, ibi me conlocabit.

Super aquam refectionis edocabit me * animam meam ibi convertit.

Deduxit me super semitam iustitiae * propter nomen suum.

Nam et si ambulem in medio umbrae mortis * non timebo mala: quoniam tu mecum es.

Virga tua, et baculus tuus * ipsa me consolata sunt.

Parasti in conspectu meo mensam * adversus eos, qui tribulant me.

Impinguasti in oleo caput meum * et poculum tuum inebrians, quam praeclarum est.

Et misericordia tua subsequatur me omnibus diebus vitae meae * ut inhabitem in domo Domini in longitudine [Col. 0753B] dierum.



XXIII. In finem Psalmus ipsi David. Prima Sabbati.

Aรฑa. Ipse super maria fundavit eam et super flumina praeparavit illam.

Domini est terra, et plenitudo ejus * orbis terrarum, et universi qui habitant in ea.

Ipse super maria fundavit eam * et super flumina praeparavit illam.

Quis ascendit in montem Domini, aut quis stabit in loco sancto eius? * innocens manibus, et mundo corde.

Qui non accepit in vano animam suam * nec iuravit proximo suo in dolo.

Hic accipiet benedictionem a Domino * et misericordiam [Col. 0753C] a Deo salutari suo.

Haec est generatio quaerentium Dominum * requirentium faciem Dei Jacob.

Tollite portas principes vestras, et elebamini portae aeternales; * et introibit Rex gloriae.

Quis est iste Rex gloriae? * Dominus fortis, et potens, Dominus potens in praelio.

Tollite portas principes vestras, et elebamini portae aeternales; * et introibit Rex gloriae.

Quis est iste Rex gloriae? * virtutum ipse est Rex gloriae.



XXIV In finem Psalmus ipsi David.

Aรฑa. Deus meus in te confido, non erubescam.

Ad te, Domine, lebabi animam meam * Deus meus [Col. 0753D] in te confido, non erubescam.

Neque inrideant in me inimici mei * etenim universi, qui te expectant, non confundantur.

Confundantur iniqui * facientes vana.

Vias tuas, Domine, notas fac mihi * et semitas tuas edoce me.

Dirige me in veritate tua, et doce me * quia tu es Deus salutaris meus, et te sustinui tota die.

Reminiscere miserationum tuarum Domine * et misericordiae tuae, quae a saeculo sunt.

Delicta iuventutis, et ignorantiae meae ne memineris * secundum magnam misericordiam tuam memor esto mei.

Propter bonitatem tuam Domine, quia dulcis, et [Col. 0754A] rectus Dominus * propter hoc legem statuit delinquentibus in viam.

[X] Diriget mites in iudicio * docebit mansuetos vias suas.

Universae viae Domini misericordia et veritas * requirentibus testamentum eius, et testimonia ipsius.

Propter nomen tuum, Domine, propitiaberis peccato meo * copiosum est enim.

Quis est homo, qui timeat Dominum * legem statuit ei in via, qua elegit.

Anima eius in bonis demorabitur * et semen eius hereditatem possidebit terram.

Firmamentum est Dominus timentibus eum * et testamentum ipsius, ut manifestetur illi.

Oculi mei semper ad Dominum * quia ipse evellet [Col. 0754B] de laqueo pedes meos.

Respice in me, et miserere mei * quoniam unicus, et pauper sum ego.

Tribulationes cordis mei multiplicatae sunt * de necessitatibus meis eripe me.

Vide humilitatem meam, et laborem meum * et dimitte omnia peccata mea.

Respice inimicos meos quoniam multiplicati sunt * et odio iniquo oderunt me.

Custodi animam meam, et eripe me * Domine non confundar, quoniam invocabi te.

Innocentes et recti adhaeserunt mihi * quoniam sustinui te, Domine.

Redime me Deus Israel * ab omnibus angustiis meis.



XXV. Psalmus ipsi David.
[Col. 0754C]

Aรฑa. Domine dilexi decorem domus tuae et locum gloriae maiestatis tuae.

Iudica me Domine, quoniam ego in innocentiam meam ingressus sum * et in Deo sperans non infirmabor.

Proba me, Domine, et tenta me * ure renes meos, et cor meum.

Quoniam misericordia tua ante oculos meos est * et complacui in veritate tua.

Non sedi in concilio vanitatis * et cum iniqua gerentibus non introibo.

Odio habui congregationes malignantium * et cum [Col. 0754D] impiis non sedebo.

Lavabo inter innocentes manus meas * et circumdabo altare tuum Domine.

Ut audiam vocem laudis tuae * et enarrem universa mirabilia tua.

Domine dilexi decorem domus tuae * et locum habitationis gloriae tuae.

Ne perdas cum impiis animam meam * et cum viris sanguinum vitam meam.

In quorum manibus iniquitates sunt * dextera eorum repleta est muneribus.

Ego autem in innocentiam meam ingressus sum * redime me, et miserere mei.

Pes enim meus stetit in via recta * in ecclesiis benedicam Domino.



XXVI. Psalmus David priusquam ungueretur.
[Col. 0755A]

Aรฑa. Inluminatio mea, et salus mea Dominus, quem timebo?

Dominus inluminatio mea, et salus mea * quem timebo?

Dominus defensor vitae meae * a quo trepidabo?

Dum adpropinquant super me nocentes * ut edant carnes meas.

Qui tribulant me inimici mei * ipsi infirmati sunt, et ceciderunt.

Si consistant adversum me castra * non timebit cor meum.

Et si insurgat in me praelium * in hoc ego sperabo.

[Col. 0755B] Unam petii a Domino, hanc requiram * ut inhabitem in domo Domini omnibus diebus vitae meae.

Ut videam voluntatem Domini * et protegar a templo sancto eius:

Quoniam abscondit me in tabernaculo suo * in die malorum protexit me in abscondito tabernaculi sui, in petra exaltavit me.

Nunc autem exaltavit caput meum * super inimicos meos.

Circuibo, et immolabo in tabernaculo eius hostiam iubilationis * cantabo, et psalmum dicam Domino.

Aรฑa. Expecta Dominum, viriliter age, et confortetur cor tuum, et expecta Dominum.

Exaudi Domine vocem meam, quam clamavi ad te * miserere mei, et exaudi me.

[Col. 0755C] Tibi dixi cor meum * quaesivi vultum tuum, vultum tuum, Domine, requiram.

Ne avertas faciem tuam a me * nec declines in ira a servo tuo.

Adiutor meus es tu, Domine * ne derelinquas me, neque despicias me, Deus salutaris meus.

Quoniam pater meus, et mater mea dereliquerunt me * Dominus autem adsumsit me.

Legem mihi statue Domine in via tua * et dirige me in semita recta propter inimicos meos.

Ne tradideris me in manibus persequentium me * quoniam insurrexerunt in me testes iniqui, et mentita est iniquitas sibi.

[XI] Credo videre bona Domini * in terra viventium. [Col. 0755D] Expecta Dominum viriliter age * confortetur cor tuum, et expecta Dominum.



XXVII. In finem Psalmus David.

Aรฑa. Dominus adiutor meus, et Redemtor meus, et in ipso speravit cor meum, et adiutus sum.

Ad te, Domine, clamabi * Deus meus, ne sileas a me, et ero similis descendentibus in lacum.

Exaudi vocem deprecationis meae dum oro ad te * dum extollo manus meas ad templum sanctum tuum.

Ne simul tradas me cum peccatoribus * et cum operantibus iniquitatem, ne perdideris me.

Cum his qui locuntur pacem cum proximo suo * mala autem sunt in cordibus eorum.

Da illis. Domine secundum opera eorum, et secundum [Col. 0756A] nequitiam studiorum ipsorum * et secundum opera manuum illorum retribue illis, redde retributionem ipsorum ipsis.

Quoniam non intellexerunt in opera Domini, et in operibus manuum suarum non consideraberunt, * destrue illos, nec aedificabis eos.

Benedictus Dominus, * quoniam exaudibit vocem deprecationis meae:

Dominus adiutor meus, et redemtor meus * et in ipso speravit cor meum, et adiutus sum.

Et refloruit caro mea * et ex voluntate mea confitebor illi.

Dominus fortitudo plebi suae * et protector salutarium Christi sui est.

Salvum fac populum tuum, Domine, et benedic [Col. 0756B] hereditati tuae * et rege eos, et extolle eos usque in saeculum.



XXVIII. Psalmus David in consummationem Tabernaculi.

Aรฑa. In templo Domini omnes dicent gloriam, et sedebit Dominus rex in aeternum.

Afferte Domino filii Dei * afferte Domino filios arietum.

Afferte Domino gloriam, et honorem: afferte Domino gloriam nomini eius * adorate Dominum in aula sancta eius.

Vox Domini super aquas, Deus maiestatis intonuit * Dominus super aquas multas.

Vox Domini in virtute * vox Domini in magnificentia.

[Col. 0756C] Vox Domini confringentis cedros, et confregit Dominus cedros Libani * et comminuit eos tanquam vitulum Libani, et dilectus sicut filius unicornuorum.

Vox Domini intercidentis flammam ignis * Vox Domini concutientis solitudinem, et commovebit Dominus desertum Cades.

Vox Domini praeparantis cervos, et revelabit Dominus condensa * et in templo eius omnes dicent gloriam.

Dominus diluvium inhabitabit * et sedebit Dominus rex in aeternum.

Dominus virtutem populo suo dabit * et benedicet populum suum in pace.



XXIX. In finem Psalmus David pro dedicationis domus Domini.
[Col. 0756D]

Aรฑa. Domine Deus meus clamabi ad te, et sanasti me.

Exaltabo te, Domine, quoniam suscepisti me * nec delectasti inimicos meos super me.

Domine Deus meus clamabi ad te * et sanasti me.

Domine eduxisti ab inferis animam meam * salvasti me a descendentibus in lacum.

Psallite Domino sancti ejus * et confitemini memoriae sanctitatis eius.

Quoniam ira in furore eius * et vita in voluntate ipsius.

[Col. 0757A] Ad vesperum demorabitur fletus * et ad matutinum laetitia.

Ego autem dixi in mea abundantia: * Non movebor in aeternum.

Domine, in voluntate tua praestitisti decori meo virtutem * avertisti faciem tuam a me, et factus sum conturbatus.

Ad te, Domine, clamabo * et ad Deum meum deprecabor.

Quae utilitas in sanguine meo * dum descendero in corruptionem?

Numquid confitebitur tibi pulvis * aut adnunciabit veritatem tuam?

Audibit Dominus, et misertus est mei * Dominus factus est adiutor meus.

[Col. 0757B] Convertisti planctum meum in gaudium mihi * concidisti saccum meum, et praecinxisti me laetitia.

Ut cantet tibi gloria mea, et non compungar * Domine Deus meus in aeternum confitebor tibi.



XXX. In finem Psalmus David.

Aรฑa. In te Domine sperabi non confundar in aeternum: in tua iustitia libera me, et eripe me.

[XII] Inclina ad me aurem tuam * et accelera, ut eripias me.

Esto mihi in Deum protectorem, et in locum munitum * ut salvum me facias.

Quoniam firmamentum meum, et refugium meum es tu * et propter nomen tuum dux mihi eris, et enutries me, et educes me de laqueo, quem statuerunt [Col. 0757C] mihi.

Quoniam tu es protector meus, Domine * in manus tuas commendo spiritum meum.

Redemisti me Domine Deus veritatis * odisti omnes observantes vanitatem supervacue.

Ego autem in Domino sperabo * exultabo, et laetabor in tua misericordia.

Quia respexisti humilitatem meam, salbam fecisti de necessitatibus animam meam * nec conclusisti me in manus inimici.

Statuisti in spatioso loco pedes meos * miserere mei Domine, quoniam tribulor.

Conturbatus est prae ira oculus meus * anima mea, et venter meus.

Quoniam defecit in dolore vita mea * et anni mei [Col. 0757D] in gemitibus.

Infirmatus est in paupertate vigor meus * et ossa mea conturbata sunt.

Prae omnibus inimicis meis factus sum opprobrium vicinis meis nimium: * et timor notis meis.

Omnes qui videbant me foris, fugiebant a me * excidi tanquam mortuus a corde, et factus sum, sicut vas perditum.

Quoniam audibi vituperationem multorum * circum habitantium me.

In eo dum congregarentur omnes simul adversum me, ut acciperent animam meam: consiliati sunt * ego vero in te sperabi, Domine.

Dixi - Tu es Deus meus in manibus tuis tempora [Col. 0758A] mea * libera me: et eripe me de manibus inimicorum meorum, et a persequentibus me.

Aรฑa. Domine, non confundar, quia invocabi te.

[Figure: [Character] 1Kb] Inlumina faciem tuam super servum tuum - * et salvum me fac in tua misericordia.

Domine non confundar quoniam invocabi te * erubescant impii, et deducantur in infernum.

Muta efficiantur labia iniqua * quae locuntur adversus iustum iniquitatem, in superbia, et contemptu.

Quam magna multitudo dulcedinis tuae, Domine, quam abscondisti timentibus te! * et perfecisti sperantibus in te, in conspectu filiorum hominum.

Abscondes eos in abditu vultus tui, a conturbatione hominum * proteges eos in tabernaculo tuo a [Col. 0758B] contradictione linguarum.

Benedictus Dominus, quoniam mirificavit misericordiam suam * in civitate circunstantiae.

Ego autem in pavore meo proiectus sum a vultu oculorum tuorum * ideo exaudisti vocem deprecationis meae, dum orarem ad te.

Diligite Dominum omnes sancti eius * quoniam veritatem requiret Dominus, et retribuet his, qui abundanter faciunt superbiam.

Viriliter agite, et confortetur cor vestrum * omnes qui speratis in Domino.



XXXI. In finem intellectus David.

Aรฑa. Exultatio mea Deus: redime me a circundantibus [Col. 0758C] me.

Beati quorum remissae sunt iniquitates * et quorum tecta sunt peccata.

Beatus vir cui non imputavit Dominus peccatum * nec est in ore eius dolus.

Quoniam tacui inveteraverunt omnia ossa mea * dum clamarem tota die.

Quoniam die, ac nocte gravata est super me manus tua * conversus sum in aerumna, dum confringitur spina.

Delictum meum ego agnosco; * et iniustitias meas non operui.

Dixi: Pronunciabo adversum me iniustitias meas Domino * et tu remisisti impietatem cordis mei.

[Col. 0758D] Pro hoc orabit ad te omnis sanctus * in tempore opportuno.

Verumtamen in diluvio aquarum multarum * ad eum non adproximabunt.

Tu mihi es refugium a pressura, quae circumdedit me * exultatio mea redime me a circumdantibus me.

Intellectum dabo tibi, et instruam te * in via qua egredieris: firmabo super te oculos meos.

Nolite fieri sicut equus, et mulus, in quibus non est intellectus * in freno, et camo maxillas eorum constringe, qui non adproximant ad te.

Multa flagella peccatorum * sperantes autem in Domino misericordia circumdabit.

Laetamini in Domino, et exultate iusti, * et gloriamini omnes recti corde.



XXXII. In finem Psalmus David.
[Col. 0759A]

Aรฑa. Confitemini Domino in cithara, in psalterio decem chordarum psallite ei.

Gaudete iusti in Domino * rectos decet conlaudatio.

[XIII] Confitemini Domino in cithara * in psalterio decem chordarum psallite ei.

Cantate ei canticum novum * bene psallite ei in iubilatione.

Quoniam rectus est sermo Domini * et omnia opera eius in fide.

Diligit misericordiam, et iudicium * misericordia Domini plena est terra.

Verbo Domini coeli firmati sunt * et spiritu oris [Col. 0759B] eius omnis virtus eorum.

Congregans sicut in utre aquas maris * ponens in thesauris abyssos.

Timeat Dominum omnis terra * ab ipso autem commovebuntur universi, et omnes qui inhabitant orbem.

Quoniam ipse dixit, et facta sunt; * ipse mandavit, et creata sunt.

Dominus dissipat consilia gentium: reprobat autem cogitationes populorum, * et reprobat consilia principum.

Consilium vero Domini manet in aeternum * cogitationes cordis eius in saeculum saeculi.

Aรฑa. Anima nostra patiens est in Domino, quoniam adiutor, et protector noster est.

[Col. 0759C] Beata gens cuius es Dominus Deus eorum * populum quem elegit Dominus in hereditatem sibi.

E coelo respexit Dominus, et vidit omnes filios hominum * de praeparato habitaculo suo respexit super omnes, qui inhabitant orbem.

Qui finxit singillatim corda eorum; * qui intelligit omnia opera eorum.

Non salvabitur rex per multitudinem virtutis suae * nec gigans salvus erit in abundantia fortitudinis suae.

Fallax equus ad salutem * in abundantia autem virtutis suae non erit salus.

Ecce oculi Domini super timentes eum * et in eos qui sperant in misericordia eius.

[Col. 0759D] Ut eripiat a morte animas eorum * et alat eos in fame.

Anima autem nostra patiens est in Domino quoniam adiutor, et protector noster est, * et in ipso laetabitur cor nostrum, et in nomine sancto eius speravimus.

Fiat, Domine, misericordia tua super nos * sicut speravimus in te.



XXXIII. Psalmus David cum immutavit vultum suum coram Abimelec, et immisit eum, et dixit:

Aรฑa. Magnificate Dominum mecum et exaltemus nomen eius in unum.

Benedicam Domino in omni tempore * semper laus eius in ore meo.

[Col. 0760A] In Domino laudabitur anima mea * audiant mansueti, et laetentur.

Magnificate Dominum mecum * et exaltemus nomen eius in unum.

Inquisibi Dominum, et exaudibit me * et ex omnibus angustiis meis eripuit me.

Accedite ad Dominum, et inluminamini * et vultus vestri non erubescent.

Iste pauper clamavit et Dominus exaudivit eum * et ex omnibus tribulationibus eius liberavit eum.

Immittit angelum Dominus in circuitu timentium eum * et eruet eos.

Gustate, et videte, quam suavis est Dominus * beatus vir, qui sperat in eum.

Timete Dominum omnes sancti eius * quoniam nihil [Col. 0760B] deest timentibus eum.

Divites eguerunt, et esurierunt * inquirentes autem Dominum non deficient omni bono.

Aรฑa. Redimet Dominus animas servorum suorum, et non derelinquet omnes, qui sperant in eum.

Venite filii, audite me * timorem Domini docebo vos.

Quis est homo, qui vult vitam * et cupit videre dies bonos?

Cohibe linguam tuam a malo; * et labia tua ne loquantur dolum.

Declina a malo, et fac bonum * inquire pacem, et sequere eam.

Oculi Domini super iustos * et aures eius ad preces eorum.

[Col. 0760C] Vultus autem Domini super facientes mala * ut perdat de terra memoriam eorum.

Clamaberunt iusti, et Dominus exaudibit eos * et ex omnibus tribulationibus eorum liberabit eos.

Iuxta est Dominus his, qui tribulato sunt corde * et humiles spiritu salvabit.

Multae tribulationes iustorum * et de his omnibus liberabit eos Dominus.

Dominus custodit omnia ossa eorum * et unum ex eis non conteretur.

Mors peccatorum pessima, * et qui oderunt iustum delinquent.

Redimet Dominus animas servorum suorum * et non derelinquet omnes qui sperant in eum.



XXXIV. Psalmus ipsi David.
[Col. 0760D]

Aรฑa. Dic animae meae, Domine: Salus tua ego sum.

Iudica, Domine, nocentes me * et expugna impugnantes me.

[XIV] Adpreende arma, et scutum * et exurge in adiutorium mihi.

Effunde framea, et conclude adversus eos, qui me persecuntur * dic animae meae: Salus tua ego sum.

Confundantur, et revereantur inimici mei * qui quaerunt animam meam.

Avertantur retrorsum, et confundantur * qui cogitant mihi mala.

[Col. 0761A] Fiant tamquam pulbis ante faciem venti * et angelus Domini affligens eos.

Fiant viae eorum tenebrae, et lubricum * et angelus Domini persequens eos.

Quoniam gratis absconderunt mihi interitu laquei sui * vane exprobraberunt animam meam.

Veniat illis laqueus, quem ignorant, et captio, quam occultaberunt, adpreendat eos * et in laqueo incidant in idipsum.

Anima autem mea exultabit in Domino, delectabitur super salutare eius * omnia ossa mea dicent: Domine, quis similis tibi?

Eripiens inopem de manu fortioris eius * et egenum, et pauperem a deripientibus eum.

Exurgentes testes iniqui, quae ignorabam, interrogabant [Col. 0761B] me * et retribuebant mihi mala pro bonis, et sterilitatem animae meae.

Ego autem cum mihi molesti essent, induebam me cilicio, et humiliabam in ieiunio animam meam * et oratio mea in sinu meo convertebatur.

Sicut proximum, et sicut fratrem nostrum, sic complacebam * tamquam lugens, et contristatus, ita humiliabar.

Adversum me laetati sunt, et convenerunt * congregati sunt in me flagella, et ignoraberunt.

Dissoluti sunt, nec conpuncti sunt, tentaberunt me, et deriserunt derisu * stridebant super me dentibus suis.

Domine, quando respicies, restitues animam meam a malefactis eorum * et a leonibus unicam meam.

[Col. 0761C] Aรฑa. Confitebor tibi, Domine, in ecclesia magna: in populo grabi laudabo te.

[Figure: [Character] 1Kb] Non insultent in me, qui adversantur mihi inique * qui oderunt me gratis, et annuebant oculis.

Quoniam mihi quidem pacifice loquebantur * et super iram dolose cogitabant.

Dilataberunt in me os suum * dixerunt: Euge, euge: viderunt oculi nostri.

Vidisti, Domine, ne sileas * Domine, ne discedas a me.

Exurge, et intende iudicio meo * Deus meus, et Dominus meus in causam meam.

Iudica me secundum misericordiam tuam, Domine Deus meus, non supergaudeant in me inimici mei * [Col. 0761D] nec dicant in corde suo: Euge, euge animae nostrae: nec dicant: devorabimus eum.

Erubescant, et confundantur, qui gloriantur malis meis * induantur pudore, et confusione, qui magna locuntur adversum me.

Exultent, et laetentur qui volunt iustitiam meam * et dicant semper: Magnificetur Dominus; qui volunt pacem servi eius.

Sed et lingua mea meditabitur iustitiam tuam * tota die laudem tuam.



XXXV. In finem Sermo Domini. Psalmus David.

Aรฑa. Intuo, Deus, lumine videbimus lumen.

[Figure: [Character] 1Kb] Dixit iniustus, ut delinquat sibi: * non est timor Dei ante oculos eius.

[Col. 0762A] Quoniam dolose egit in conspectu eius * ut inveniret iniquitatem suam, et odium.

Verba oris eius iniquitas, et dolus: noluit intelligere, ut bene ageret * iniquitatem meditatus est in cubili suo.

Adstitit omni viae non bonae * malitiam autem non odibit.

Domine, in coelo misericordia tua * et veritas tua usque ad nubes.

Iustitia tua sicut montes Dei * iudicia tua velut abyssus multa.

Homines, et iumenta salbos facies, Domine * multiplicasti misericordiam tuam, Deus.

Filii autem hominum in protectione alarum tuarum sperabunt * inebriabuntur ab uberibus domus [Col. 0762B] tuae, et torrentem voluntatis tuae potum dabis eis.

Quoniam apud te est, Domine, fons vitae * et in lumine tuo videbimus lumen.

Praetende misericordiam tuam scientibus te * et iustitiam tuam his, qui recto sunt corde.

Non veniat mihi pes superbiae * et manus peccatorum non moveant me.

Ibi ceciderunt omnes, qui operantur iniquitatem * expulsi sunt, nec potuerunt stare.



XXXVI. Psalmus huic David.

Aรฑa. Delectare in Domino, et dabit tibi petitiones cordis tui.

[Col. 0762C] Noli aemulari inter malignantes * neque aemulatus fueris facientes iniquitatem.

Quoniam tamquam foenum cito arescent * et sicut olera herbarum cito cadent.

[XV] Spera in Domino, et fac bonitatem * et inhabita terram, et pasceris in divitiis eius.

Delectare in Domino * et dabit tibi petitiones cordis tui.

Revela ad Dominum viam tuam, et spera in eum * et ipse faciet et educet tamquam lumen iustitiam tuam, et iudicium tuum sicut meridiem.

Subditus esto Domino, et obsecra eum * noli aemulari eum, qui prosperatur in via sua, et in hominem facientem iniquitatem.

[Col. 0762D] Desine ab ira, et derelinque indignationem * ne aemuleris, ut nequiter facias.

Quoniam qui inique agunt exterminabuntur * nam qui expectant Dominum, ipsi hereditatem possidebunt terram.

Pusillum adhuc, et non erit peccator * et quaeres locum eius, nec invenies.

Mansueti autem possidebunt terram * et delectabuntur in multitudine pacis.

Observabit peccator iustum, et fremet super eum dentibus suis * Dominus autem inridebit eum, quoniam prospicit, quod veniet dies eius.

Gladium evaginaverunt peccatores * tetenderunt arcum suum, ut deiciant inopem, et pauperem, et trucident rectos corde.

[Col. 0763A] Framea eorum intret in cor ipsorum * et arcus eorum conteratur.

Melius est modicum iusto * super divitias peccatorum multas.

Quoniam brachia peccatorum conterentur * confirmat autem iustos Dominus.

Nobit Dominus vias immaculatorum * et hereditas eorum in aeternum erit.

Non confundentur in tempore malo * et in diebus famis saturabuntur.

Quoniam peccatores peribunt: inimici autem Domini statim ut honorabuntur, et exaltabuntur * deficientes, ut fumus, deficient.

Mutuatur peccator, et non solbet * iustus autem miseretur, et tribuet.

[Col. 0763B] Quoniam benedicentes eum, possidebunt terram * maledicentes autem illum, disperibunt.

Apud Dominum gressus hominis dirigentur * et viam eius cupiet nimis.

Cum ceciderit iustus, non conturbabitur * quoniam Dominus confirmat manus eius.

Aรฑa. Expecta Dominum, et custodi vias eius, et exaltabit te.

Iunior fui, et senui, et non vidi iustum derelictum * nec semen eius egens panem.

Tota die miseretur, et foenerat * et semen eius in benedictione erit.

Declina a malo, et fac bonum * et inhabita in saecula saeculorum.

Quoniam Deus amat iudicium * et non derelinquet [Col. 0763C] sanctos suos, in aeternum conservabuntur.

Iniusti puniuntur * et semen impiorum peribit.

Iusti hereditatem possidebunt terram * et inhabitabunt in saecula saeculorum super eam.

Os iusti meditabitur sapientiam * et lingua eius loquetur iudicium.

Lex Dei eius in corde ipsius * et non supplantabuntur gressus eius.

Considerat peccator iustum, et quaerit perdere eum * Dominus autem non derelinquet eum in manibus eius, nec damnabit eum quum iudicabitur illi.

Expecta Dominum, et custodi vias eius, et exaltabit te, ut heredites terram * cum pereant peccatores, videbis.

[Col. 0763D] Vidi impium superexaltatum, et elevatum super cedros Libani * Transibi, et ecce non erat: quaesibi cum, et non est inventus locus eius.

Custodi innocentiam, et vide aequitatem * quoniam sunt reliquiae homini pacifico.

Iniusti autem disperibunt * simul reliquiae impiorum peribunt.

Salus autem iustorum a Domino * et protector eorum est in tempore tribulationis.

Et adiuvabit eos Dominus, et liberabit eos: et eripiet eos a peccatoribus, * et salvos faciet eos: quoniam speraberunt in eum.



XXXVII. Psalmus David in commemoratione.

Aรฑa. Ante te omne desiderium meum Deus: et [Col. 0764A] gemitus meus non est absconditus a te.

Domine ne in ira tua arguas me * neque in furore tuo corripias me.

Quoniam sagittae tuae infixae sunt mihi * et confirmasti super me manum tuam, nec est sanitas in carne mea.

A vultu irae tuae: et non est pax ossibus meis * a facie peccatorum meorum.

Quoniam iniquitates meae superposuerunt caput meum * sicut onus grave gravatae sunt super me.

Computruerunt, et deterioraberunt cicatrices meae * a facie insipientiae meae.

Miseriis afflictus sum, et turbatus sum usque [XVI] in finem * tota die contristatus ingrediebar.

Quoniam anima mea completa est inlusionibus * [Col. 0764B] et non est sanitas in carne mea.

Incurbatus autem, et humiliatus sum usquequaque * rugiebam a gemitu cordis mei.

Ante te omne desiderium meum Deus * et gemitus meus non est absconditus a te.

Cor meum conturbatum est in me, et dereliquit me virtus mea * et lumen oculorum meorum non est mecum.

Amici mei, et proximi mei adversum me a propriaberunt, et steterunt * et proximi mei a longe steterunt.

Et vim fecerunt, qui quaerebant animam meam: et qui inquirebant mala mihi locuti sunt vanitatem * et dolos tota die meditabantur.

Ego autem velut surdus non audiebam * et sicut mutus, qui non aperuit os suum.

[Col. 0764C] Et factus sum sicut homo non audiens * et non habens in ore suo increpationes.

Quoniam in te Domine, sperabi; tu exaudies, Domine, Deus meus; quia dixi: Ne umquam insultent in me inimici mei * et dum commoverentur pedes mei super me, magna locuti sunt.

Quoniam ego ad flagella paratus sum * et dolor meus contra me est semper.

Quoniam iniquitatem meam ego pronuncio * et cogitabo pro peccato meo.

Inimici autem mei vivent, et confortati sunt super me * et multiplicati sunt, qui oderunt me inique.

Qui retribuebant mihi mala pro bonis: detrahebant mihi, * quia subsecutus sum iustitiam.

Ne derelinquas me Domine Deus meus * ne discedas [Col. 0764D] a me.

Intende in adiutorium meum, * Domine Deus salutis meae.



XXXVIII. In finem pro Iditun Canticum David.

Dixi: Custodiam vias meas, ut non delinquam in lingua mea * posui ori meo custodiam, dum consistit peccator adversum me.

Obmutui, et humiliatus sum, et silui a bonis * et dolor meus renovatus est.

Concaluit cor meum intra me; et in meditatione mea exardescit ignis * locutus sum in lingua mea.

Notum fac mihi, Domine, finem meum * et numerum dierum meorum, quid est, ut sciam, quid desit mihi.

[Col. 0765A] Ecce veteres posuisti dies meos * et substantia mea, tamquam nihil ante te est.

Verumtamen universa vanitas * omnis homo vivens.


Diapsalma.

Quamquam in imaginem Dei ambulet homo, * tamen vane conturbabitur.

Thesaurizat, et ignorat, cui congreget ea, et nunc quae est expectatio mea? nonne Dominus? * et substantia mea tamquam nihil ante te est semper.

Ab omnibus iniquitatibus meis eripe me * obprobrium insipienti dedisti me.

Obmutui, et non aperui os meum * quoniam tu es, qui fecisti me.

Amobe a me plagas meas: * a fortitudine enim [Col. 0765B] manus tuae ego defeci in increpationibus.

Propter iniquitatem erudisti hominem * et tabescere fecisti, velut aranea animam eius.

Verumtamen universa vanitas * omnis homo vivens.

Exaudi orationem meam et deprecationem meam * auribus percipe lacrymas meas, ne sileas a me.

Quod incola ego sum apud te in terra * et peregrinus sicut omnes patres mei.

Remitte mihi, ut refrigerer priusquam eam et * amplius iam non ero.



XXXIX. In finem Psalmus David.

Aรฑa. Expectans expectabi Dominum; et respexit me, et eduxit me de lacu miseriae.

Expectans expectabi Dominum, et respexit me et [Col. 0765C] exaudibit deprecationem meam * et eduxit me de lacu miseriae, et de luto foecis.

Statuit supra petram pedes meos et direxit gressus meos * et inmisit in os meum canticum novum, hymnum Deo nostro.

Videbunt multi, et timebunt * et sperabunt in Domino.

Beatus vir, cuius est nomen Domini spes eius * et non respexit in vanitate, et insania falsa.

Multa fecisti tu, Domine Deus meus, mirabilia tua * et in cogitationibus tuis non est quis similis tibi.

Adnunciabi, et locutus sum * multiplicati sunt super numerum.

Sacrificium, et oblationem noluisti: aures autem [Col. 0765D] perfecisti mihi; * holocausta etiam pro delicto non postulasti.

[XVII] Tunc dixi ecce venio * in capite libri scriptum est de me.

Ut faciam voluntatem tuam, Deus meus, volui * et legem tuam in medio cordis mei.

[Figure: [Character] 1Kb] Bene nunciabi iustitiam tuam, Domine, in ecclesia magna * ecce labia mea non prohibebo, Domine, tu cognobisti.

Iustitiam tuam non abscondi in corde meo * veritatem tuam, et salutare tuum dixi.

Non celabi misericordiam tuam * et veritatem tuam a sinagoga multa.

Tu autem, Domine, ne elongaberis misericordias [Col. 0766A] tuas a me * misericordia tua, et veritas tua semper susceperunt me.

Quoniam circumdederunt me mala, quorum non est numerus * comprehenderunt me iniquitates meae, et non potui, ut viderem.

Multiplicati sunt super capillos capitis mei * et cor meum dereliquit me.

Complacuit Domino, ut eriperet me * Domine, in auxilium meum respice.

Confundantur, et revereantur omnes inimici mei * qui quaerunt animam meam, ut auferant eam.

Avertantur retrorsum, et confundantur * qui cogitant mihi mala.

Ferant confestim confusionem suam * qui dicunt mihi: Euge, euge.

[Col. 0766B] Exultent, et laetentur in te omnes, qui quaerunt te Domine * et dicant semper: Magnificetur Dominus: qui diligunt salutare tuum.

Ego vero egenus, et pauper sum * Dominus curam habet mei.

Adiutor, et liberator meus es tu * Domine, ne tardaberis.



XL. In finem Psalmus David.

Aรฑa. Ego dixi: Domine, miserere mei: sana animam meam, quia peccabi tibi.

Beatus, qui intelligit super egenum, et pauperem * in die mala liberabit eum Dominus.

Dominus conservet eum, et vivificet eum * et beatum faciat eum.

[Col. 0766C] Et emundet de terra animam eius * et non tradat eum in manus inimici eius.

Dominus opem ferat illi super lectum doloris eius * universum stratum eius versasti in infirmitate eius.

Ego dixi: Domine, miserere mei * sana animam meam, quia peccabi tibi.

Inimici mei dixerunt mala mihi * quando morietur, et peribit nomen eius.

Et ingrediebantur, ut viderent * vanum locutum est cor eorum: congregaberunt iniquitatem ipsi sibi.

Et egrediebantur foris * et loquebantur simul in unum.

Adversum me susurrabant omnes inimici mei * adversum me cogitaberunt mala mihi, verbum iniquum [Col. 0766D] mandaberunt adversum me.

Numquid qui dormit, non adiciet * ut resurgat?

Etenim homo pacis meae, in quo sperabi * qui edebat panes meos, ampliabit adversum me supplantationem.

Tu autem Domine miserere mei, et resuscita me * et retribuam illis.

In hoc cognobi, quoniam voluisti me * quia non gaudebit inimicus meus super me.

Propter innocentiam autem meam suscepisti me * et confirmasti me in conspectu tuo in aeternum.

Benedictus Dominus Deus Israel a saeculo * et usque in saeculum: fiat, fiat.



INCIPIT LIBER SECUNDUS.
[Col. 0767]


XLI. In finem Psalmus David intellectus filiis Choree.
[Col. 0767A]

Aรฑa. Sitibit anima mea ad Deum vivum: quando veniam, et apparebo ante faciem Dei.

Sicut cervus desiderat ad fontes aquarum * ita desiderat anima mea ad te Deus.

Sitibit anima mea ad Deum vivum * quando veniam, et apparebo ante faciem Dei.

Fuerunt mihi lacrymae meae panes die, ac nocte * dum dicitur mihi quotidie: ubi est Deus tuus?

Haec memoratus sum * et effudit in me anima mea.

Quoniam ingrediar in locum tabernaculi admirabilis domus Dei * in voce exultationis, et confessionis sonus epulantis.

Quare tristis es, anima mea, et quare conturbos [Col. 0767B] me? * spera in Domino, quoniam confitebor illi salutare vultus mei, et Deo meo.

A meipso anima mea turbata est * propterea memor ero tui, Domine, de terra Jordanis, et Hermonis a monte modico.

[XVIII] Abyssus abyssum invocat * in voce cataractarum tuarum.

Omnia excelsa tua, et fluctus tui * super me ingressi sunt.

In die mandabit Dominus misericordiam suam * et in nocte declarabit.

Apud me oratio mea Deo vitae meae * dicam Deo: Susceptor meus es, quare me oblitus es, et quare me repulisti: et contristatus incedo, dum affligit me inimicus.

[Col. 0767C] In eo dum confringuntur omnia ossa mea, exprobraberunt me, qui tribulant animam meam * dum dicitur mihi per singulos dies: Ubi est Deus tuus?

Quare tristis es, anima mea, et quare conturbas me * spera in Domino, quoniam confitebor illi salutare vultus mei, et Deo meo.



XLII. In finem Psalmus David ad Judaeos.

Aรฑa. Emitte lucem tuam, Domine, et veritatem tuam.

[Figure: [Character] 1Kb] Judica me Deus, et discerne causam meam de gente non sancta * ab homine iniquo, et doloso eripe me.

Quia tu es Deus meus, et fortitudo mea * quare me reppulisti, et contristatus incedo, dum affligit me [Col. 0767D] inimicus.

In eo dum confringuntur omnia ossa mea * exprobraberunt me qui tribulant animam meam.

Emitte lucem tuam, et veritatem tuam * ipsa me deduxerunt et adduxerunt in monte sancto tuo, et in tabernaculo tuo.

* Et introibo ad altare Dei mei * ad Dominum, qui laetificat inventutem meam.

Confitebor tibi in cithara Deus Deus meus * quare tristis es anima mea, et quare conturbas me?

[Col. 0768A] Spera in Domino quoniam confitebor illi * salutare vultus mei et Deo meo.



XLIII. In finem filii Coree intellectus Psalmus David.

Aรฑa. Tu es ipse Rex meus, et Deus meus, qui mandas salutem Jacob.

Deus auribus nostris audibimus * et patres nostri adnunciaberunt nobis.

Opus, quod operatus es in diebus eorum * in diebus antiquis.

Manus tua gentes disperdidit, et plantasti eos * afflixsisti populos, et expulisti eos.

Non enim in gladio suo possidebunt terram * et brachium eorum non liberabit eos.

Sed dextera tua, et brachium tuum, et inluminatio [Col. 0768B] vultus tui * quoniam complacuit tibi in illis.

Quia tu es ipse rex meus, et Deus meus * qui mandas salutem Jacob.

In te enim inimicos nostros ventilabimus * et in nomine tuo spernimus omnes insurgentes in nos.

Non enim in arcu meo sperabo * et gladius meus non salvabit me.

Salvasti enim nos ex affligentibus nos * et eos, qui nos oderunt, confudisti.

In Deo laudabimus tota die * et in nomine tuo confitebimur in saecula.


Diapsalma.

Nunc autem reppulisti, et sprevisti nos * et non egredieris Deus e virtutibus nostris.

[Col. 0768C] A vertisti nos retrorsum prae inimicis nostris * et qui nos oderunt, diripiebant sibi.

Dedisti nos tamquam obes escarum * et in gentibus dispersisti nos.

Vendidisti populum tuum sine pretio * et non fuit multitudo in commutationibus eorum.

Posuisti nos in obprobrium vicinis nostris * inlusione et derisu his qui in circuitu nostro sunt.

Posuisti nos in similitudinem gentium * commotione capitis in populis.

Tota die verecundia mea contra me est * et confusio vultus mei operuit me.

A voce exprobrantis, et obloquentis * a facie inimici, et persequentis.

Haec omnia venerunt super nos, et obliti non sumus [Col. 0768D] te * et inique non egimus in testamento tuo: et non recessit retro cor nostrum, nec declinasti semitas nostras a via tua.

Quoniam humiliasti nos in loco afflictionis * et operuit nos umbra mortis.

Si obliti sumus nomen Dei nostri, et si expandimus manus nostras ad deum alienum * nonne Deus requiret ista? ipse enim nobit occulta cordis.

Quoniam propter te morti afficimur tota die * extimati sumus, ut obes occisionis.

[Col. 0769A] Exurge: quare obdormis, Domine? * exurge, et ne repellas nos in finem.

Quare faciem tuam avertis * oblivisceris inopiae nostrae, et tribulationis nostrae.

Quoniam humiliata est in pulvere anima nostra * et haesit in terra venter noster.

Exurge, Domine, adiuva nos * et libera nos propter nomen tuum.



XLIV. In finem pro his qui incommutabuntur filiis Core intellectus Cantico pro dilecto.

[XIX] Aรฑa. Eructuabit cor meum verbum bonum: * dico ego opera mea regi.

Lingua mea calamus scribae * velociter scribentis.

Speciosus forma * prae filiis hominum.

[Col. 0769B] Diffusa est gratia in labiis tuis: propterea benedixit te Deus in aeternum * accingere gladio tuo circa femur, potentissime.

Speciem, et pulchritudinem tuam intende * prospere procede, et regna.

Propter veritatem, et mansuetudinem, et iustitiam * et deducet te mirabiliter dextera tua.

Sagittae acutae potentissime * populi infra te cadent, viscera inimicorum regis.

Aรฑa. Sedes tua Deus in saeculum saeculi: virga aequitatis virga regni tui: dilexisti iustitiam, et odisti iniquitatem.

[Figure: [Character] 1Kb] Sedes tua Deus, in saeculum saeculi * virga recta est virga regni tui.

Dilexisti iustitiam, et odisti iniquitatem * propterea [Col. 0769C] unxit te Deus, Deus tuus, oleo laetitiae prae consortibus tuis.

Myrrha, et gutta, et cassia a vestimentis tuis * a gradibus eburneis, ex quibus te delectaberunt filiae regum in honore tuo.

Adstitit regina a dextris tuis * in vestito deaurato, circumamicta varietate.

Audi filia, et vide, et inclina aurem tuam, et obliviscere populum tuum, et domum patris tui * quoniam concupibit rex speciem tuam.

Quia ipse est Dominus Deus tuus * et adorabunt eum filiae Tyri in muneribus.

Vultum tuum deprecabuntur * omnes divites plebis.

Omnis gloria eius filiae regis ab intus * in fimbreis [Col. 0769D] aureis circumamicta varietate.

Afferentur regi virgines post eam * proximae eius adducentur tibi in laetitia, et exultatione: adducentur in templo regis.

Pro patribus tuis nati sunt tibi filii * constitues eos principes super omnem terram.

Memores erunt nominis tui, Domine * in omni progenie, et generatione.

Propterea populi confitebuntur tibi in aeternum * et in saeculum saeculi.



XLV. In finem pro filiis Coree, pro Iditun Psalmus David.

Aรฑa. Deus, nostrum refugium, et virtus adiutor in pressuris, quae nos invenerunt nimis.

[Col. 0770A] Deus, nostrum refugium et virtus * adiutor in tribulationibus, quae nos invenerunt nimis.

Propterea non timebimus, dum conturbabitur terra * et transferentur montes in corde maris.

Sonaberunt et turbatae sunt aquae eius * conturbati sunt montes in fortitudine eius.

Fluminis impetus laetificat civitatem Dei * sanctificabit tabernaculum suum Altissimus.

Deus in medio eius non commovebitur * adiuvabit eam Deus aspectu suo.

Conturbatae sunt gentes, et inclinata sunt regna * dedit vocem suam Altissimus, et mota est terra.

Dominus virtutum nobiscum * susceptor noster Deus Jacob.


Diapsalma.

[Col. 0770B] Venite, et videte opera Domini * quae posuit prodigia super terram.

Auferens bella usque ad fines terrae * arcum conteret, et confringet arma: et scuta comburet igni.

Vacate, et videte quoniam ego sum Dominus * exaltabor in gentibus, et exaltabor in terra.

Dominus virtutum nobiscum * susceptor noster Deus Jacob.



XLVI. Victorum filiorum Coree secunda Sabbati Canticum David.

Aรฑa. Elegit nos hereditatem sibi rex magnus Dominus super omnem terram.

Omnes gentes plaudete manibus * iubilate Deo in [Col. 0770C] voce exultationis.

Quoniam Deus summus, terribilis * rex magnus super omnem terram.

Subiecit populos nobis * et gentes suppedibus nostris.

Elegit nos hereditatem suam * speciem Jacob quam dilexit.

Ascendit Deus in iubilatione * Dominus in voce tubae.

Psallite Deo nostro, psallite * psallite regi nostro psallite; quoniam rex omnis terrae Deus, psallite sapienter.

Regnabit Dominus super omnes gentes * Deus sedet super sedem sanctam suam.

Principes populi convenerunt cum Deo Abraham * [Col. 0770D] quoniam dii fortes terrae nimium elevati sunt.



XLVII. In finem Psalmus Cantici pro filiis Coree secunda Sabbati.

[XX] Aรฑa. Suscepimus, Deus, misericordiam tuam in medio templo tuo.

Magnus Dominus, et laudabilis valde * in civitate Dei nostri in monte sancto eius.

Dilatans exultationes universae terrae * mons Sion, latera Aquilonis, civitas Regis magni.

Deus in gradibus eius dinoscetur * cum suscipiet ea.

Quoniam ecce reges terrae congregati sunt * et convenerunt in unum.

[Col. 0771A] Ipsi videntes tunc admirati, conturbati, et commotisunt * timor adprehendit eos.

Ibi dolores sicut parturientis * in spiritu vehementi conteres naves Tharsis.

Sicut audibimus, ita et vidimus in civitate Domini virtutum * in civitate Dei nostri, Deus fundabit eam in saecula.


Diapsalma.

Suscepimus, Deus, misericordiam tuam * in medio templo tuo.

Secundum nomen tuum, Deus, ita et laus tua in fines terrae * iustitia plena est dextera tua.

Laetetur mons Sion, et exultent filiae Judae * propter iudicia tua, Domine.

Circumdate Sion, et complectimini eam * narrate [Col. 0771B] in turribus eius.

Ponite corda vestra in virtute eius * et distribuite gradus eius, ut enarretis in progenie altera.

Quoniam hic est Deus noster in aeternum, et in saeculum saeculi * et ipse reget nos in saecula.



XLVIII. In finem filiis Coree Psalmus David.

Aรฑa. Audite haec omnes gentes auribus percipite, qui habitatis orbem.

Quique terrigenae filii hominum * simul in unum dives et pauper.

Os meum loquetur sapientiam * et meditatio cordis mei prudentiam.

Inclinabo ad similitudinem aurem meam * aperiam in psalterio propositionem meam.

[Col. 0771C] Ut quid timebo in die mala * iniquitas calcanei mei circumdedit me.

Qui confidunt in virtute sua * quique in abundantia divitiarum suarum gloriantur.

Frater non redimet, redimet homo * non dabit Deo placationem suam, nec pretium redemptionis animae suae.

Laborabit in aeternum, et vivet in finem * quoniam non videbit interitum, cum viderit sapientes morientes.

Simul insipiens, et stultus peribunt * et relinquent alienis divitias suas.

Sepulcra eorum domus eorum in aeternum * tabernacula eorum in omni progenie, et generatione.

[Col. 0771D] Invocabunt nomina eorum in terris ipsorum * et homo in honore cum esset, non intellexit: comparatus est iumentis insipientibus, et similis factus est illis.

Haec via eorum in scandalum ipsis * et postea in ore suo benedicent.


Diapsalma.

Sicut oves in infernum depositae: mors depascit eos: et obtinebunt eos iusti in matutinum, et auxilium eorum veterascet in infernum * a gloria eorum, et a gloria sua expulsi sunt.

Verumtamen Deus liberabit animam meam de manu inferni * cum acceperit eam.

Ne timueris cum dives factus fuerit homo * et quum multiplicata fuerit gloria domus eius

[Col. 0772A] Quoniam non cum morietur accipiet omnia * neque simul descendet cum eo gloria domus eius.

Quoniam anima eius in vita ipsius benedicetur * et confitebitur tibi cum benefeceris ei.

Introibunt usque in progenie patrum suorum * et usque in aeternum non videbunt lumen.

Et homo in honore cum esset, non intellexit * comparatus est iumentis insipientibus, et similis factus est illis.



XLIX. In finem Psalmus David,

Aรฑa. Invoca me in die pressurae: et eripiam te, et glorificabis me.

Deus deorum Dominus locutus est * et vocavit terram.

[Col. 0772B] A solis ortu usque ad occasum * ex Sion species decoris eius.

Deus manifeste veniet * Deus noster et non silebit.

Ignis ante eum ardebit * et in circuitu eius tempestas valida.

Advocabit coelos sursum * et terram discernere populum suum.

Congregate illi sanctos eius, qui ordinent testamentum eius super sacrificia * et adnunciaberunt coeli iustitiam eius, quoniam Deus iudex est.


Diapsalma.

Audi, popule meus, et loquar * Israel, et [XXI] testificabor tibi, quoniam Deus, Deus tuus sum ego.

Non super sacrificia tua arguam te * holocausta [Col. 0772C] autem tua in conspectu meo sunt semper.

Non accipiam de domo tua vitulos * neque de gregibus tuis hircos.

Meae sunt enim omnes ferae silbarum * iumenta in montibus, et bobes.

Cognobi omnia volatilia coeli * et species agri mecum est.

Si esuriero, non dicam tibi * meus est enim orbis terrae, et plenitudo eius.

Numquid manducabo carnes taurorum * aut sanguinem hircorum potabo?

Immola Deo sacrificium laudis * et redde Altissimo vota tua.

Invoca me in die tribulationis * et eripiam te, et glorificabis me.

[Col. 0772D] Peccatori autem dixit Deus: * Quare tu enarras iustitias meas, et adsumis testamentum meum per os tuum.

Tu vero odisti disciplinam * et proiecisti sermones meos post te.

Si videbas furem, simul cum eo currebas * et cum adulteris portionem tuam ponebas.

Os tuum abundabit nequitia * et lingua tua concinnabit dolum.

Sedens adversus fratrem tuum detraebas * et adversus filium matris tuae ponebas scandalum.

Haec fecisti, et tacui * existimasti iniquitatem quod ero tibi similis?

Arguam te, et statuam illam * contra faciem tuam.

[Col. 0773A] Intelligite haec, omnes, qui obliviscimini Dominum * ne quando rapiat, et non sit, qui eripiat.

Sacrificio laudis honorificabit me * illic est iter, quod ostendam illi salutare meum.



L. In finem Psalmus David cum veniret ad eum Natan propheta, quando intravit Bersabe, et dixit.

Miserere mei, Deus, secundum magnam misericordiam tuam * et secundum multitudinem miserationum tuarum dele iniquitates meas.

Usquequaque laba me ab iniustitia mea * et a peccato meo munda me.

Quoniam iniquitatem meam ego agnosco * et peccatum meum contra me est semper.

Tibi soli peccabi, et malum coram te feci * ut [Col. 0773B] iustificeris in sermonibus tuis, et vincas dum iudicaris.

Ecce enim in iniquitatibus conceptus sum * et in peccatis peperit me mater mea.

Ecce enim veritatem dilexsisti * incerta et occulta sapientiae tuae manifestasti mihi.

Adsparges me ysopo, et mundabor * lababis me, et supra nibem dealbabor.

Auditui meo dabis gaudium, et laetitiam * et exultabunt ossa humiliata.

A verte faciem tuam a peccatis meis * et omnes iniquitates meas dele.

Cor mundum crea in me, Deus, * spiritum rectum innoba in visceribus meis.

Ne proicias me a facie tua * spiritum sanctum [Col. 0773C] tuum ne auferas a me.

Redde mihi laetitiam salutaris tui * spiritu principali confirma me.

Doceam inicos vias tuas * et impii ad te convertentur.

Libera me de sanguinibus, Deus, Deus salutis meae * laudabit lingua mea iustitias tuas.

Domine, labia mea aperies * et os meum adnuntiabit laudem tuam.

Quoniam, si voluisses sacrificium dedissem utique * holocaustis vero non delectaberis.

Sacrificium Deo spiritus contribulatus * cor contritum et humiliatum Deus non spernet.

Benigne fac, Domine, in bona voluntate tua Sion * ut aedificentur muri Jerusalem.

[Col. 0773D] Tunc acceptabis sacrificium iustitiae, oblationes, et holocausta * tunc inpones super altare tuum vitulos.



LI. In finem Intellectus David cum advenit Dohec Idumaeus, et adnunciavit Sauli, et dixit: Venit David in domum Abimelec, et dixit.

Aรฑa. Ego * sicut oliva fructifera in domo Domini sperabi in misericordia tua, Deus.

Quid gloriaris in malitia * qui potens es in iniquitate?

Tota die iniustitiam cogitavit lingua tua * sicut rasorium acutum fecisti dolum.

Dilexisti malitiam super benignitatem * iniquitatem magis, quam loqui aequitatem.

[Col. 0774A] Dilexisti omnia verba praecipitationis * in lingua dolosa.

Propterea dextruat te Deus in finem, et evellet te, et emigrabit te de tabernaculo tuo * et radic tuam de terra vibentium.


Diapsalma.

[XXII] Tunc videbunt iusti et timebunt * et super eum ridebunt, et dicent:

Ecce homo, qui non posuit Deum adiutorium suum * sed speravit in multitudine divitiarum suarum et praevaluit in vanitate sua.

Ego autem sicut oliba fructifera in domo Domini * sperabi in misericordia tua Deus in aeternum, et in saeculum saeculi.

Confitebor tibi in saeculum, quia fecisti: et expectabo [Col. 0774B] nomen tuum quoniam bonum est * ante conspectum sanctorum tuorum.



LII. In finem pro Amalec Intellectus David.

Aรฑa. Dum reduxerit Dominus captivitatem plebi suae, laetetur Jacob, et exultet Israel.

Dixit insipiens in corde suo * non est Deus.

Corrupti sunt, et abominabiles facti sunt in voluptatibus suis * non est qui faciat bonum, non est usque ad unum.

Dominus de coelo prospexit super filios hominum * ut videat, si est intellegens, aut requirens Deum.

Omnes declinaberunt, simul inutiles facti sunt in voluptatibus suis * non est qui faciat bonum non est usque ad unum.

[Col. 0774C] Nonne cognoscent omnes * qui operantur iniquitatem?

Qui devorant plebem meam sicut cibum panis * Dominum non invocaberunt, illic trepidaberunt timore, ubi non erat timor.

Quoniam Deus dissipabit ossa hominum sibi placentium * confusi sunt, quoniam Deus sprevit eos.

Quis dabit ex Sion salutare Israel: in avertendo Dominus captivitatem plebi suae * laetetur Jacob, et exultet Israel.



LIII. In finem carminibus Intellectus David cum venissent Ziffei, et dicerent Sauli: Ecce David absconditus est penes nos.

Aรฑa. Deus in nomine tuo salvum me fac, et in [Col. 0774D] virtute tua libera me * Deus exaudi orationem meam.

Auribus percipe * verba oris mei

Quoniam alieni insurrexerunt adversum me, et fortes quaesierunt animam meam * et non praeposuerunt Deum ante conspectum suum.


Diapsalma.

Ecce enim Deus adiubat me * et Dominus susceptor est animae meae.

Converte mala inimicis meis * et in veritate tua disperde illos.

Voluntarie sacrificabo tibi, et confitebor nomini tuo, Domine * quoniam bonum est.

Quoniam ex omni tribulatione eripuisti me * et super inimicos meos respexit oculus tuus.



LIV. In finem carminibus Intellectus David.
[Col. 0775A]

Aรฑa. Ne despexeris deprecationem meam, intende in me, et exaudi me, Domine.

Exaudi Deus orationem meam, et ne despexeris deprecationem meam * intende in me, et exaudi me.

Contristatus sum in exercitatione mea * et conturbatus sum a voce inimici, et a tribulatione peccatoris.

Quoniam declinaberunt in me iniquitates * et in ira molesti erant mihi.

Cor meum conturbatum est in me * et formido mortis cecidit super me.

[Col. 0775B] Timor, et tremor venerunt super me * et contexerunt me tenebrae, et dixi:

Quis dabit mihi pennas sicut columbae * et volabo, ut requiescam?

Ecce elongabi fugiens, et mansi in solitudinem * expectabam Dominum, qui me salbum faceret a pusillo animo, et tempestate.

Praecipita, Domine, et divide linguas eorum * quoniam vidi iniquitatem, et contradictionem, in civitate.

Die ac nocte circundabit eam super muros eius * iniquitas et labor in medio eius, et iniustitia: et non defecit de plateis eius usura, et dolus.

Quoniam si inimicus meus maledixisset mihi, supportassem utique * et si his, qui oderant me, adversum [Col. 0775C] me magna locuti fuissent: absconderem me utique ab eo.

Tu vero homo unanimis, dux meus, et notus meus, qui simul mecum dulces capiebas cibos * in domo Domini ambulabimus cum consensu.

Veniat mors super illos * et descendant in infernum viventes.

Quoniam nequitia in hospitiis eorum * in medio ipsorum.

Ego ad Deum clamabi, et Dominus exaudibit me * vespere, mane, et meridie.

Narrabo, et renunciabo, et exaudiet vocem meam * liberabit in pace animam meam ab [XXIII] his qui adpropinquant mihi, quoniam inter multos erat mecum.

[Col. 0775D] Et exaudiet Deus, et humiliabit eos, qui est ante saecula * et manet in aeternum.

Non est enim illis commutatio * et non timuerunt Deum.

Extendit manum suam in retribuendo illis: contaminaverunt testamentum eius * divisi sunt ab ira vultus eius, et adpropriabit cor eius.

Mollierunt sermones suos super oleum * et ipsi sunt iacula.

Iacta in Deo cogitatum tuum, et ipse te enutriet * non dabit in aeternum fluctuationem iusto.

Tu vero, Deus, deduces eos in puteum interitus * viri sanguinum, et dolosi non dimidiabunt dies suos: ego vero in te sperabi, Domine.



LV. Victori pro Cumulato, eo quod procul habierit David humilis, et simplex, quando tenuerunt eum Palaestini in Gethe.
[Col. 0776A]

Aรฑa. In me sunt Deus vota, quae reddam laudationis tibi.

Miserere mei, Domine, quoniam conculcabit me homo * tota die bellans tribulabit me.

Conculcaberunt me inimici mei tota die * ab altitudine dierum.

Quoniam multi, qui debellabant me, timebunt * ego vero in te sperabi, Domine.

In Deo laudabo verbum, in Domino laudabo sermonem: in Deo sperabo * non timebo, quid mihi faciat homo.

Tota die verba mea abominabantur adversum me * [Col. 0776B] omnia consilia eorum in malum.

Inhabitabunt abscondite: ipsi calcaneum meum observabunt expectantes animam meam * pro nihilo salvabis eos: in ira populos confringes.

Deus vitam meam adnunciabi tibi, posuisti lacrymas meas in conspectu tuo * sicut in repromissione tua.

Tunc convertentur inimici mei retrorsum * in quacumque die invocavero te, ecce agnobi; quoniam Deus meus es tu.

In Deo laudabo verbum, in Domino laudabo sermonem, in Deo sperabo * non timebo, quid mihi faciat homo.

In me sunt Deus vota, quae reddam * laudationis [Col. 0776C] tibi.

Quia eripuisti animam meam de morte * oculos meos a lacrymis, pedes meos a lapsu:

Ut placeam coram Domino * in lumine viventium.



LVI. In finem Psalmus David pro populo, qui se elongaverunt ipsi David in titulis inscriptione, cum tenuerunt eum Allofili in Geth. Vox Pauli apostoli orantis.

Miserere mei, Dei, miserere mei: quoniam in te confidit anima mea * et in umbra alarum tuarum sperabo, donec transeat iniquitas.

Clamabo ad Deum altissimum * ad Dominum qui benefecit mihi.


Diapsalma.

Misit de coelo, et salvavit me * dedit in obprobrium [Col. 0776D] conculcantes me.

Misit Deus misericordiam suam, et veritatem suam * et animam meam eripuit de medio catulorum leonum, dormibi conturbatus.

Filii hominum dentes eorum arma et sagitta * et lingua eorum machaera acuta.

Exaltare super coelos Deus * et super omnem terram gloria tua.

Laqueos paraberunt pedibus meis * et incurbaberunt animam meam.

Foderunt ante faciem meam fobeam * et ipsi inciderunt in eam.

Paratum cor meum Deus, paratum cor meum * cantabo et psallam.

[Col. 0777A] Exurge gloria mea * exurge psalterium, et cithara: exurgam diluculo.

Confitebor tibi in populis Domine * psalmum dicam tibi inter gentes.

Quoniam magnificata est usque ad coelos misericordia tua * et veritas tua usque ad nubes.

Exaltare super coelos Deus * et super omnem terram gloria tua.



LVII. In finem Psalmus David.

Aรฑa. Si vere utique iustitiam loquimini, recta indicate filii hominum.

Etenim in corde iniquitates operamini * in terra iniquitates manus vestrae concinnant.

Alienati sunt peccatores ab utero; * erraberunt a [Col. 0777B] ventre: locuti sunt falsa.

Ira illis secundum similitudinem serpentis, sicut aspidae surdae, et obdurantes aures suas [XXIV,] quae non exaudiunt voces incantantium * et venefici, quae incantantur a sapiente.

Deus conteruit dentes eorum in ora ipsorum * molas leonum confregit Dominus ut ad nihilum deveniant velut aqua decuriens.

Extendit arcum sum donec infirmentur: * sicut cera liquefacta auferentur.

Supercecidit ignis super eos, et non viderunt solem * priusquam producat spinas vestras ramnus.

Sicut viventes * sic in ira obsorbet eos.

Laetabitur iustus quum viderit vindictam impiorum * manus suas lababit in sanguine peccatorum.

[Col. 0777C] Et dicet homo * si utique est fructus iusto, et utique est Deus iudicans eos super terram.



LVIII. In finem Psalmus David, quando misit Saul et custodibit domum ejus, ut interficeret eum, et dixit:

Aรฑa. Exaltabo mane misericordiam tuam, quoniam factus es susceptor meus, et refugium meum in die pressurae meae.

Eripe me de inimicis meis, Deus meus * et ab insurgentibus in me, libera me.

Eripe me de operantibus iniquitatem * et a viris sanguinum libera me.

Quia ecce occupaberunt animam meam: inruerunt in me fortes * neque iniquitas mea, neque peccatum meum, Domine: sine iniquitate cucurri et [Col. 0777D] dirigebar.

Exurge in occursum mihi, vide: et tu, Domine Deus virtutum Deus Israel intende ad visitandas omnes gentes * non miserearis omnibus qui operantur iniquitatem.

Convertantur ad vesperum, et fame patientur, ut canes * et circuibunt civitatem.

Ecce ipsi loquentur in ore suo, et gladius in labiis eorum * quoniam quis audivit.

Et tu Domine, deridebis eos, pro nihilo habebis omnes gentes * fortitudo mea, a te custodiar, quia Deus susceptor meus es, Deus meus misericordia ejus praeveniet me.

Deus meus ostende mihi inter inimicos meos * ne occideris eos, ne quando oblibiscantur legis tuae.

[Col. 0778A] Disparge illos in virtute tua * et destrue eos protector meus, Domine.

Delicta oris eorum sermones labiorum ipsorum * et comprehendantur in superbia sua, et de exacratione, et mendacio convellantur.

Consumme eos in ira consummationis, et non erunt * et scient, quia Deus dominabibur Jacob et finium terrae.


Diapsalma.

Convertantur ad vesperum, et fame patientur, ut canes * et circuibunt civatem.

Ecce ipsi dispargentur ad manducandum * si autem non saturabuntur, murmurabunt.

Ego autem cantabo potentiam tuam, et exaltabo mane misericordiam tuam * quia factus es susceptor [Col. 0778B] meus, et refugium meum in die tribulationis meae.

Adiutor meus tibi psallam, quia Deus susceptor meus es, * Deus meus, misericordia mea.



LIX. In finem qui inmutabuntur in titulis inscriptione. Psalmus David in doctrinam quando succendit Mesopotamiam, et Syriam, Sobab: et convertit Joab, et percussit in vallem Salinarum duodecim millia.

Aรฑa. Deus reppulisti nos, et dextruxisti nos: iratus fuisti et misertus es nobis.

Commovisti terram, et conturbasti eam * sana contritiones eius, quoniam mota est.

Ostendisti populo tuo dura * potasti nos vino compunctionis.

[Col. 0778C] Dedisti metuentibus te significationem * ut fugiant a facie arcus.

Ut liberentur dilecti tui * salbum me faciat dextera tua, et exaudi me.

Deus locutus est in sancto suo: Laetabor, et dividam Sicimam * et convallem tabernaculorum dimetiar.

Meus est Galaat, et meus est Manasses * et Efrem, fortitudo capitis mei.

Juda rex meus: Moab olla spei meae * in Idumaea estendam calceamentum meum: mihi allofili subditi sunt.

Quis deducet me in civitate circunstantiae, aut quis deducet me usque in Idumaeam * nonne tu. Deus, qui reppulisti nos, et non egredieris Deus e virtutibus [Col. 0778D] nostris.

Da nobis auxilium in tribulatione * et vana salus hominis.

In Deo faciemus virtutem * et ipse ad nihilum deducet tribulantes nos.



LX. In finem Psalmus David. Obsecratio cum bona gratia.


Aรฑa. A finibus terrae ad te clamabi Domine.

Exaudi, Deus, deprecationem meam * intende voci orationis meae.

[XXV] A finibus terrae ad te clamabi * dum anxiaretur cor meum, in petra exaltasti me.

Deduxisti me, quia factus es spes mea * turris fortitudinis a facie inimici.

[Col. 0779A] Inhabitabo in tabernaculo tuo in saecula * protegar in velamento alarum tuarum.


Diapsalma.

Quoniam tu, Deus, exaudisti orationem meam * dedisti hereditatem timentibus nomen tuum.

Dies super dies regis adicies: annos eius usque in diem generationis, et generationum * permanebunt in aeternum in conspectu Dei.

Misericordiam et veritatem * quis requiret eorum.

Sic psallam nomini tuo Deus, in saecula * ut reddam vota mea de die in diem.



LXI. Victori pro Iditum Psalmus David.


Doctrina sanitatis.

Aรฑa. Nonne Deo subdita est anima mea, quoniam [Col. 0779B] ab ipso est enim patientia mea: etenim ipse est Deus meus, et salutaris meus, adiutor meus, non movebor amplius.

Quousque inruetis in homines interficientes universos * tamquam parieti inclinato, et maceriae impulsae;

Verumtamen honorem meum cogitaverunt repellere * cucurrerunt in siti.

Ore suo benedicebant * et corde suo maledicebant.


Diapsalma.

Verumtamen Deo subdita est anima mea * quia ab ipso est sufferentia mea.

Etenim ipse est Deus meus et salutaris meus * adiutor meus non emigrabor.

n Deo salutari meo, et gloria mea * Deus auxilii mei, spes mea in Deo est.

[Col. 0779C] Sperate in eum omnis conventus plebis meae * effundite coram illo corda vestra, quoniam Deus adiutor noster est.

Verumtamen vani filii hominum; * mendaces filii hominum in stateris, ut decipiant ipsi de vanitate sua in idipsum.

Nolite sperare in iniquitatibus, et in rapinis nolite concupiscere * divitiae si fluant nolite cor adponere.

Semel locutus est Deus: duo haec audibi * quia potestas Dei est, et tibi, Domine, misericordia: quia tu reddes singulis secundum opera eorum.



LXII. Psalmus David, cum esset in deserto Judaeae.


Bona gratia eius, qui secundum Deum perfectus est.

Aรฑa. In deserto, et in invio, et in aquoso, Deus, [Col. 0779D] Deus meus ad te de luce vigilo.

Deus, Deus meus * ad te de luce vigilo.

Sitibit in te anima mea * quam multipliciter, et caro mea in deserto, et in invio, et inaquoso:

Sic in sancto apparui tibi, ut viderem virtutem tuam, et gloriam tuam * quia melior est misericordia tua super vitam.

Labia mea laudabunt te, sic benedicam te in vita mea * et in nomine tuo lebabo manus meas.

Sicut adipe, et pinguedine repleatur anima mea: * et labia exultationis laudabunt nomen tuum.

Sic memor fui tui super stratum meum * in matutinis meditabor in te, quia factus es adiutor meus, et in velamento alarum tuarum sperabo.

[Col. 0780A] Adhaesit anima mea post te * me suscipiat dextera tua.

Ipsi vero in vano quaesierunt animam meam * introibunt in inferiora terrae: tradentur in manus gladii: pars vulpium erunt.

Rex vero laetabitur in Domino, laudabitur omni qui iurat in eo * quoniam obstructum est os loquentium iniqua.



LXIII Victori Psalmus David.


Doctrinae Dei cultoris adtletae.

Aรฑa. Exaudi, Deus, orationem meam, cum tribulor: a timore inimici eripe animam meam.

Protexisti me a conventu malignantium * et a multitudine operantium iniquitatem.

[Col. 0780B] Quia exacuerunt, ut gladium linguas suas * intenderunt arcum rem amaram, ut sagittent in occultis immaculatum.

Subito sagittabunt eum, et non timebunt * firmaberunt sibi verbum malum, disputaberunt laqueos, dixerunt: Quis videbit eos?

Prescrutati sunt iniquitatem * defecerunt scrutantes scrutinio.

Accedit homo ad cor altum * et exaltabitur Dominus.

Sagittae parvulorum factae sunt plagae eorum * et pro nihilo habuerunt eos, et infirmatae sunt super eos linguae eorum.

[XXVI] Conturbati sunt omnes qui videbant eos * et timuit omnis homo.

[Col. 0780C] Et adnunciaberunt opera Dei * et facta eius intellexerunt.

Laetabitur iustus in Domino, et sperabit in eo * et laudabuntur omnes recti corde.



LXIV. Psalmus David Canticum Iberemiae et Ezeciel de verbo peregrinationis, quando incipiebat proficisci.


Vocatio gentium.

Aรฑa. Exitus matutini, et vesperi delectaberis, Deus.

Te decet, Domine, ymnus Deus in Sion et tibi reddetur votum in Iherusalem: * exaudi orationem meam ad te omnis caro veniet.

Verba iniquorum praevaluerunt super nos * et impietatibus [Col. 0780D] nostris tu propitiaberis.

Beatus, quem elegisti, et adsumsisti * inhabitabit in tabernaculis tuis.

Replebimur bonis domus tuae * sanctum est templum tuum, mirabile in aequitate.

Exaudi nos Deus salutaris noster * spes omnium finium terrae, et in mari longe.

Praeparans montes in virtute tua, accinctus potentia, qui conturbas fundum maris * sonum autem fluctuum eius, quis sufferet.

Turbabuntur gentes * et timebunt omnes, qui inhabitant fines terrae a signis tuis.

Exitus matutini, et vesperi * delectaberis.

Visitasti terram, et inebriasti eam * multiplicasti locupletare eam.

[Col. 0781A] Flumen Dei repletum est aqua * praeparasti cibum illorum, quia ita est praeparatio tua.

Rivos eius inebria, multiplica generationes eius * in stillicidiis suis laetabitur, cum exorietur.

Benedicens coronam anni benignitatis tuae * et campi tui repleantur ubertate.

Pinguescent fines deserti * et exultatione colles accingentur.

Induti sunt arietes obium, et convalles abundabunt frumento * etenim clamabunt, et ymnum dicent.



LXV. In finem Canticum Psalmus David resurrectionis.


Vocatio gentium, et apostolorum testimonium.

Aรฑa. Psalmum dicite nomini eius, date gloriam laudi eius, dicite Deo: Quam metuenda sunt opera tua.

[Col. 0781B] Iubilate Deo omnis terra, psalmum dicite nomini eius * date gloriam laudi eius.

Dicite Deo: Quam terribilia sunt opera tua * in multitudine virtutis tuae mentientur tibi inimici tui.

Omnis terra adoret te, et psallat tibi * psalmum dicat nomini tuo, Altissime.

Venite, et videte opera Domini * terribilis in consiliis super filios hominum.

Qui convertit mare in aridam, et flumen pertransibit pede * ibi laetabimur in idipsum.

Qui dominatur in virtute sua in aeternum * oculi eius super gentes respiciunt.

Qui in ira provocant * non exaltentur in semetipsis.

Benedicite gentes Deo nostro * et obaudite vocem laudi eius.

[Col. 0781C] Qui posuit animam meam ad vitam * et non dedit commoveri pedes meos.

Quoniam probasti nos Deus * igne nos examinasti, sicut examinatur argentum.

Induxisti nos in laqueum, posuisti tribulationes super dorsum nostrum * imposuisti homines super capita nostra.

Transivimus per ignem, et aquam * et induxisti nos in refrigerio.

Introibo in domum tuam cum holocaustis * reddam tibi vota mea, quae distinxerunt labia mea, et locutum est os meum in tribulatione mea.

Holocausta medullata offeram tibi cum incenso, et arietibus * offeram tibi bobes cum yrcis.

Venite, et audite, et narrabo vobis, omnes qui timetis [Col. 0781D] Dominum, * quanta fecit animae meae.

Ad ipsum ore meo clamabi * et exultabi sub lingua mea.

Iniquitatem si conspexi in corde meo * non exaudiet Deus.

Propterea exaudibit me Deus * et intendit voci deprecationis meae.

Benedictus Dominus qui non amobit deprecationem meam * et misericordiam suam a me.



LXVI. In finem Psalmus Cantici David.


Vocatio gentium, et apostolorum praedicatio.

Aรฑa. Inluminet Dominus vultum suum super nos.

Deus misereatur nobis * et benedicat nos.

[Col. 0782A] Inluminet Dominus vultum suum super nos * et misereatur nobis.

[XXVII] Ut cognoscamus in terra viam tuam * in omnibus gentibus salutare tuum.

Confiteantur tibi populi Deus * confiteantur tibi populi omnes.

Laetentur, et exultent gentes * quoniam iudicas populos in aequitate, et gentes in terra dirigis.

Confiteantur tibi populi Deus * confiteantur tibi populi omnes.

Terra dedit fructum suum: benedicat nos Deus, Deus noster benedicat nos Deus * et metuant eum omnes fines terrae.



LXVII. In finem Psalmus David.


[Col. 0782B] Christi incarnatio, et Gentium vocatio.

Aรฑa. Exurgat Deus, et dissipentur inimici eius * et fugiant, qui oderunt eum a facie eius.

Sicut defecit fumus, deficiant * sicut fluit cera a facie ignis: sic pereant peccatores a facie Dei: et iusti epulentur.

Exultent in conspectu Dei * et delectentur in laetitia.

Cantate Deo, psalmum dicite nomini eius * iter facite ei, qui ascendit ab occasu: Dominus nomen est ei.

Gaudete in conspectu eius * turbabuntur a facie eius patres orphanorum, et iudices viduarum.

Deus in loco sancto suo: * Deus, qui habitare facit unanimes in domo.

[Col. 0782C] Qui educit vinctos in fortitudine * similiter et eos, qui ira provocant, qui habitant in sepulcris.

Deus quum egredieris coram populo tuo * dum transgredieris per desertum.


Diapsalma.

Terra mota est, etenim coeli distillaberunt a facie Dei * mons Syna a facie Dei Israel.

Pluviam voluntariam segrega Deus nereditati tuae * etenim infirmata est.

Tu vero perfecisti eam * animalia tua inhabitabunt in ea.

Parasti in dulcedine tua pauperi, Deus: * Dominus dabit verbum evangelizantibus in virtutibus multis.

Reges virtutum dilecti * et species domus dividere [Col. 0782D] spolia.

Si dormiatis inter medios cleros, pinnae columbae deargentatae * et posteriora dorsi eius in specie auri.


Diapsalma.

Dum discernit coelestis reges super terram * nivem dealbabuntur in Selmon.

Montem Dei montem uberem * mons eoagulatus mons uber.

Ut quid suspicamini montem uberem * mons in quo beneplacitum est Deo habitare in eo.


Diapsalma.

Etenim Dominus habitabit usque in finem * semper.

[Col. 0783A] Aรฑa. Benedictus Deus, benedictus Dominus de die in diem.

Currus Dei decem millium multiplex millia laetantium * Dominus in illis, in Syna, in sancto.

Ascendit in altum cepit captivitatem, dedit dona hominibus * etenim qui non credunt inhabitare Dominum Deum.

Benedictus Deus * benedictus Dominus de die in diem:

Prosperum iter faciat nobis Deus salutaris noster * Deus noster, Deus salvificans, et Domini mors, et Domini exitus.

Verumtamen Deus conquassabit capita inimicorum suorum * verticem capilli perambulantium in delictis suis.

[Col. 0783B] Dixit Dominus: Ex Basan convertar * convertar in profundum maris, ut tinguatur pes tuus in sanguine, lingua canum tuorum ex inimicis tuis, ab ipso.

Visi sunt gressus tui, Deus: * ingressus Dei mei: regis qui est a sancto ipsius.

Praevenerunt principes coniuncti psallentibus * in medio iubencularum tympanistriarum.

In ecclesiis benedicite Dominum Deum * de fontibus Israel.

Ibi Beniamin adulescentior in pabore, principes Juda duces eorum * principes Zabulon, principes Neptalim.

Manda, Deus, virtuti tuae * confirma hoc, Deus, quod operatus es in nobis.

[Col. 0783C] A templo tuo in Iherusalem * tibi offerunt reges munera.

Increpa feram silvae, concilia taurorum inter vaccas populorum * ut non excludantur hi, qui probati sunt argento.

Dissipa gentes, quae bella volunt: venient legati ex Aegypto * Aethiopia praeveniat dare manus Deo.

Regna terrae, cantate Deo, psallite Domino, psallite Deo * qui ascendit super coelos coelorum ad orientem.

Ecce dabit vocem suam vocem virtutis suae * date honorem Deo.

Super Israel magnificentias eius, et virtutes eius * in nubibus.

[Col. 0783D] [XXVIII] Mirabilis Deus in sanctis suis * Deus Israel ipse dabit virtutem, et fortitudinem plebi suae: benedictus Dominus.



LXVIII. In finem pro his qui immutabuntur. Psalmus David.


Passiones, et Judaeorum abiectiones sic:

Aรฑa. Salbum me fac, Deus Domine, quoniam introierunt aquae usque ad animam meam.

Infixus sum in limo profundi * et non est substantia.

Deveni in altitudinem maris * et tempestas dimersit me.

Laborabi clamans, raucae factae sunt fauces meae * defecerunt oculi mei, dum spero in Deum meum.

[Col. 0784A] Multiplicati sunt super capillos capitis mei * qui oderunt me inique.

Confortati sunt super me, qui me persecuti sunt inimici mei iniuste * quae non rapui tunc exolbebam.

Deus tu nosti insipientiam meam; * et delicta mea a te non sunt abscondita.

Non erubescant in me, qui te expectant, Domine Deus virtutum * ne revereantur super me qui quaerunt te Domine Deus Israel.

Quoniam propter te subportabi inproperium * operuit reverentia faciem meam.

Exter factus sum fratribus meis * et ospes filiis matris meae.

Quoniam zelus domus tuae comedit me * et obprobria [Col. 0784B] exprobrantium tibi ceciderunt super me.

Humiliabi in ie unio animam meam * et factum est in opprobrium mihi.

Et posui vestimentum meum cilicium * et factus sum illis in parabola.

Adversum me exercebantur, qui sedebant in porta * et in me psallebant, qui bibebant vinum.

Ego vero orationem meam ad te Domine * tempus beneplaciti.

Deus in multitudinem misericordiae tuae * exaudi me in veritate salutis tuae.

Eripe me de luto, ut non inhaerear: libera me ex odientibus me, et de profundo aquarum * non me dimergat tempestas aquae, neque obsorbeat me profundum, neque opereat super me puteus os suum.

[Col. 0784C] [Figure: [Character] 1Kb] Exaudi me, Domine, quoniam benigna est misericordia tua * secundum multitudinem miserationum tuarum respice in me.

Ne avertas faciem tuam a puero tuo * quoniam tribulor velociter exaudi me.

Intende animae meae, et libera eam * propter inimicos meos eripe me.

Tu enim scis inproperium meum, et confusionem, et verecundiam meam * in conspectu tuo omnes tribulantes me.

Inproperium expectavit cor meum, et miseriam: et sustinui, qui simul mecum contristaretur, et non fuit * et consolantem me, et non inveni.

Et dederunt in esca mea fel * et in siti mea potaberunt me aceto.

[Col. 0784D] Fiat mensa corum coram ipsis in laqueum * et in captionem, et in scandalum.

Obscurentur oculi eorum, ne videant * et dorsum illorum semper incurba.

Effunde super eos iram tuam * et indignatio irae tuae adpreendat eos.

Fiat habitatio eorum deserta * et in tabernaculis eorum non sit, qui inhabitet.

Quoniam quem tu percusisti, ipsi persecuti sunt me * et super dolorem vulnerum meorum addiderunt.

Appone iniquitatem super impietatem ipsorum * et non intrent in tua iustitia.

Deleantur de libro viventium * et cum justis non scribantur.

[Col. 0785A] Pauper ego, et dolens sum * et salus vultus tui Deus suscepit me.

Laudabo nomen Dei mei cum cantico * magnificabo eum in laude.

Et placebit Deo super vitulum novellum * cornua producentem, et ungulas.

Videant pauperes, et laetentur * quaerite Dominum, et vivet anima vestra.

Quoniam exaudivit pauperes Dominus * et vinctos suos non sprebit.

Laudent illum coeli et terra * mare et omnia repentia in eo.

Quoniam Deus salbum faciet Syon, et aedificabunt civitates Juda, et inhabitabunt ibi, et hereditabunt eam * et semen servorum eius possidebunt eam: et [Col. 0785B] qui diligunt nomen eius, habitabunt in eam.



LXIX. In finem Psalmus David in rememoratione Dei quando salvum fecit eum Dominus.


Deprecatio iusti, et ipsius Christi.

Aรฑa. Deus in adiutorium meum, tu intende; Domine, ad adiuvandum me, festina.

[XXIX] Confundantur, et revereantur inimici mei * qui quaerunt animam meam.

Avertantur retrorsum, et confundantur qui cogitant mihi mala.

Avertantur statim erubescentes * qui dicunt mihi: Euge, euge.

Exultent, et laetentur in te omnes qui quaerunt te Domine * et dicant semper: Magnificetur Dominus, [Col. 0785C] qui diligunt salutare tuum.

Ego vero egenus, et pauper sum * Dominus curam habet mei.

Adiutor et liberator meus es tu * Domine ne tardaberis.



LXX. In finem Psalmus David filiorum Aminadab, qui fuerunt in captivitatem:


Christi passio, et resurrectio.

Aรฑa. Deus, in te sperabi, Domine, non confundar in aeternum: * in tua iustitia libera me, et eripe me.

Inclina ad me aurem tuam * et libera me.

Esto mihi in Deum protectorem * et in locum munitum, ut salbum me facias.

[Col. 0785D] Quoniam firmamentum meum, et refugium meum es tu * Deus meus eripe me de manu peccatoris, et de manu contra legem agentis, et iniqui.

Quoniam tu es patientia mea, Domine: * spes mea a iuventute mea.

In te confirmatus sum ex utero: de ventre matris meae Deus meus es tu * in te est decantatio mea semper.

Tamquam prodigium factus sum multis * et tu adiutor fortis.

Repleatur os meum laude tua, ut possim cantare gloriam tuam * tota die magnificentias tuas.

Ne proicias me in tempore senectutis * et cum defecerit virtus mea, ne derelinquas me.

[Col. 0786A] Quia dixerunt inimici mei mala mihi: et qui custodiebant animam meam, consilium fecerunt in unum, dicentes: Deus dereliquit illum * persequimini, et compreendite eum quia non est qui eripiat eum.

Deus, ne elonges a me * Deus meus in adiutorium meum respice.

Confundantur, et deficiant detraentes animae meae * operiantur pudore, et confusione, qui quaerunt mala mihi.

Ego autem semper in te sperabo * et adiciam super omnem laudem tuam.

Os meum pronuntiabit iustitiam tuam * tota die laudem tuam.

Quia non cognobi negotiationes, introibo in potentias [Col. 0786B] Domini * memorabor iustitiae tuae solius.

Aรฑa. Gaudebunt labia mea dum cantabero tibi; et anima mea, quam redemisti Domine.

Docuisti me, Deus, a inventute mea * et usque nunc pronuntiabo mirabilia tua, et usque ad senectam, et senium Deus ne derelinquas me.

Donec adnuntiem brachium tuum * generationi omni, quae ventura est;

Potentiam tuam, et iustitiam tuam, Deus usque in saeculum * quae fecisti magnalia, Deus, quis similis tibi.

Quia ostendisti mihi tribulationes multas, et malas * et conversus vivificasti me, et de abysso terrae iterum reduxisti me: multiplicasti iustitiam tuam: et conversus consolatus es me.

[Col. 0786C] Et ego confitebor tibi in vasis psalmorum * veritatem tuam psallam tibi in cithara, Deus sancte Israel.

Gaudebunt labia mea dum cantabero tibi; * et anima mea, quam redemisti.

Sed et lingua mea meditabitur iustitiam tuam * tota die laudem tuam.

Dum confusi, et reveriti fuerint * omnes qui quaeunt mala mihi.



LXXI. In Salomone Psalmus David.


Prophetia Christi regni, et vocationes gentium.

Aรฑa. Suscipiant montes pacem populi tui, et colles iustitiam tuam.

[Col. 0786D] Deus, iudicium tuum regi da * et iustitiam tuam filio regis.

Iudicare populum tuum in tua iustitia * et pauperes tuos in iudicio.

Suscipiant montes pacem populi tui * et colles iustitiam tuam.

In sua iustitia iudicabit pauperes huius populi * et salbos faciet filios pauperum.

Et humiliabit calumniatorem * et permanebit cum sole, et ante lunam in saecula saeculorum.

Et descendit, sicut pluvia in vellus * et sicut stillicidia stillantia super terram.

Orietur in diebus eius iustitia, et multitudo pacis * donec extollatur luna.

[Col. 0787A] Et dominabitur a mari usque ad mare * et a fluminibus usque ad terminos orbis terrae.

Coram illo Aethiopes procedunt * et inimici eius limum lingent.

[XXX] Reges Tarsis, et insulae munera offerunt * reges Harabum, et Sabaha dona adducent.

Et adorabunt eum omnes reges terrae * omnes gentes serviunt ei.

Quia liberabit pauperem a potente * et inopem, cui non erat adiutor.

Parcet pauperi, et inopi * et animas pauperum salbas faciet.

Ex usuris, et iniquitatibus liberabit animas eorum * et praeclarum nomen eius coram ipsis.

Et vivet, et dabitur ei de auro Harabiae * et orabunt [Col. 0788A] pro eo semper: tota die benedicent eum.

Et erit firmamentum in terra a summis montibus, superextolletur super Libanum fructus eius * et florebit de civitate, sicut foenum terrae: et erit nomen eius benedictum in saecula.

Ante solem permanet nomen eius * et ante lunam sedes eius.

Et benedicentur in eo omnes tribus terrae * omnes gentes magnificabunt eum.

Benedictus Dominus Deus Israel, qui facit mirabilia magna solus * et benedictum nomen maiestatis eius in aeternum, et in saeculum saeculi:

Et replebitur maiestate eius omnis terra * fiat, fiat.



INCIPIT LIBER TERTIUS.
[Col. 0787]


LXXII. Defecerunt Ymni David filii Jesse: Psalmus Asaph.
[Col. 0787B]

Confessio humanae infirmitatis super impiis.

Aรฑa. Quam bonus Deus Israel * eis qui recto sunt corde.

Mei autem pene moti sunt pedes * pene effusi sunt gressus mei.

Quia zelabi in peccatoribus * pacem peccatorum videns.

Quia non est declinatio mortis eorum nec firmamentum in plaga ipsorum.

In laboribus hominum non sunt * et cum hominibus non flagellabuntur.

[Col. 0787C] Ideo tenuit eos superbia eorum * operti sunt iniquitatem super impietatem suam.

Prodiit quasi ex adipe iniquitas eorum * transierunt in dispositione cordis.

Cogitaberunt, et locuti sunt nequitiam * iniquitatem in excelso locuti sunt.

Posuerunt in coelo os suum * et lingua eorum transiit super terram.

Ideo revertetur huc populus meus et dies pleni inveniuntur in eis.

Et dixerunt: Quomodo scibit Deus * et si est scientia in excelso?

Ecce ipsi peccatores, et abundantes in saeculo * obtinuerunt divitias.

Et dixi: Numquid vane justificabi cor meum, et labi inter innocentes manus meas * et fui flagellatus [Col. 0787D] tota die, et vindex meus in matutino.

Si dicebam: Narrabo sic * ecce generatio filiorum tuorum, cui disposui.

Existimabam, ut cognoscerem hoc, labor est ante me * donec intrem in sanctuarium Dei, et intellegam in nobissimo.

Verumtamen propter dolositates eorum posuisti eis mala * deiecisti eos, cum allebarentur

Quomodo facti sunt in desolatione subito defecerunt, [Col. 0788B] et perierunt propter iniquitatem suam * velut a somnio exurgentes.

Domine, in civitate tua * imaginem illorum ad nihilum rediges.

Quia exaruit cor meum, et renes mei resoluti sunt * et ego ad nihilum reductus sum, et nescibi.

Velut iumentum factus sum apud te * et ego semper tecum.

Tenuisti manum meam dexteram * et in voluntate tua deduxisti me, et cum gloria adsumsisti me.

Quid enim mihi restat in coelo * et a te quae volui super terram.

Defecit cor meum et caro mea robur cordis mei, et pars mea tu Deus in saecula.

Quia ecce qui elongant se a te, peribunt * perdidisti [Col. 0788C] omnes qui fornicantur abs te.

Mihi autem adhaerere Deo bonum est * ponere in Deo spem meam, ut enarrem omnia promissa tua in portis filiae Syon.



LXXIII. Intellectus Asaph.


Vox Christi de futuro. Proclamatio nobissima Judaeorum et circumventionis, quae sub Vespesiano et Tito facta est.

Aรฑa. Memento congregationis tuae Domine, quam creasti ab initio.

[XXXI] Ut quid repulisti nos, Deus, in finem * iratus est furor tuus super obes gregis tui.

Memento congregationis tuae * quam creasti ab initio.

Liberasti virgam hereditatis tuae * montem Syon [Col. 0788D] in quo habitas in idipsum.

Eleba manum tuam in superbia eorum * in finem,

Quanta malignatus est inimicus in sanctis tuis * et gloriati sunt omnes, qui te oderunt.

In medio atrio tuo posuerunt signa sua, signa * et non cognoberunt, sicut in via supra summum.

Tamquam in silba lignorum securibus exciderunt eius * in idipsum.

Bipinne, et ascia deiecerunt ea, incenderunt igni [Col. 0789A] sanctuarium tuum * in terra polluerunt tabernaculum nominis tui.

Dixerunt in corde suo * cognatio eorum in idipsum:

Venite, comprimamus omnes dies festos Domini * de terra.

Signa nostra non vidimus * iam non est propheta, et nos non agnoscet amplius.

Usquequo Deus improperabit inimicus * irritat adversarius nomen tuum in finem.

Ut quid avertis faciem tuam, et dexteram tuam *, e medio sinu tuo in finem.

Deus autem rex noster ante saecula * operatus est salutem in medio terrae.

Tu confirmasti in virtute tua mare * tu contribulasti [Col. 0789B] capita draconum super aquas.

Tu confregisti caput draconis magni * et dedisti eum in esca populo Aethiopo.

Tu disrupisti fontes, et torrentes * tu exicasti flumina Ethan.

Tuus est dies, et tua est nox: tu fecisti solem, et lunam: tu fecisti omnes terminos terrae * aestatem, et ver tu fecisti ea.

Memor esto huius creaturae tuae * quia inimicus exprobravit Dominum: et populus insipiens exacerbavit nomen tuum.

Ne tradas bestiis animas confitentium tibi * animas pauperum tuorum, ne oblibiscaris in finem.

Respice in testamento tuo, quia repleti sunt * quia obscurati sunt terrae domorum iniquitantium.

[Col. 0789C] Ne avertatur humilis factus confusus * pauper, et inops laudabunt nomen tuum.

Exurge, Domine, iudica causam tuam * memor esto obprobrii servorum tuorum, et eorum, qui insipientes sunt tota die.

Ne oblibiscaris vocem quaerentium te * superbia eorum qui te oderunt, ascendat in sempiternum.



LXXIV. In finem ne disperdas David. Psalmus Asaph. Canticum.


Christi dictio deitatis et commemoratio divina.

Aรฑa. Confitebimur tibi, Deus, confitebimur tibi: et invocabimus nomen sanctum tuum.

Narrabo omnia mirabilia tua * quum accepero tempus, ego iustitias judicabo.

[Col. 0789D] Liquefacta est terra, et omnes habitantes in ea * ego autem confirmabi columnas eius.

Dixi iniquis: Nolite inique agere * et delinquentibus: Nolite exaltare cornum.

Nolite in altum extollere cornum vestrum * et ne loquamini adversus Deum iniquitatem.

Quia neque ab oriente, neque ab occidente, neque a desertis montibus * quoniam Deus iudex est.

Hunc humiliat, et hunc exaltat * quia calix in manu Domini vini meri plenus est mixto, et inclinabit ex hoc in illud.

Verumtamen faex eius non est exinanita * bibent ex eo omnes peccatores terrae.

Ego autem in saecula laetabor, et psallam Deo [Col. 0790A] Jacob et omnia cornua peccatorum confringam, et exaltabuntur cornua iusti



LXXV. In finem Ymnis Psalmus Asaph. Canticum pro Assiriis.


Vindictam adversum inpios secundum Dei iudicium.

Aรฑa. Inluminans tu mirabilis a montibus aeternis.

Notus in Iudea Deus * in Israel magnum nomen eius.

Et factus est in pace locus eius * et habitatio eius in Syon.

Ibi confregit cornu, arcum, * scutum, gladium, et bellum.

Inluminans tu mirabilis * a montibus aeternis.

Turbati sunt omnes insipientes corde * dormierunt [Col. 0790B] somnum suum, et nihil invenerunt omnes viri divitiatum in manibus suis.

Ab increpatione tua Deus Jacob * dormitaberunt, qui ascenderunt equos.

Tu terribilis es, et quis resistet tibi? * ex tunc, [XXXII] ei ab ira tua, e coelo iudicium iaculatum est.

Terra tremuit, et quiebit, dum resurgeret in iudicio Deus * ut salvos faceret omnes quietos terrae.

Quia cogitatio hominis confitebitur tibi * et reliquae cogitationes diem festum agent tibi.

Vobete, et reddite Domino Deo vestro * omnes, qui in circuitu eius offertis munera.

Terribili et ei qui aufert spiritum principum * terribili prae regibus terrae.



LXXVI. Victori pro Iditum, Psalmus David.
[Col. 0790C]

De Dei patientia et mirabilium operum eius

Aรฑa. In die tribulationis meae Deum exquisibi: manibus meis nocte coram eo et non sum deceptus.

Voce mea ad Dominum clamabi * et vox mea ad Deum: et respexit me.

In die tribulationis meae Deum exquisibi * manibus meis nocte coram eo, et non sum deceptus.

Recusabi consolari animam meam * memoratus sum Dei, et laetatus sum.

Alienatus sum, et defecit paulisper spiritus meus * praeoccupaberunt custodias omnes inimici mei, conturbatus sum, et non sum locutus.

[Col. 0790D] Recordatus sum dies antiquos * et annos aeternos in mente habui.

Meditatus sum nocte cum corde meo * cogitabam, et ventilabam spiritum meum.

Et dixi: Numquid in saecula repellet Deus: aut non apponat benefacere adhuc * aut in finem misericordiam suam amputabit a saeculo, et generatione.

Numquid oblibiscetur misereri Deus * aut continebit in ira misericordiam suam?

Et dixi: Nunc coepi * haec mutatio dexterae altissimi.

Memoratus sum operum Dei * quia memor ero a principio mirabilium tuorum.

Et meditatus sum in omnibus operibus tuis * et inadinventionibus tuis me exercebor.

[Col. 0791A] Deus, in sancto via tua: quis Deus magnus, sicut Deus noster * tu es Deus qui facis mirabilia magna solus.

Notam fecisti in populis virtutem tuam * liberasti brachio tuo plebem tuam, filios Jacob, et Joseph.

Viderunt te aquae, Deus, viderunt te aquae, et timuerunt * conturbati sunt abyssi.

A multitudine sonitus aquarum * vocem dederunt nubes.

Etenim sagittae tuae pertransierunt * vox tonitrui tui in rota.

Inluxerunt fulgura eius orbis terrae * mota, et tremefacta est terra.

In mari viae tuae, et semitae tuae in aquis multis * et vestigia tua non cognoscentur.

[Col. 0791B] Deduxisti sicut obes populum tuum * in manu Moysi, et Aaron.



LXXVII. Eruditionis Asaph.


Vox Christi de Judaeis. Christi dictio ad Ecclesiam pro prioris populi iniquitate.

Aรฑa. Inclinate aurem vestram in verba oris mei: popule meus adtende legem meam.

Adtende popule meus legem meam * inclinate aurem vestram in verba oris mei.

Aperiam in parabolis os meum * loquar propositiones ab initio saeculi.

Quanta audibimus, et cognobimus ea * et patres nostri adnuntiaberunt nobis.

Non sunt occultata a filiis eorum * in progenie [Col. 0791C] altera.

Narrate laudes Domini, et virtutes ejus * et mirabilia eius, quae fecit.

Et suscitavit testimonium in Iacob * et legem posuit in Israel:

Quam mandavit patribus nostris * ut notam facerent ea filiis suis.

Ut cognoscat generatio altera * filii, qui nascentur, exurgent, et narrabunt ea filiis suis.

Ut ponant in Deo spem suam * et non oblibiscantur operum Dei sui: et mandata eius exquirant.

Ne fiant, sicut et patres eorum * genus prabum, et peramarum:

Genus, quod non direxit cor suum * et non credidit Deo spiritus eius.

[Col. 0791D] Filii Efren intendentes arcum, et mittentes sagittas suas: * cum conversi sunt in die belli.

Non custodierunt testamentum Dei sui * et in lege eius noluerunt ambulare.

Et obliti sunt beneficiorum eius * et mirabilium eius, quae ostendit eis.

Coram patribus eorum fecit magnalia in terra Aegypti * in campo Taneos.

[XXXIII] Interrupit mare, et perduxit eos * et statuit aquas, quasi in utre.

Et eduxit eos in nubem diei * et nocte in inluminatione luminis.

Interrumpit in heremo petram * et adaquavit eos, velut in abyssus multa.

[Col. 0792A] Et eduxit aquam de petra * et eduxit tamquam flumina aquas

Et apposuerunt adhuc peccare ei * in ira concitaberunt excelsum in siccitate.

Et temtaberunt Deum in cordibus suis * ut peterent escam animabus suis.

Et male locuti sunt de Deo, et dixerunt * Numquid poterit Deus parare mensam in deserto?

Quoniam percussit petram, et fluxerunt aquae * et torrentes inundaberunt.

Numquid, et panem poterit dare * aut parare mensam populo suo?

Ideo audibit Dominus, et distulit, et superposuit, et ignis accensus est in Jacob * et ira Dei ascendit in Israel.

[Col. 0792B] Quia non crediderunt in Deum suum * nec speraberunt in salutare eius.

Et mandavit nubibus desuper * et ianuas coeli aperuit.

Et pluit illis mannam manducare: panem coeli dedit eis * panem angelorum manducabit homo, frumentationem misit illis in abundantiam.

Aรฑa. Non sunt rememorati manu eius die, qua liberavit eos de manu tribulationis.

[Figure: [Character] 1Kb] Et excitavit Austrum de coelo * et induxit in virtute sua Africum.

Et pluit super eos sicut pulberem carnes * et sicut arenae maris volatilia pinnata.

Et ceciderunt in medio castrorum eorum * circa tabernacula eorum.

[Col. 0792C] Et manducaberunt, et saturati sunt nimis * et de siderium eorum obtulit eis.

Non sunt fraudati a desiderio suo * adhuc esca eorum erat in ora ipsorum.

Ira Dei ascendit in eos, et occidit plurimos eorum * et electos Israel inpedibit.

In omnibus his peccaberunt adhuc * et non crediderunt in mirabilibus eius.

Et defecerunt in vanitate dies eorum * et anni eorum cum festinantia.

Quum occideret eos, tunc quaerebant eum * et convertebantur ante lucem, et veniebant ad eum.

Et rememorati sunt, quia Deus adiutor eorum est * et Deus excelsus liberator eorum est.

[Col. 0792D] Et dilexerunt eum in ore suo * et lingua sua mentiti sunt ei.

Cor autem ipsorum non est rectum cum eo * nec fides habita est illis in testamento eius.

Ipse autem est misericors, et propitius fit peccatis eorum * et non disperdidit eos.

Et abundavit, ut averteret iram suam ab eis * et non accendit omnem iram suam.

Et rememorati sunt, quia caro sunt * spiritus vadens, et non rediens.

Quotiens exacerbaberunt eum in deserto * in ira concitaberunt eum in terra sine aqua.

Et conversi sunt, et tentaberunt Deum * et Sanctum Israel exacerbaberunt.

[Col. 0793A] Non sunt rememorati manu eius * die qua liberavit eos de manu tribulationis.

Qui posuit in Aegypto signa sua * et prodigia sua in campo Taneos.

Convertit in sanguine flumina eorum * et puteales aquas eorum ne biberent.

Iomisit in eos muscam caninam, et comedit eos * et rana exterminavit eos.

Et dedit caniculae fructus eorum * et labores eorum locustae.

Occidit in grandine vineas eorum * et moros eorum in pruina, et substantias eorum in igne.

Et tradidit in grandine iumenta eorum * et possessiones eorum in igne.

Inmisit in eos iram indignationis suae * indignationem, [Col. 0793B] et iram, et tribulationem, inmissiones per angelos malos.

Viam fecit semitae irae suae, et non pepercit a morte animabus eorum * et iumenta eorum in morte conclusit.

Et percussit omne primogenitum in terra Aegypti * primitias omnis laboris eorum in tabernaculis Cam.

Et abstulit, sicut obes, populum suum * et perduxit eos, tamquam gregem in deserto.

Aรฑa. Adduxit eos in montem sanctificationis suae.

Et eduxit eos in spe, et non timuerunt * et inimicos eorum operuit mare.

Adduxit eos in montem sanctificationis suae * montem hunc, quem adquisibit dextera eius.

Et eiecit a facie eorum gentes * sortem divisit eis [Col. 0793C] terram in funiculo distributionis.

Et habitavit in tabernaculis eorum * tribus Israel.

Et temtaberunt et exacerbaberunt Deum excelsum * et testimonia eius non custodierunt.

Averterunt se, et non obserbaberunt, sicut et patres eorum * [XXXIV] et conversi sunt in arcum perversum.

In ira concitaberunt eum in collibus suis * et in sculptilibus suis aemulati sunt eum.

Audibit Dominus et sprebit * et ad nihilum redigit nimis Israel.

Et repulit tabernaculum Selon tabernaculum suum * in quo habitabit inter homines.

Et tradidit in captivitate virtutes eorum * et pulcritudines eorum in manus inimici.

[Col. 0793D] Et conclusit in gladio populum suum * et hereditatem suam sprevit.

Iuvenes eorum comedit ignis * et virgines eorum non sunt lamentatae.

Sacerdotes eorum in gladio ceciderunt et viduae eorum non ploraberunt.

Et excitatus est, tamquam dormiens Dominus * et tamquam potens crapulatus a vino.

Et percussit inimicos suos in posteriora * obprobrium sempiternum dedit eis.

Et repulit tabernaculum Joseph et tribum Effen non elegit * sed elegit tribum Juda, montem Sion, quem dilexit.

Et aedificabit sicut unicornuorum sanctificationem [Col. 0794A] suam * in terra fundavit eam in saecula.

Et elegit David servum suum, et sustulit eum de gregibus obium * de post foetantes accepit eum.

Pascere Jacob servum suum * et Israel hereditatem suam.

Et pabit eos sine malitia cordis sui * et in sensu manuum suarum deduxit eos.



LXXVIII. Psalmus Asaph.


Vox Apostolorum post passionem Christi. Prophetia, quae secundum Antiocham de Judaeis contingit accedentium storiam in Maccabaeis.

Aรฑa. Cito nos praeveniat misericordia tua, Domine.

Deus, venerunt gentes in hereditatem tuam, polluerunt templum sanctum tuum * posuerunt Jerusalem velut pomorum custodias.

[Col. 0794B] Posuerunt mortalia servorum tuorum escas volatilibus coeli * carnes sanctorum tuorum vestiis terrae.

Effuderunt sanguinem eorum, velut aqua in circuitu Jerusalem * et non erat, qui sepeliret.

Facti sumus obprobrium vicinis nostris * inlusione, et derisu his, qui in circuitu nostro sunt.

Usquequo, Deus, irasceris in finem * an in finem exardescit velut ignis, zelus tuus?

Effunde iram tuam in gentes quae te non noberunt * et in regna, quae nomen tuum non invocaberunt.

Quia comederunt Jacob * et locum eius desolaberunt.

Ne memineris iniquitatum nostrarum antiquarum, cito anticipet nos misericordia tua Domine * quoniam [Col. 0794C] pauperes facti sumus nimis.


Diapsalma.

Adiuva nos Deus salutaris noster, et propter honorem nominis tui libera nos, et propitius esto peccatis nostris propter nomen tuum * ne quando dicant gentes: Ubi est Deus eorum.

Innotescat in nationibus coram oculis nostris * defensio sanguinis servorum tuarum, qui effusus est.

Intret in conspectu tuo gemitus compeditorum * secundum multitudinem brachii tui posside filios morti punitorum.

Redde vicinis nostris septupium in sinu eorum * improperium ipsorum, quod exprobraberunt tibi, Domine.

Nos autem populus tuus, et obes gregis tui confitebimur [Col. 0794D] tibi in saecula * et in saeculum saeculi narravimus laudem tuam.



LXXIX. Pro his qui immutabuntur testium Asaph. Psalmus pro Asyriis.


Prophetia, quae ab adversariis circumvallati sunt, et deprecatio de Christi adventu.

Aรฑa. Qui regis Israel intende; qui deducis velut obem, Joseph.

[Figure: [Character] 1Kb] Qui sedes super Cherubin manifestare coram Efren * et Benjamin, et Manasse.

Excita potentiam tuam * et veni, ut salvos facias nos.

Deus virtutum converte nos * et ostende faciem tuam, et salvi erimus.

[Col. 0795A] Domine Deus virtutum * quousque irasceris in orationem servi tui.

Cibasti nos panem lacrymarum * et potum dedisti nobis in lacrymis ad mensuram.

Posuisti nos in contradictione vicinis nostris * et inimici nostri deriserunt nos.

[XXXV] Deus virtutum converte nos * et ostende faciem tuam, et salvi erimus.


Diapsalma.

Vineam ex Aegypto transtulisti * eiecisti gentes, et plantasti eam.

Viam fecisti in conspectu eius * et plantasti radices eius, et repleta est terra.

Operuit montes umbra eius * arbusta eius cedros Dei.

[Col. 0795B] Extendisti palmites eius usque ad mare * et usque ad flumina propagines eius.

Ut quid dextruxisti maceriam eius * et vindemiaberunt eam omnes transeuntes viam.

Exterminabit eam aper de silba * et singularis ferus depastus est eam.

Domine Deus virtutum convertere * nunc respice de coelo, et vide, et visita vineam istam, et dirige eam, quam plantavit dextera tua, et filium hominis, quem confirmasti tibi.

Iucensam igni, et effosa manu ab increpatione vultus tui, Domine, peribunt * fiat manus tua super virum dexterae tuae, et super filium hominis, quem confirmasti tibi.

Et non discedimus a te, vivificabis nos * et nomen [Col. 0795C] tuum invocabimus.

Domine Deus virtutum converte nos * et ostende faciem tuam, et salvi erimus.



LXXX. In finem pro Torcularibus. Psalmus ipse Asaph, Quinta Sabbati.


Vocatio gentium, et doctrina eorum, qui acciderint priori populo.

Aรฑa. Exultate Deo adiutori nostro: iubilate Deo Jacob.

Sumite psalmum, et date tympanum * psalterium iucundum cum cithara.

Canite in initio mensis tuba, in die insignis solemnitatis vestrae * quia praeceptum Israel est, et judicium Deo Jacob.

[Col. 0795D] Testimonium in Ioseph posuit cum exiret de terra Aegypti * linguam, quam non noverat, audibit.

Divertit ab oneribus dorsum eius * manus eius in cophino servierunt.

In tribulatione invocasti me, et liberabi te: et exaudibi te in abscondito tempestatis * probabi te ad aquas contradictionis.


Diapsalma

Audi popule meus, et loquar * Israel et testificabor tibi.

Israel si me audieris, non erit in te Deus recens neque adorabis deos alienos.

Ego enim sum Dominus Deus tuus, qui eduxi de terra Aegypti * dilata os tuum, et ego adimplebo illud.

[Col. 0796A] Et non audibit populus meus vocem meam * et Israel non intendit mihi.

Et dimisi eos secundum desideria cordis eorum * et ambulaberunt in voluptatibus suis.

Si plebs mea audisset me, Israel si vias meas ambulasset, ad nihilum inimicos eius humiliassem * et super tribulantes eos misissem manum meam.

Inimici Domini mentiti sunt ei * et erit tempus eorum in aeternum.

Cibabit eos ex adipe frumenti * et de petra melle saturabit eos.



LXXXI. Psalmus ipsi Asaph.


Vox Christi ad Judaeos. Argutio principum Judaeorum.

[Col. 0796B] Aรฑa. Judicate pupillo, et egeno: humilem, et pauperem iustificate.

Deus stetit in sinagoga deorum * in medio autem deos discernit.

Quousque iudicatis iniquitatem * et facies peccantium sumitis.


Diapsalma.

Judicate pupillo et egeno * humilem et pauperem iustificate.

Eripite pauperem et egenum * de manu peccatoris liberate eum.

Nescierunt, nec intelleverunt, qui in tenebris ambulant * mobebuntur omnia fundamenta terrae.

Ego dixi, dii estis * et filii excelsi omnes.

Vos autem, sicut homines moriemini * et sicut [Col. 0796C] unus de principibus cadetis.

Exurge Domine iudica terram * quia tu hereditaberis omnibus gentibus.



LXXXII. Canticum Psalmi Asaph.


Vox Christi de Judaeis.


Deprecatio de quibus pro eo, qui passus est tristitias populi: et prophetia pro fine inimicorum Dei.

Aรฑa. Cognoscant gentes, quia nomen tibi Dominus: tu solus altissimus super omnem terram.

[Figure: [Character] 1Kb] Deus quis similis tibi * ne taceas, neque conpescaris Deus.

Quoniam ecce inimici tui sonuerunt * et qui te oderunt, lebaberunt caput.

[Col. 0796D] [XXXVI] In plebem tuam adversus te cogitaberunt * consilium cogitaberunt adversus sanctos tuos.

Dixerunt: Venite, disperdamus eos ex gente * et non memoretur nomen Israel amplius.

Quoniam cogitaberunt consilium in unum: adversus te testamentum disposuerunt * tabernacula Idumaeorum, et Smaelitarum, Moab, et Agoreni.

Gebal, et Ammon, et Amalec * et alienigenae cum habitantibus Tyrum.

Etenim Assirius simul venit cum illis * facti sunt in susceptione filiis Loth.


Diapsalma.

Fac illis, Deus, sicut Madian, et Sisarae, et sicut Jabin in torrentem Cisson * disperierunt omnes in Endor: facti sunt sicut stercus terrae.

[Col. 0797A] Pone principes eorum sicut Orep, Zeb, Zebee, et Salmana * omnes principes eorum, qui dixerunt: Hereditatem possideamus nobis sanctuarium Dei.

Deus meus pone illos, ut rotam * et sicut stipulam ante faciem venti.

Sicut ignis, qui comburet silbam * et velut si flamma comburet montes.

Ita persequere eos in tempestate tua * et in ira tua conturbabis eos.

Imple facies eorum ignominia * et quaerant nomen tuum, Domine.

Confundantur, et turbentur in saeculum saeculi * et revereantur et pereant in aeternum, et in saeculum saeculi.

Et cognoscant, quia nomen tibi Dominus * tu solus [Col. 0797B] altissimus super omnem terram.



LXXXIII. Victori pro Torcularibus filiis Coreph. Psalmus.


Prophetia de Christo, et de Ecclesiis eius.

Aรฑa. Cor meum, et caro mea exultaberunt in Deum vivum.

Quam amabilia sunt tabernacula tua, Domine Deus virtutum * concupibit, et defecit anima mea in atria, Domini.

Cor meum, et caro mea * exultaberunt in Deum vivum.

Etenim passer invenit sibi domum * et turtur nidum, ubi reponat pullos suos.

Altaria tua, Domine virtutum rex meus, et Deus [Col. 0797C] meus.

Beati, qui habitant in domo tua * in saecula saeculorum laudabunt te.


Diapsalma.

Beatus vir, cuius est auxilium abs te, Domine ascensus in corde eius disposuisti * in convallem plorationis in locum, quem fundasti ei.

Etenim benedictionem dabit, qui legem dedit * ambulabunt de virtute in virtute, et videbitur Deus deorum in Syon.


Diapsalma.

Domine Deus virtutum exaudi precem meam * auribus percipe Deus Jacob.

Protector noster aspice Deus, et respice in faciem Christi tui * quia melior est dies una in atriis tuis [Col. 0797D] super milia.

Elegi abiectus esse in domo Dei * magis quam nabitare in tabernaculis peccatorum.

Quia misericordiam, et veritatem diligit Dominus * gratiam, et gloriam dabit Deus.

Dominus non pribabit bonis * ambulantibus in innocentiam.

Domine Deus virtutum * beatus homo, qui sperat in te.



LXXXIV. Victorum filiorum Coreb Psalmus David.


Prophetia de Christo et pro eis, qui per ipsum liberati sunt.

Aรฑa. Deus tu convertens vivificabis nos; et plebs tua laetabitur in te.

[Col. 0794A] [Figure: [Character] 1Kb] Benedixisti, Domine, terram tuam * avertisti captivitatem Jacob.

Remisisti iniquitatem plebis tuae * operuisti omnia peccata eorum.


Diapsalma.

Mitigasti omnem iram tuam * aversus es ab ira indignationis tuae.

Converte nos Deus salutaris noster * et averte iram tuam a nobis.

Non in aeternum irascaris nobis * neque extendas iram tuam a progenie in progenie.

Deus tu convertens vivificabis nos * et plebs tua laetabitur in te.

Ostende nobis Domine misericordiam tuam * et salutare tuum da nobis.

[Col. 0798B] Audiam quid loquatur in me Dominus Deus * quoniam loquetur pacem in plebem suam; et super sanctos suos: et in eos qui convertuntur ad ipsum corde.

Verumtamen prope timentes eum salutare ipsius * ut inhabitet gloria in terram nostram.

Misericordia et veritas obviaberunt sibi * iustitia et pax complexae sunt.

Veritas de terra orta est * et iustitia de coelo prospexit.

[XXXVII] Etenim Dominus dabit benignitatem * et terra nostra dabit fructum suum.

Justitia ante eum ambulabit * et ponet in via gressus suos.



LXXXV. Psalmus ipsi David: Obsecratio David.


Vox Christi, sive populi ani.
[Col. 0798C]

Aรฑa. Quia tu, Domine, suavis, ac mitis es, et multum misericors invocantibus te.

[Figure: [Character] 1Kb] Inclina Domine aurem tuam et exaudi me * quoniam egenus et pauper sum ego.

Custodi animam meam, quoniam sanctus es * salvum fac servum tuum, Domine Deus meus, sperantem in te.

Miserere mei, Domine, quoniam ad te clamabi tota die * laetifica animam servi tui, quia ad te Domine animam meam lebabi.

Quia tu, Domine, suavis, ac mitis es * et multum misericors invocantibus te.

[Col. 0798D] Auribus percipe orationem meam * et intende voci deprecationis meae.

In die tribulationis meae clamabi ad te * et exaudisti me.

Non est similis tibi in diis, Domine * et non est secundum opera tua.

Omnes gentes quascumque fecisti, venient, et adorabunt coram te, Domine * et honorificabunt nomen tuum, quia magnus es tu, et faciens mirabilia tu Deus solus.

Deduc me, Domine, in via tua, et ingrediar in veritate tua * laetetur cor meum, et timeat nomen tuum.

Confitebor tibi, Domine, Deus meus, in toto corde meo, et honorificabo nomen tuum, quia magna est [Col. 0799A] super me misericordia tua * et eruisti animam meam ex inferno inferiori.

Deus, iniusti insurrexerunt adversum me, et sinagoga potentiam quaesierunt animam meam * et non praeposuerunt Deum ante conspectum suum.

Et tu, Domine Deus meus, miserator, et misericors * patiens, et multum misericors, et verax.

Respice in me et miserere mei * da potestatem puero tuo, et salvum fac filium ancillae tuae.

Fac mecum, Deus, signum in bono, ut videant, qui me oderunt, et confundantur * quoniam tu, Domine, adiuvisti me, et consolatus es me.



LXXXVI. Filiorum Corepp: Psalmus Cantici.


[Col. 0799B] Christi incarnatio.

Aรฑa. Diligit Dominus portas Syon super tabernacula Jacob.

[Figure: [Character] 1Kb] Fundamenta eius in montibus sanctis * diligit Dominus portas Syon super omnia tabernacula Jacob.

Gloriosa dicta sunt de te * civitas Dei.


Diapsalma.

Memor ero Raab, et Babilon * scientium me.

Ecce enim alienigenae, et Tyrus, et populus Aethiopus * qui fuerunt illic.

Mater Syon dicet, homo, et homo factus est in ea * et ipse fundabit eam Altissimus.

Dominus narravit scripturas populorum suorum * et principum eorum, qui fuerunt in ea.


Diapsalma.

[Col. 0799C] Sicut laetantibus nobis omnibus * commemoratio est in te.



LXXXVII. Canticum carminis filiorum Coreph. In finem pro Amalec ad respondendum Intellectum Eman Ezraelitae.


Christi mortem prophetizabit.

Aรฑa. Et ego ad te Domine clamabi, et mane oratio mea praeveniat te.

[Figure: [Character] 1Kb] Domine Deus salutis meae * per diem clamabi, et nocte coram te.

Intret oratio mea in conspectu tuo * inclina aurem tuam ad precem meam, Domine.

Quia repleta est malis anima mea * et vita mea in infernum adpropriabit.

[Col. 0799D] Aestimatus sum cum descendentibus in lacum * factus sum sicut homo sine adiutorio, inter mortuos liber.

Et sicut vulnerati dormientes proiecti in monumentis, quorum non est memoria amplius * et quidem ipsi de manu tua expulsi sunt.

Posuerunt me in loco inferiori * in tenebris, et umbra mortis.

In me confirmata est iracundia tua * et omnes electiones tuas super me induxisti.


Diapsalma.

Elongasti notos meos a me * posuisti me abominationem eis: traditus sum, et non egrediebar.

Oculi mei infirmati sunt prae inopia * clamabi ad [Col. 0800A] te, Domine Deus meus, tota die expandi manus meas ad te.

[XXXVIII] Numquid mortuis faciens mirabilia * aut medici resuscitabunt, et confitebuntur tibi?


Diapsalma.

Numquid enarrabit aliquis in sepulcro misericordiam tuam * aut veritatem tuam in perditione?

Numquid cognoscentur in tenebris mirabilia tua * aut iustitia tua in terra obliterata?

Et ego ad te, Domine, clamabi * et mane oratio mea praeveniat te.

Ut quid Domine reppulisti orationem meam, avertisti faciem tuam a me * pauper sum ego, et in laboribus a iubentute mea.

Exaltatus autem, et humiliatus sum * et confusus.

[Col. 0800B] In me pertransierunt irae tuae * et terrores tui conturbaberunt me.

Circundederunt me sicut aqua tota die * circumdederunt me simul.

Elongasti a me amicum * et notos meos prae miseria.



LXXXVIII. Intellec. Etan Israelitae.


Christi regnum ex semine David.

Aรฑa. In coelis praeparabitur veritas tua, Domine.

Misericordias tuas, Domine * in aeternum cantabo.

In generatione, et progenie * pronuntiabo veritatem tuam in ore meo.

Quoniam dixisti: in aeternum misericordia aedificabitur [Col. 0800C] * in coelis praeparabitur veritas tua.

Disposui testamentum electis meis * iurabi David servo meo.

Usque in aeternum praeparabo semen tuum * et aedificabo in generatione, et progenie sedem tuam.


Diapsalma.

Confitebuntur coeli mirabilia tua, Domine * et veritatem tuam in ecclesiis sanctorum.

Quoniam quis in nubibus aequabitur Domino * aut quis similis erit Deo inter filios Dei.

Deus, qui glorificatur in consilio sanctorum * magnus, et metuendus super omnes, qui in circuitu eius sunt.

Domine Deus virtutum, quis similis tibi * potens es, Domine, et veritas tua in circuitu tuo.

[Col. 0800D] Tu dominaris potestatem maris * motum autem fluctuum eius tu mitigas.

Tu humiliasti, sicut vulneratum, superbum * et in virtute brachii tui dispersisti inimicos tuos

Tui sunt coeli, et tua est terra * orbem terrarum, et plenitudinem ejus tu fundasti.

Aquilonem, et mare tu creasti * Tabor et Ermon in nomine tuo exultabunt:

Tuum brachium cum potentia. Firmetur manus tua, et exaltetur dextera tua * iustitia, et iudicium praeparatio sedis tuae.

Misericordia, et veritas praeibunt ante faciem tuam * beatus populus, qui scit iubilationem.

Domine, in lumine vultus tui ambulabunt, et in [Col. 0801A] nomine tuo exultabunt tota die * et in tua iustitia exaltabuntur.

Quoniam gloria virtutis eorum tu es * et in beneplacito tuo exaltabitur cornum nostrum.

Quoniam a Domino est adsumtio * et a sancto Israel regi nostro.

Tunc locutus es in aspectu filiis tuis, et dixisti, Posui adiutorium super potentem * et exaltabi electum de populo meo.

Inveni David servum meum * oleo sancto linui eum.

Manus enim mea auxiliabitur ei * et brachium meum confortabit eum.

Nihil proficiet inimicus in eo * et filius iniquitatis non nocebit eum.

Et concidam inimicos eius a facie ipsius * et odientes [Col. 0801B] eum in fugam vertam.

Et veritas mea, et misericordia mea cum ipso * et in nomine meo exaltabitur cornu eius.

Et ponam in mari manum eius * et in fluminibus dexteram eius.

Ipse invocabit me, Pater meus es tu * Deus meus, et susceptor salutis meae.

Et ego primogenitum ponam illum * excelsum prae regibus terrae.

In aeternum servabo illi misericordia mea * et testamentum meum fidele ipsi.

[Figure: [Character] 1Kb] Et ponam in saecula saeculorum sedem eius * et tronum eius sicut dies coeli.

Si dereliquerint filii eius legem meam, et in iudiciis meis non ambulaberint, si iustificationes meas [Col. 0801C] profanaberint, et mandata mea non custodierint * visitabo in virga iniquitates eorum, et in flagellis peccata eorum.

Misericordiam autem meam non auferam ab eis, neque nocebo eis in veritate mea: neque profanabo testamentum meum * et quae procedunt de labiis meis non faciam irrita.

[Col. 0802A] Semel iurabi in sancto meo: si David mentiar semen eius in aeternum manebit * et tronum eius sicut sol in conspectu meo.

[XXXIX] Sicut luna perfecta in aeternum manebit * et testis in coelo fidelis.

Tu autem repulisti, et sprevisti * distulisti Christum tuum.

Avertisti testamentum servi tui * profanasti in terra sanctitatem eius.

Dextruxisti omnes macerias eius * posuisti munitiones eius in formidine.

Dirupuerunt eum omnes transeuntes viam * factus est in opprobrium vicinis suis.

Exaltasti dexteram inimicorum eius * laetificasti omnes inimicos eius.

[Col. 0802B] Avertisti adiutorium gladii eius * et non es auxiliatus ei in bello.

Disolbisti eum ab emundatione * et semen eius in terra conlisisti.

Minorasti paulo minus dies sedis eius * perfudisti eum confusione.


Diapsalma.

Usquequo, Deus, irasceris in finem * an in finem exardescit, velut ignis, ira tua.

Memorare, quae sit mea substantia * non enim vane constituisti filios hominum.

Quis est homo, qui vivet, et non videbit mortem * aut quis eruit animam suam de manu inferni.


Diapsalma.

[Col. 0802C] Ubi sunt misericordiae tuae antiquae, Domine * sicut iurasti David in veritate tua.

Memor esto obprobrii servorum tuorum, quod continui in sinu meo multarum gentium * quod exprobraberunt inimici tui, Domine, quod exprobraberunt in commutationem Christi tui.

Benedictus Dominus in aeternum * fiat, fiat.



INCIPIT LIBER QUARTUS.
[Col. 0801]


LXXXIX. Oratio Moysi viri Dei.
[Col. 0801D]

Judaeorum obiecti.

Aรฑa. Sit splendor Domini Dei nostri super nos.

Domine, refugium factus es nobis * a generatione in progenie.

Priusquam fierent montes, aut firmaretur orbis terrae * a saeculo. et in saeculum tu es.

Ne avertas hominem in humilitate * et dixisti: Convertimini, filii hominum.

Quoniam mille anni ante oculos tuos, tamquam dies una, * et sicut hesterna dies quae praeteriit, et sicut custodia in nocte, quae pro nihilo habetur: ita erunt anni eorum.

Mane sicut herba transeat, mane floreat, et pertranseat * vespere decidat, induret, et arescat.

[Col. 0802D] Quoniam defecimus in ira tua * et in furore tuo conturbati sumus.

Posuisti iniquitates nostras in conspectu tuo * saeculum nostrum in inluminatione vultus tui.

Quoniam omnes dies nostri defecerunt * et nos in ira tua defecimus.

Anni nostri sicut aranea meditabuntur * dies annorum nostrorum in ipsis septuaginta annis.

Si autem in potentatibus octuaginta annis * et plurimum eorum labor, et dolor.

Quoniam supervenit mansuetudo super nos * et corripiemur.

Quis nobit potentiam irae tuae * aut prae timore iram tuam dinumerare.

Dexteram tuam, Domine, notam fac nobis * et eruditos corde in sapientia.

[Col. 0803A] Convertere, Domine, aliquantulum * et repropitiare super servos tuos.

Satiati sumus mane misericordiam tuam * et exultabimus, et delectati sumus in omnibus diebus nostris.

Delectati sumus pro diebus quibus nos humiliasti * annis quibus vidimus mala.

Respice in servos tuos, et in opera tua Domine * et dirige filios eorum.

Sit splendor Domini Dei nostri super nos: et opera manuum nostrarum dirige in nos * et opus manuum nostrarum confirma.



XC. Laus Cantici David.


Christi victoria omni qui secundum Deum persecutus [Col. 0803B] est.

Aรฑa. In protectione Dei coeli commorabitur: dicit Deo: Susceptor meus es.

Qui habitat in adiutorium Altissimi * in protectione Dei coeli commorabitur.

Dicit Domino: Susceptor meus es tu, et refugium meum * Deus meus, sperabo in eum.

Quoniam ipse liberabit me de laqueo venantium * et a verbo aspero.

In scapulis suis obumbrabit tibi * et suppinnis eius sperabis.

Scuto circumdabit te veritas eius * non timebis a timore nocturno.

XL] A sagitta volante per diem, a negotio perambulanti [Col. 0803C] in tenebris * a ruina, et daemonio meridiano.

Cadent a latere tuo mille et decem millia a dextris tuis * tibi autem non adpropiabit.

Verumtamen oculis tuis considerabis * et retributionem peccatorum videbis.

Quoniam tu es, Domine, spes mea * altissimum posuisti refugium tuum.

Non accedent ad te mala * et flagellum non adpropiabit tabernaculo tuo.

Quoniam angelis suis mandabit de te * ut custodiant te in omnibus viis tuis.

In manibus portabunt te * ne umquam offendas ad lapidem pedem tuum.

Super aspidem, et basiliscum ambulabis * et conculcabis [Col. 0803D] leonem, et draconem.

Quoniam in me sperabit liberabo eum * protegam eum, quia cognobit nomen meum.

Invocabit me, et ego exaudiam eum * cum ipso sum in tribulatione, eripiam eum, et glorificabo eum

Longitudine dierum adimplebo eum * et ostendam illi salutare meum.



XCI. Psalmus Cantici in die Sabbati, qui secundum Deum requiescit.

Aรฑa. Bonum est confiteri Domino: et psallere nomini tuo, Altissime.

Ad adnuntiandum mane misericordiam tuam * et veritatem tuam per noctem.

[Col. 0804A] In decacorde psalterio * cum cantico, et cithara.

Quia delectasti me, Domine, in factura tua * et in operibus manuum tuarum exultabo

Quam magnificata sunt opera tua, Domine * nimis profundae factae sunt cogitationes tuae.

Vir insipiens non cognoscit * et stultus non intelleget ea.

Quum exurentur peccatores sicut foenum, et praescrutati sunt omnes, qui operantur iniquitatem, ut intereant in saeculum saeculi * tu autem Altissimus in aeternum es, Domine.

Quoniam ecce inimici tui, Domine peribunt * et dispargentur omnes, qui operantur iniquitatem.

Et exaltabitur sicut unicornis cornum meum * et senectus mea in misericordia uberi.

[Col. 0804B] Et respexit oculus tuus inimicos meos * et insurgentes in me malignantes audibit auris tua.

Justus, ut palma florebit * et sicut cedrus, quae est in Libano, multiplicabitur.

Plantati in domo Domini * in atriis domus Dei nostri florebunt.

Adhuc multiplicabuntur in senecta uberi * et bene patientes erunt.

Ut adnuntient, quoniam iustus Dominus Deus noster * et non est iniquitas in eo.



XCII. Laus Cantici ipsius David in die Sabbato, quando fundata est terra.


Ymnus regni Christi in priori eius adventu.

[Col. 0804C] Aรฑa. Mirabiles elationes maris mirabilis in altis Dominus.

Dominus regnabit, decorem induit * induit Dominus fortitudinem, et princinxit se virtute.

Etenim firmavit orbem terrae * quae non commobebitur.

Parata sedes tua Deus * ex tunc, et a saeculo tu es.

Elebaberunt flumina, Domine * elebaberunt flumina voces suas.

Tollant flumina altitudines suas * a vocibus aquarum multarum.

Mirabiles elationes maris * mirabilis in altis Dominus.

Testimonia tua, Domine * credibilia facta sunt [Col. 0804D] nimis.

Domum tuam decet sanctitas, Domine * in longitudine dierum.



XCIII. Psalmus ipsi David, quarta Sabbati.


Judaeis Ecclesiam Dei persequentibus.

Aรฑa. Non repellet Dominus plebem suam, et hereditatem suam non derelinquet.

Deus ultionum Dominus * Deus ultionum liber egit.

Exaltare, qui iudicas terram * redde retributionem superbis

Quousque peccatores, Domine * usquequo peccatores gloriabuntur.

[Col. 0805A] Pronuntiabunt, et loquentur iniquitatem * loquentur omnes, qui operantur iniustitia.

Populum tuum, Domine, humiliaberunt * et hereditatem tuam vexaberunt.

Viduam, et advenam interfecerunt; et pupillos occiderunt, et dixerunt: Non videbit Dominus * nec intelleget haec Deus Jacob.

Intelligite nunc, qui insipientes estis in populo * et stulti, aliquando sapite.

[XLI] Qui plantavit aurem non audiet * qui finxit oculum, non considerat?

Qui corripit gentes non arguet qui docet hominem scientiam?

Dominus scit cogitationes hominum * quoniam vanae sunt.

[Col. 0805B] Beatus homo, quem tu erudieris, Domine * et de lege tua docueris eum.

Ut mitiges eum a diebus malis * donec fodiatur peccatori fobea.

Quoniam non repellet Dominus plebem suam * et hereditatem suam non derelinquet.

Quousque iustitia convertatur in iudicio * et tenent eam omnes, qui recto sunt corde.


Diapsalma.

Quis resistet mihi adversus malignantes * aut quis stabit mecum adversus operantes iniquitatem.

Nisi Dominus adiuvisset me * paulo minus habitaberat in inferno anima mea.

Si dicebam: Motus est pes meus * misericordia [Col. 0805C] tua, Domine, adiuvet me.

Secundum multitudinem dolorum meorum in corde meo * exortationes tuae delectaberunt animam meam.

Numquid adhaerebit tibi sedes iniquitatis * qui fingis dolorem in praecepto?

Captabunt animam iusti * et sanguinem innocentem condemnabunt.

Et factus est mihi Dominus in refugium * et Deus meus in auxilium spei meae.

Et reddet illis iniquitates ipsorum * et in malitia eorum disperdet eos Dominus Deus noster.



XCIV. Ymnus Cantici David.


Vocatio Judaeorum, et cognatio eorumdem.

Aรฑa. Praeocupemus faciem Dei in confessione, et in [Col. 0805D] psalmis iubilemus ei.

Venite exultemus in Domino * iubilemus Deo salvatori nostro.

Praeocupemus faciem eius in confessione * et in psalmis iubilemus ei.

Quoniam Deus magnus * Dominus rex magnus super omnem terram.

Quoniam non repellet Dominus plebem suam, quia in manu eius sunt omnes fines terrae * et altitudines montium ipse conspicit.

Quoniam ipsius est mare, et ipse fecit illud * et arida manus eius fundaberunt.

Venite, adoremus, et procidamus ante Deum * et ploremus coram Domino, qui fecit nos.

[Col. 0806A] Quoniam ipse est Dominus Deus noster * nos autem populus eius, et obes gregis eius.

Hodie si vocem eius, audieritis, nolite obdurare corda vestra sicut in exacerbatione * secundum diem tentationis in deserto.

Ubi temtaberunt me patres vestri * probaberunt, et viderunt opera mea.

Quadraginta annis proximus fui generationi huic * et dixi: Semper errant corde.

Propter quod odio habui hanc generationem * et ipsi non cognoberunt vias meas.

Quibus iurabi in ira mea * si introibunt in requiem meam.



XCV. Canticum ipsi David, Sermones quos locutus est quando Domus aedificabatur post Captivitatem.
[Col. 0806B]

Vocatio gentium, et Christi adventus.

Aรฑa. Bene nunciate de die in diem salutare Domini.

Cantate Domino canticum novum * cantate Domino omnis terra.

Cantate Domino, et benedicite nomini eius * bene nuntiate de die in diem salutare eius.

Adnunciate inter gentes opera eius * in omnibus populis mirabilia eius.

Quoniam magnus Dominus, et laudabilis nimis * terribilis super omnes deos.

Quoniam omnes dii gentium, daemonia * Dominus vero coelos fecit.

Confessio, et species in conspectu eius * sanctitas, et magnificentia in sanctificatione eius.

[Col. 0806C] Afferte Domino patriae gentium, afferte Domino gloriam et honorem * afferte Domino gloriam nomini eius.

Tollite hostias, introite in atria eius, adorate Dominum in aula sancta eius * commoveatur a facie eius universa terra.

Dicite in nationibus: Dominus regnavit a ligno * etenim quorrexit orbem terrae, quae non commovebitur.

Iudicabit populos in iustitia * et gentes in ira sua.

Laetentur coeli, et exultet terra * mobeatur marc, et plenitudo eius.

Gaudebunt campi, et omnia, quae in eis sunt * tunc exultabunt omnia ligna silbarum ante faciem Domini, quoniam venit, quoniam veniet iudicare terram.

Iudicabit orbem terrae in aequitate * et populos in [Col. 0806D] veritate sua.



XCVI. Psalmus ipsi David, quando terra eius restituta est.


Ymnus regni Christi in secundo adventu.

[XLII] Aรฑa. Dominus regnabit, exultet terra: laetentur insulae multae.

Nubes et caligo in circuitu eius * iustitia, et iudicium correctio sedis eius.

Ignis ante eum praecedet * et inflammabit in circuitu inimicos eius.

Inluxerunt fulgura eius orbis terrae * vidit et commota est terra.

Montes sicut cera fluxerunt a facie Domini * a facie Dei tremuit omnis terra.

[Col. 0807A] Adnunciaberunt coeli iustitiam eius * et viderunt omnes populi gloriam eius.

Confundantur omnes, qui adorant sculptilia * et qui gloriantur in simulacris suis.

Adorate Dominum * omnes angeli eius.

Audibit, et laetata est Syon, et exultaberunt filiae Judae * propter iudicia tua, Domine.

Quoniam tu es Deus altissimus super omnem terram * nimis exaltatus es super omnes deos.

Qui diligitis Dominum odite malum * custodit Dominus animas servorum suorum, de manu peccatoris liberabit eos.

Lux orta est iustis * et rectis corde laetitia.

Laetamini iusti in Domino * et confitemini memoriae sanctitatis eius.



XCVII. Psalmus David.
[Col. 0807B]

Vocatio gentium, et Christi adventus.

Aรฑa. Notum fecit Dominus salutare suum, ante conspectu gentium revelabit iustitiam suam.

Cantate Domino canticum nobum * quia mirabilia fecit Dominus.

Salvabit ei dextera eius * et brachium sanctum eius.

Notum fecit Dominus salutare suum * ante conspectum gentium revelabit iustitiam suam.

Memor fuit misericordiae suae Jacob * et veritati suae domui Israel.

Viderunt omnes fines terrae * salutare Dei nostri.

[Col. 0807C] Iubilate Deo universa terra * cantate et exultate, et psallite.

Psallite Deo nostro in cithara, in cithara, et voce psalmi * in tubis abietum, et voce tubae corneae: iubilate in conspectu regis Domino.

Commoveatur mare, et plenitudo eius * orbis terrarum, et universi, qui habitant in ea.

Flumina plaudent manibus in idipsum, montes exultaberunt ante faciem Domini quoniam venit * quoniam veniet iudicare terram.

Iudicabit orbem terrae in aequitate * et populos in veritate sua.



XCVIII. Psalmus David.


Ymnus regni Christi.

[Col. 0807D] Aรฑa. Dominus in Syon magnus, et excessus super omnes populos.

Dominus regnabit irascuntur populi * qui sedes super Cherubin, mobeatur terra.

Dominus in Syon magnus * excelsus super omnes populos.

Confiteantur omnes nomini tuo magno, et terribili, quia sanctum est * et honor regis iudicium diligit.

Tu parasti aequitatem * iustitiam, et iudicium in Jacob tu fecisti.

Exaltate Dominum Deum nostrum * et adorate scabellum pedum eius, quoniam sanctus est.

Moyses, et Aaron in sacerdotibus eius * et Samuel inter eos, qui invocant nomen eius.

[Col. 0808A] Invocabant Dominum, et ipse exaudiebat eos * in columna nubis loquebatur ad eos.

Custodiebant testimonia eius, et praecepta eius * quae dederat illis.

Domine Deus noster, tu exaudiebas eos * Deus, tu propitius fuisti illis, et vindicans in omnia studia corum.

Exaltate Dominum Deum nostrum, et adorate in monte sancto eius * quoniam sanctus est Dominus Deus noster.



XCIX. Psalmus in confessione.


Vocatio gentium.

Aรฑa. Iubilate Deo omnis terra * servite Domino in laetitia.

[Col. 0808B] Intrate in conspectu eius in exultatione * scitote, quod Dominus ipse est Deus ipse fecit nos, et non ipsi nos.

Nos autem populus eius * et obes pascuae eius.

Intrate portas eius in confessione * et atria eius in ymnis confessionum.

Laudate nomen eius quoniam suavis est Dominus * in aeternum misericordia eius, et usque in saeculum saeculi veritas eius.



C. Psalmus David


Ymnus qui secundum Deum perfectus est.

[XLIII] Aรฑa. In matutinis, Domine, interfice omnia peccata nostra.

[Col. 0808C] Misericordiam, et iudicium cantabo tibi, Domine * psallam, et intellegam in via immaculata, quando venies ad me.

Perambulabam in innocentiam cordis mei * in medio domus tuae.

Non praeponebam ante oculos meos actos malignos * facientes praevaricationes odibi, et non adhaesit mihi cor prabum.

Declinantes a me malignos non agnoscebam * detrahentem adversus proximum suum occulte eum persequebar.

Supervo oculo, et insatiabili corde * cum eo simul non edebam.

Oculi mei ad fideles terrae * ut sedeant ii mecum.

Ambulans in via immaculata * hic mihi deserviebat.

[Col. 0808D] Non habitabit in medio domus meae, qui facit superbiam * qui loquitur iniqua, non direxi in conspectu oculorum meorum.

In matutinis interficiebam omnes peccatores terrae * ut disperdam de civitate Domini omnes, qui operantur iniquitatem.



CI. Cratio pauperis, cum anxiatus fuerit in conspectu Domini et fuderit orationem suam.


Tribulatio super priorem populum, et prophetia novi populi, et vocatio gentium.

Aรฑa. In quacumque die invocabero te, velociter exaudi me, Domine Deus meus.

Domine, exaudi orationem meam et elamor meus ad te perveniat.

[Col. 0809A] Non avertas faciem tuam a me in quacumque die tribulor inclina ad me aurem tuam * in quacumque die invocabero te velociter exaudi me.

Quia defecerunt sicut fumus dies mei * et ossa mea sicut in frixorio confrixa sunt.

Percussus sum sicut foenum, et aruit cor meum * quia oblitus sum manducare panem meum.

A voce gemitus mei * adhaeserunt ossa mea carni meae.

Similis factus sum pellicano in solitudine: factus sum sicut nocticorax in domicilio * vigilabi, et factus sum sicut passer unicus in aedificio.

Tota die exprobrabant me inimici mei * et qui me laudabant, adversum me iurabant.

Quia cinerem sicut panem manducabam * et potum [Col. 0809B] meum cum fletu miscebam.

A facie irae tuae, et indignationis tuae * quia lebasti, et ailisisti me.

Dies mei, sicut umbra praeterierunt * et ego sicut foenum arui.

Tu autem, Domine, in aeternum permanes * et memoriale tuum in saeculum saeculi.

Aรฑa. Timebunt gentes nomen tuum, Domine, et omnes reges terrae gloriam tuam.

[Figure: [Character] 1Kb] Tu exurgens, misereberis Syon * quia venit tempus miserendi eius.

Quia beneplacitum habuerunt servi tui lapides eius * et terrae eius miserebuntur.

Et timebunt gentes nomen tuum, Domine * et omnes [Col. 0809C] reges terrae gloriam tuam.

Quia aedificabit Dominus Syon * et videbitur in maiestate sua.

Et rexpexit in orationes pauperum * et non sprebit preces eorum.

Scribatur hoc in saeculum alterum * et populus qui nascetur laudabit Dominum.

Quia prospexit de excelso sancto suo * Dominus de coelo in terra prospexit.

Ut audiret gemitus vinculatorum * et solbat filios interemtorum.

Ut adnuntietur in Syon nomen Domini * et laus eius in Jerusalem.

In conveniendo populos in unum * et regna, ut [Col. 0809D] serviant Domino.

Et respondit ei in via virtutis suae * paucitatem dierum meorum enuncia mihi.

Et ne revoces me in dimidio dierum meorum * in saecula saeculorum anni tui.

Initio terram tu fundasti, Domine * et opera manuum tuarum sunt coeli.

Ipsi peribunt, tu autem permanes * et omnia sicut vestimentum veterescent, et sicut opertorium mutabis ea, et mutabuntur.

Tu autem idem ipse es * et anni tui non deficient.

Filii servorum tuorum inhabitabunt ibi * et semen eorum in saeculum saeculi dirigetur.



CII. Psalmus David.
[Col. 0810A]

Doctrina glorificationis.

Aรฑa. Miserator, et misericors Dominus quia non in finem irascetur, nec in aeternum indignabitur.

[XLIV] Benedic anima mea Domino * et omnia interiora mea nomini sancto eius.

Benedic anima mea Domino * et noli oblibisci omnes retributiones eius.

Qui propitius fit cunctis iniquitatibus tuis * qui sanat omnes langores tuos.

Qui redimet de interitu viam tuam * qui satiat in bonis desiderium tuum.

Qui coronat te in miseratione, et misericordia * [Col. 0810B] renobabitur, sicut aquilae iuventus tua.

Faciens misericordias Dominus * et iudicium omnibus iniuriam patientibus.

Notas fecit vias suas Moysi * filiis Israel voluntates suas.

Miserator, et misericors Dominus, patiens, et multum misericors * non in finem irascetur, nec in aeternum indignabitur.

Non secundum peccata nostra faciet nobis * neque secundum iniquitates nostras retribuet nobis.

Quia secundum altitudinem coeli a terra * confirmabit misericordiam suam super timentes eum.

Quantum distat oriens ab occasu * elongabit a nobis iniquitates nostras.

Sicut pater miseretur filiorum, sic misertus est [Col. 0810C] Dominus timentibus eum * quia ipse scit figmentum nostrum.

Memento, Domine, quod terra sumus * homo sicut foenum dies eius et sicut flos foeni, ita aruit.

Quia spiritus pertransibit ab eo, et non erit * et non agnoscet amplius locum suum.

Misericordia autem Domini a saeculo est * et usque in saeculum saeculi super timentes eum.

Et iustitia eius super filios filiorum custodientibus testamentum eius * et memoria tenentibus mandata eius, ut faciant ea.

Dominus in coelo parabit sedem suam * et regnum eius omnibus dominabitur.

Benedicite Domino omnes angeli eius, potentes virtutes eius, qui facitis verbum eius * obedire voci [Col. 0810D] sermonum eius.

Benedicite Domino omnes virtutes eius * ministri eius, qui facitis voluntatem eius.

Benedicite Domino omnia opera eius; * in omni loco dominationes eius: benedic anima mea Domino



CIII. Psalmus ipsi David.


Doctrina gentium, et eorum priori populo.

Aรฑa. Confessionem, et decorem induisti, amicta luce sicut vestimento.

Benedic anima mea Domino * Domine Deus meus, magnificatus es vehementer.

Confessionem et decorem induisti * amictus lumine sicut vestimento.

[Col. 0811A] Extendens coelum sicut pellem * qui tegit in aquis superiora eius.

Qui ponit nubem ascensum suum * qui ambulat super pinnas ventorum.

Qui facit angelos suos spiritus * et ministros suos ignem urentem.

Qui fundavit terram super stabilitatem eius * non inclinabitur in saeculum saeculi.

Abyssus sicut palleum amictus eius * super montes stabunt aquae.

Ab increpatione tua fugient * a voce tonitrui tui formidabunt.

Ascendunt montes, et descendunt campi * in locum, quem fundasti ei.

[Col. 0811B] Terminum posuisti eis, quem non transgredientur * neque convertentur operire terram.

Qui emittit fontes in convallibus * inter medios montium pertransibunt aquae.

Potabuntur omnes bestiae silvarum * expectabunt onagri sitim suam.

Super ea volucres coeli inhabitabunt * de medio petrarum dabunt voces suas.

Rigans montes de superioribus tuis * de fructu operum tuorum satiabitur terra.

Producens foenum pecoribus * et herbam servituti hominum.

Ut educat panem de terra * et vinum laetificet cor hominis.

Ut exilaret faciem in oleo * et panis cor hominis confirmet.

[Col. 0811C] Satiabuntur omnia ligna silbarum * et cedri Libani, quos plantasti.

Illic passeres nidificabunt * fulices domus dux eorum.

Montes excelsi cervis * petrae refugium harenacis.

Fecit lunam in tempora, sol agnobit occasum suum * posuisti tenebras, et facta est nox.

[Figure: [Character] 1Kb] In ipsa pertransibunt omnes vestiae silvarum * catuli leonum rugientes, ut rapiant, et quaerant a Deo escam sibi.

Ortus est sol, et congregati sunt * et in cubilibus suis se conlocaberunt.

Exiet homo ad opus suum * et ad operationem suam usque ad vesperum.

[Col. 0811D] Quam magnificata sunt opera tua Domine! omnia in sapientia fecisti * repleta est terra creatura tua.

[XLV] Hoc mare magnum, et spatiosum * illic reptilia, quorum non est numerus: animalia pusilla, et magna.

Illic nabes pertransibunt * draco iste, quem confirmasti ad inludendum ei.

Omnia a te expectant, Domine * et tu das escam illis in tempore opportuno.

Dante te, illi colligent * aperiente autem te manum tuam, omnia replebuntur ubertate.

Avertente autem te faciem tuam turbabuntur * aufers spiritus eorum, et deficient, et in terram suam revertentur.

[Col. 0812A] Emitte spiritum tuum, et creabuntur * et renobabis faciem terrae.

Sit gloria Domini in saeculum saeculi * laetabitur Dominus in operibus suis.

Qui respexit in terram, et facit eam tremere * qui tangit montes, et fumigabunt.

Cantabo Domino in vita mea * psallam Deo meo quandiu ero.

Suabis sit ei laudatio mea * ego vero delectabor in Domino.

Deficient peccatores a terra, et iniqui ita ut non sint * benedic anima mea Domino.



CIV.



SECUNDA FERIA. Alleluia, Alleluia.


[Col. 0812B] Doctrina impietatis Judaeorum Gentibus.

Aรฑa. Quaerite Dominum et confortamini: quaerite faciem ejus semper.

Confitemini Domino, et invocate nomen eius * adnuntiate inter gentes opera eius.

Cantate, et psallite magnalia eius * narrate omnia mirabilia eius.

Laudamini in nomine sancto eius * laetetur cor quaerentium Dominum.

Quaerite Dominum, et confortamini * quaerite faciem eius semper.

Mementote mirabilium eius, quae fecit * prodigia eius, et judicia oris eius.

Semen Abraam servi eius * filii Jacob electi eius.

Ipse Dominus Deus noster * in universa terra judicia [Col. 0812C] eius.

Memor fuit in saeculum testamenti sui * verbi, quod mandavit in mille generationes.

Quod disposuit ad Abraam * et juramenti sui Isaac.

Statuit illud Jacob in praecepto * et Israel in testamento aeterno.

Dicens tibi: Dabo terram Canaam * funiculum hereditatis tuae Israel.

Quum essent numero brebi * paucissimi, et incola in ea.

Et pertransierunt de gente in gentem * et de regno ad populum alterum.

Non permisit hominem nocere eis * sed corripuit pro eis reges.

Nolite tangere Christos meos * et in prophetas [Col. 0812D] meos nolite malignari.

Et vocavit famem super terram * et omne firmamentum panis contribit.

Misit ante eos virum * in servo venundatus est Joseph.

Humiliaberunt in compedibus pedes eius, ferrum pertransivit anima eius, donec veniret verbum eius * eloquium Domini ignibit eum.

Misit rex, et solbit eum * princeps populorum, et dimisit eum.

Et constituit eum dominum domus suae * et principem omnis possessionis suae.

Ut erudiret principes suos, sicut se * et seniores suos prudentiam doceret.



TERTIA FERIA. Alleluia, Alleluia, Alleluia.
[Col. 0813A]

Aรฑa. Disrupit petram, et fluxerunt aquae, et abierunt in sicco flumina.

Et intravit Israel in Aegypto * et Jacob habitavit in terra Chan.

Et auxit populum suum nimis * et confortavit eum super inimicos eius.

Convertit cor eorum, ut odiret populum eius * et dolum faceret in servos eius.

Misit Moysen servum suum * et Aaron, quem elegit ipsum.

Posuit in eis verba signorum suorum * et prodigiorum in terra Cham.

Misit tenebras, et obscuravit eos * et exacerbaberunt [Col. 0813B] verbum eius.

Convertit aquas eorum in sanguine * et occidit pisces eorum.

Misit terrae eorum ranas * in cubilibus eorum, et regum ipsorum.

Dixit, et venit cinomia, et scinifes * in omnibus finibus eorum.

Posuit plubias eorum in grandinem * ignem comburentem in terra ipsorum.

Et percussit vineas eorum, et ficulneas eorum * et contribit omne lignum finium eorum.

Dixit, et venit lucusta, et brucus * cui non erat numerus.

[XLVI] Et manducavit omne foenum terrae eorum * et omnem fructum terrae ipsorum.

[Col. 0813C] Et percussit omne primogenitum in terra Aegypti * primitias omnis laboris eorum.

Et eduxit eos in argento, et auro * et non erat in tribus eorum infirmus.

Laetatus est Aegyptus in profectione eorum * quia cecidit timor eorum super eos.

Expandit nubem in protectione eorum * et ignem ut luceret eis per noctem.

Petierunt carnes, et venit cuturnix * et panem coeli saturavit eos.

Disrupit petram, et fluxerunt aquae * et abierunt in sicco flumina.

Quia memor fuit verbi sancti sui * quod locutus est ad Abraham puerum suum.

Et eduxit populum suum in exultatione * et electos [Col. 0813D] suos in laetitia.

Et dedit eis regiones gentium * et civitates populorum possidebunt.

Ut custodiant justificationes Domini * et legem eius exquirant.



CV.



QUARTA FERIA. Alleluia, Alleluia, Alleluia, Alleluia.


Prophetia vocationis Gentium et que in omnibus Dei Verbi inluminationis.

Aรฑa. Quis loquetur potentias Domini, auditas faciet omnes laudes eius.

Confitemini Domino, quoniam bonus * quoniam in saeculum misericordia eius.

[Col. 0814A] Quis loquetur potentias Domini * auditas faciet omnes laudes eius.

Beati, qui custodiunt judicium * et faciunt iustitias in omni tempore.

Memento nostri, Domine, in beneplacito populi tui * visita nos in salutari tuo.

Ad videndum in bonitate electorum tuorum * ad laetandum in laetitia gentis tuae: ut lauderis cum hereditate tua.

Peccavimus cum patribus nostris * injuste egimus, iniquitates fecimus.

Patres nostri in Aegypto non intellexerunt mirabilia tua * et non fuerunt memores multitudinis misericordiae tuae.

Et irritaberunt eum ascendentes in rubro mari * [Col. 0814B] et liberavit eos propter nomen suum, ut notam faceret eis potentiam suam.

Et increpavit rubro mari, et recessit * et eduxit eos in aquis multis sicut in deserto.

Et liberavit eos de manu odientium * et redemit eos de manu inimicorum.

Et operuit aqua tribulantes eos * et unus ex eis non remansit.

Et crediderunt verbo eius * et cantaberunt laudes eius.

Acceleraberunt, et obliti sunt operum eius, * et non sustinuerunt consilium eius: et concupierunt concupiscentias in deserto.

Et temtaberunt Deum in siccitate, dedit eis petitiones eorum * et inmisit saturitatem in animas eorum.

[Col. 0814C] Et irritaberunt Moysen in castris * et Haaron sanctum Domini.

Aperta est terra, et deglutibit Datan * et operuit super synagoga Abiron.

Exarsit ignis in synagoga eorum * et flamma comedit peccatores.

Fecerunt vitulum in Orep, et adoraberunt sculptilia * et mutaberunt gloriam suam in similitudinem vituli manducantis foenum.

Obliti sunt Deum, qui liberavit eos * qui fecit magnalia in Aegypto, mirabilia in terra Cham, terribilia in mari rubro.

Et dixit disperdere eos, si non Moysen servus [Col. 0814D] eius stetisset in contradictione in conspectu eius * ut averteret iram eius, ne disperderet eos.

Et pro nihilo habuerunt terram desiderabilem * et non crediderunt verbo eius.

Et murmuraberunt in tabernaculis suis * et non exaudierunt vocem Domini.

Et elebavit manum suam in illis, ut deiceret eos in deserto * et ut deiceret semen eorum in nationibus, et dispergeret eos per regiones.

Et consecrati sunt Beelphegor * et manducaberunt sacrificia mortuorum.

Et irritaberunt eum in observationibus suis * et multiplicata est in eis ruina.

Stetit Finees, et exoravit, et cessavit quassatio * [Col. 0815A] et reputatum est illi ad justitiam a generatione, et generatione usque in saeculum.



QUINTA FERIA. Alleluia, Alleluia, Alleluia, Alleluia, Alleluia.

Aรฑa. Salba nos, Domine Deus noster.

[Figure: [Character] 1Kb] Et irritaberunt eum ad aquas contradictionis, et vexatus est Moyses propter eos, quia exacerbaberunt spiritum eius * et non distinxit in labiis suis.

Et non disperdiderunt gentes * quas Dominus dixerat illis.

Et conmixti sunt inter gentes, et didicerunt opera eorum * et servierunt sculptilibus eorum, et factum est illis in scandalum.

[XLVII] Immolaberunt filios suos * et filias suas daemoniis.

[Col. 0815B] Effuderunt sanguinem innocentem * sanguinem filiorum suorum, et filiarum suarum: quod sacrificaberunt sculptilibus Chanaan.

Infecta est terra sanguinibus, et contaminati sunt in operibus eorum * et fornicati sunt in observationibus suis.

[Col. 0816A] Et iratus est animo Dominus in populum suum * et abominatus est hereditatem suam.

Et tradidit eos in manus nationum * et dominaberunt eis qui oderant eos.

Et tribulaberunt eos inimici eorum, et humiliati sunt sub manibus eorum * saepe liberavit eos.

Ipsi autem exacerbaberunt eum in concilio suo * et humiliati sunt in suis iniquitatibus.

Et respexit eos cum tribularentur * in eo cum exaudiret orationes eorum.

Quia memor fuit testamenti sancti sui * et poenituit eum secundum multitudinem misericordiae suae.

Et tradidit eos in misericordia * in conspectu hominum qui captibaberunt eos.

Salbos nos fac Domine Deus noster * et congrega [Col. 0816B] nos de nationibus.

Ut confiteamur nomini sancto tuo * et gloriemur in laude tua.

Benedictus Dominus Deus Israel a saeculo, et usque in saeculum * et dicet omnis populus: fiat, fiat.



INCIPIT LIBER QUINTUS.
[Col. 0815]


CVI.
[Col. 0815B]


SEXTA FERIA. Alleluia.


Vocatio gentium.

[Col. 0815C] Aรฑa Dicant, qui redemti sunt a Domino, quos redemit de manu inimicorum.

Confitemini Domino, quoniam bonus * quoniam in saeculum misericordia eius.

Dicant nunc gentes, quae redemptae sunt a Domino * quos redemit de manu inimicorum.

De regionibus congregavit eos * a solis ortu, et occasu, ab Aquilone, et mari.

Erraberunt in solitudine, in siccitate, in via * et civitatem habitationis illic non invenerunt.

Esurientes, et sitientes erant * et anima eorum in ipsis defecit.

Et clamaberunt ad Dominum, quum tribularentur * et de necessitatibus eorum liberavit eos.

Et deduxit eos in viam rectam * ut irent in civitatem [Col. 0815D] habitationis.

Confiteantur Domino misericordias eius * et mirabilia eius filiis hominum.

Quia saturabit animam inanem * et animam esurientem satiabit bonis.

Sedentes in tenebris, et umbra mortis * vinculis ligatos in mendicitate, et ferro.

Quia exacerbaberunt eloquium Domini * et consilium Altissimi irritaberunt.

Et humiliatum est in laboribus cor eorum * infirmati sunt, nec fuit, qui adiuvaret eo.

Et clamaberunt ad Dominum, quum tribularentur * et de necessitatibus eorum liberavit eos.

Et eduxit eos de tenebris, ex umbra mortis * et vincula eorum disrupit.

[Col. 0816B] Confiteantur Domino misericordias eius * et mirabilia eius filiis hominum.

Quia contribit portas aereas * et vectes ferreos confregit.

[Col. 0816C] Suscepit eos de via iniquitatis ipsorum * propter iniustitias enim suas humiliati sunt.

Omnem escam abominata est anima eorum * et adpropriaberunt usque ad portas mortis.

Et clamaberunt ad Dominum, quum tribularentur * et de necessitatibus eorum liberavit eos.



SABBATO.

Aรฑa. Misit verbum suum, et sanavit nos Dominus; et eripuit nos de interitu.

[Figure: [Character] 1Kb] Misit verbum suum, et sanavit eos * et eripuit eos de interitu eorum.

Confiteantur Domino misericordias eius * et mirabilia eius filiis hominum.

Et sacrificent sacrificium laudis * et pronuntient [Col. 0816D] opera eius in exultatione.

Qui descendunt mare in nabibus * facientes operationes in aquis multis.

Ipsi viderunt opera Domini * et mirabilia eius in profundo.

Dixit, et stetit spiritus procellae * et exaltati sunt fluctus eius.

Ascendunt usque ad coelos, et descendunt usque ad abyssos * et anima eorum in malis tabescebat.

Turbati sunt, et moti sunt, sicut ebrius * et omnis sapientia eorum deglutita est.

[XLVIII] Et clamaberunt ad Dominum cum tribularentur * et de necessitatibus eorum liberavit eos.

Statuit procella in aura, et siluerunt fluctus eius * et laetati sunt, quod siluerunt.

[Col. 0817A] Et eduxit eos in portum voluntatis suae * et de necessitatibus eorum liberavit eos.

Confiteantur Domino misericordias eius * et mirabilia eius filiis hominum.

Exaltent eum in ecclesia populi * et in cathedra seniorum laudent eum.

Quia posuit flumina in desertum * et exitus aquarum in sitim.

Terram fructiferam in salsuginem * a malitia inhabitantium in ea.

Posuit deserta in stagna aquarum * et terra sine aqua in exitus aquarum.

Et conlocavit illic esurientes * et constituerunt civitatem habitationis.

Et seminaberunt agros, et plantaberunt vineas * [Col. 0817B] et fecerunt fructum nativitatis suae.

Et benedixit eis, et multiplicati sunt nimis * et iumenta eorum non sunt minorata.

Pauci facti sunt, et vexati sunt * a tribulationibus malis, et dolore.

Effusa est contemtio super principes eorum * et seduxerunt eos vana ipsorum.

Et eduxit eos in invio, et non in via, et adiuvavit pauperem de mendicitate * et posuit sicut obes patris familias.

Videbunt recti, et laetabuntur * et omnis iniquitas obdurabit os suum.

Quis sapiens est, intelleget haec * et tunc intelleget misericordias Domini.



CVII. Canticum Psalmus David.
[Col. 0817C]

Passio Christi.

Aรฑa. Exurgam diluculo, et confitebor Domino.

Paratum cor meum, Deus, paratum cor meum * cantabo et psalmum dicam tibi.

Exurge gloria mea, exurge psalterium, et cithara * exurgam diluculo.

Confitebor tibi in populis, Domine * psalmum dicam tibi inter gentes.

Quoniam magnificata est usque ad coelos misericordia tua * et veritas tua usque ad nubes.

Exaltare super coelos, Deus, et super omnem terram gloria tua * ut liberentur dilecti tui.

Salbum me faciat dextera tua, et exaudi me * [Col. 0817D] Deus locutus est in sancto suo, laetabor, et dividam Sicimam, et convallem tabernaculorum dimetiar.

Meus est Galaat, et meus est Manasses * et Efrem fortitudo capitis mei.

Juda rex meus, Moab olla spei meae * in Idumaea extendam calciamentum meum, mihi allofili subditi sunt.

Quis deducet me in civitate circunstantiae * aut quis deducet me usque in Idumaea.

Nonne tu, Deus, qui reppulisti nos * et non egredieris, Deus, e virtutibus nostris.

Da nobis auxilium in tribulatione * et vana salus hominis.

In Deo faciemus virtutem * et ipse ad nihilum deducet tribulantes nos.



CVIII. Pro victoria David Canticum.
[Col. 0818A]

Victoria Christi.

Deus, laudem meam ne tacueris * quoniam os peccatoris, et dolosi super me apertum est.

Locuti sunt adversum me lingua dolosa, et sermonibus odii circumdederunt me * et expugnaberunt me gratis.

Pro eo ut diligerent me, detrahebant mihi * ego autem orabam pro eis.

Et posuerunt adversum me mala pro bonis * et odium pro dilectione.

Constitue super eum peccatorem * et diabolus stet a dextris eius.

Quum iudicatur, exeat condemnatus * et oratio [Col. 0818B] eius fiat in peccatum.

Fiant dies eius pauci * et episcopatum eius accipiat alter.

Fiat tabernaculum eius desertum * et non sit, qui inhabitet in eo.

Fiant filii eius orlani * et uxor eius vidua.

[Figure: [Character] 1Kb] Commoti amoveantur filii eius, et mendicent * et eiciantur de habitationibus suis.

Scrutetur foenerator omnem substantiam eius * diripiant alieni omnes labores eius.

Non sit illi adiutor * nec sit, qui miserentur orfanis eius.

Fiant anni eius in interitu * in una generatione deleatur nomen eius.

Commemoretur iniquitas patrum eius in conspectu [Col. 0818C] Domini * et peccatum matris eius non deleatur.

Fiat contra Dominum semper * ut disperdat de terra memoria eius.

Pro eo quod non sit recordatus facere misericordiam * et persecutus est hominem pauperem, [XLIX] et mendicum, et compunctum corde morti tradidit.

Et dilexit maledictionem, et veniet ei * et noluit benedictionem, et prolongabitur ab eo.

Et induit se maledictionem sicut vestimento * et intrabit sicut aqua in interiora eius, et sicut oleum in ossibus eius.

Fiat illi sicut vestimentum, quod operietur * et sicut zona, quae semper praecingitur.

Hoc opus eorum, qui detrahunt mihi apud Dominum * et qui locuntur mala adversus animam meam.

[Col. 0818D] Et tu, Domine, fac mecum misericordia propter nomen tuum * quia suavis est misericordia tua.

Libera me, quoniam egenus, et pauper sum ego * et cor meum conturbatum est in me.

Sicut umbra, cum declinat, ablatus sum * et excussus sum sicut locusta.

Genua mea infirmata sunt a ieiunio * et caro mea immutata est propter oleum, et ego factus sum obprobrium illis.

Viderunt me, et moverunt capita sua * adiuba me, Domine Deus meus, salvum me fac propter misericordiam tuam, ut sciant, quia manus tua haec est, et tu, Domine, fecisti eam.

Maledicent illi, et tu benedices * qui insurgunt in Et eduxit eos in portum voluntatis suae * et de neme [Col. 0819A] confundantur, servus autem tuus laetabitur in te.

Induantur reverentia, qui detrahunt mihi * et operiantur, sicut diploide, confusionem suam.

Confitebor Domino nimis in ore meo * et in medio multorum laudabo eum.

Quoniam adstitit a dextris pauperum * ut salvam faceret a persequentibus animam meam.



CIX. Canticum David.


Bona gratia.

Aรฑa. Tecum principium in die virtutis tuae.

Dixit Dominus Domino meo: Sede a dextris meis * donec ponam inimicos tuos scabellum pedum tuorum.

Virgam virtutis suae emittit Dominus ex Syon * et dominabitur in medio inimicorum suorum.

[Col. 0819B] Tecum principium in die virtutis tuae * in splendoribus sanctorum ex utero ante luciferum genui te.

Iuravit Dominus, et non poenitebit eum * tu es sacerdos in aeternum secundum ordinem Melcisethec.

Dominus a dextris suis confringet * in die irae suae reges.

Iudicabit in nationibus, implebit ruinas * conquassabit capita in terra copiosa.

De torrente in via vivit * propterea exaltabit caput.



CX. Alleluia.


Doctrina Christi.

Aรฑa. Principium sapientiae timor Domini: intellectus bonus facientibus ea.

Confitebor tibi, Domine, in toto corde meo * in [Col. 0819C] concilio iustorum, et congregatione.

Magna opera Domini * exquisita in omnes voluntates eius.

Confessio, et magnificentia opus eius * et iustitia eius manet in saeculum saeculi.

Memoriam fecit mirabilium suorum * miserator, et misericors Dominus escam dedit timentibus se.

Memor fuit in saeculum testamenti sui * virtutem operum suorum adnuntiabit populo suo.

Ut det illis hereditatem gentium * opera manuum eius veritas, et iudicium.

Fidelia omnia mandata eius, confirmata in saeculum saeculi * facta in veritate, et aequitate.

Redemtionem misit Dominus populo suo, mandavit in aeternum testamentum suum * sanctum et terribile [Col. 0819D] nomen eius.

Principium sapientiae timor Domini * intellectus bonus facientibus ea.

Laudatio eius * manet in saeculum.



CXI. Alleluia.


Nobi populi vocatio.

Aรฑa. Misericors et miserator, et iustus Dominus. Iucundus homo, qui miseretur.

Beatus vir, qui timet Dominum * in mandatis eius cupiet nimis.

Potens in terra erit semen eius * generatio rectorum benedicetur.

Gloria, et divitiae in domo eius * et iustitia eius manet in saeculum saeculi.

[Col. 0820A] Exortum est in tenebris lumen rectis corde * misericors, et miserator, et iustus Dominus.

Iucundus homo, qui miseretur, et commodat * disponit sermones suos in iudicio: quia in aeternum non commobebitur.

In memoria aeterna erit iustus * obauditu malo non timebit.

Paratum est eor eius sperare in Domino * [L] confirmatum est cor eius, non commobebitur, donec videat inimicos suos.

Dispersit, dedit pauperibus * iustitia eius manet in saeculum saeculi, cornu eius exaltabitur in gloria.

Peccator videbit et irascetur, dentibus suis frendet, et tabescet * desiderium peccatorum peribit.



CXII. Alleluia.
[Col. 0820B]

Novi populi doctrina.

Aรฑa. Laudate, pueri, Dominum: laudate nomen Domini.

Sit nomen Domini benedictum * ex hoc nunc, et usque in saeculum.

A solis ortu usque ad occasu * laudate nomen Domini.

Excelsus super omnes gentes Dominus * supra coelos gloria eius.

Quis sicut Dominus Deus noster, qui in altis habitat * et humilia respicit in coelo, et in terra.

Suscitat a terra inopem * et ab stercore erigit pauperem.

Ut conlocet eum cum principibus, cum principibus populi sui * qui habitare facit sterilem in domo [Col. 0820C] matrem filiorum laetantem.



CXIII. Alleluia.

Aรฑa. Non nobis, Domine, non nobis, sed nomini tuo da gloriam.

In exitu Israel de Aegypto * domus Jacob de populo barbaro.

Facta est Judaea sanctificatio eius * Israel potestas eius; Israel regnavit in ea.

Mare vidit, et fugit * Jordanis conversus est retrorsum.

Montes exultaberunt, ut arietes * et colles velut agni obium.

Quid est mare, quod fugisti * et tu Jordanis, quare [Col. 0820D] conversus es retrorsum.

Montes quare exultastis, ut arietes * et colles, velut agni obium.

A facie Domini tremuit omnis terra * a facie Dei Jacob.

Qui convertit petram in stagna aquarum * et rupes in fontes aquarum.

Non nobis Domine, non nobis * sed nomini tuo da gloriam.

Super misericordiam, et veritatem tuam * ne quando dicant gentes: Ubi est Deus eorum.

Aรฑa. Deus autem noster in coelo sursum: * in coelo et in terra quaecumque voluit, fecit.

Simulacra gentium argentum, et aurum * opera manuum hominum.

[Col. 0821A] Os habent, et non loquentur * oculos habent, et non videbunt.

Aures habent, et non audient, * nares habent, et non odorabunt.

Manus habent, et non palpabunt * pedes habent, et non ambulabunt.

Non clamabunt in gutture suo * neque enim est spiritus in ora ipsorum.

Similes illi fiant, qui faciunt ea * et omnes, qui confidunt in eis.

Domus Israel sperabit in Domino * adiutor, et protector eorum est.

Domus Haaron sperabit in Domino * adiutor, et protector eorum est.

Qui timent Dominum sperent in Domino * adiutor, [Col. 0821B] et protector eorum est.

Dominus memor fuit nostri * et benedixit nobis.

Benedixit domum Israel, benedixit domum Aaron * benedixit omnes timentes Dominum, pusillos cum maioribus.

Adiciet Dominus super vos * et super filios vestros benedictionem.

Benedicti vos a Domino * qui fecit coelum, et terram.

Coelum coeli Domino * terram autem dedit filiis hominum.

Non mortui laudabunt te, Domine * neque omnes, qui descendunt in infernum.

Sed nos, qui vibimus, benedicimus Domino * ex hoc nunc, et usque in saeculum.



CXIV. Alleluia.
[Col. 0821C]

Novi populi vocatio, vel perfectio.

Aรฑa. Misericors Dominus, et iustus, et Deus noster miseretur.

Dilexi, quoniam ex audibit Dominus * vocem orationis meae.

Quia inclinabit aurem suam mihi * et in diebus meis invocabo eum.

Circumdederunt me dolores mortis * pericula inferni invenerunt me.

Tribulationem, et dolorem inveni, et nomen Domini invocabi * o Domine libera animam meam.

Misericors Dominus, et iustus * et Deus noster miserebitur.

[Col. 0821D] Custodiens parvulos Dominus * humiliatus sum, et liberavit me.

Convertere animam meam in requiem tuam * quia Dominus benefecit mihi.

Quia eripuit animam meam de morte * oculos meos a lacrymis, pedes meos a lapsu.

[LI] Conplacebo Domino * in regione vivorum.



CXV. Alleluia.


Vocatio gentium.

Credidi propter quod locutus sum * ego autem humiliatus sum nimis.

Ego dixi in excesu meo mentis meae *: Omnis homo mendax.

[Col. 0822A] Quid retribuam Domino * pro omnibus, quae praestitit mihi.

Calicem salutaris accipiam * et nomen Domini invocabo.

Pretiosa in conspectu Domini * mors sanctorum eius.

O Domine, ego servus tuus * ego servus tuus, et filius ancillae tuae.

Disrupisti vincula mea * tibi sacrificabo hostiam laudis.

Vota mea Domino reddam in atriis domus Domini, in conspectu omnis populi eius * in medio tui Jerusalem.



CXVI. Alleluia.


Victoria eorum qui in Christo agonizantur, et prophetia [Col. 0822B] de Christo.

Aรฑa. Confirma super nos Deus misericordiam tuam.

Laudate Dominum, omnes gentes * et conlaudate eum omnes populi.

Quoniam confirmata est super nos misericordia eius * et veritas Domini manet in aeternum.



CXVII. Alleluia.


Eruditioque secundum Deum inductionis.

Aรฑa. Fortitudo mea, et laudatio mea Dominus, et factus est mihi in salute.

Confitemini Domino quoniam bonus * quoniam in saeculum misericordia eius.

Dicat nunc domus Israel, quoniam bonus * quoniam in saeculum misericordia eius.

[Col. 0822C] Dicat nunc domus Aaron, quoniam bonus * quoniam in saeculum misericordia eius.

Dicant nunc omnes timentes Dominum, quoniam bonus * quoniam in saeculum misericordia eius.

In tribulatione invocabi Dominum * et exaudibit me in latitudine.

Dominus mihi adiutor est * et non timebo, quid mihi faciat homo.

Dominus mihi adiutor est * et ego despiciam inimicos meos.

Bonum est sperare in Domino * quam sperare in homine.

Bonum est confidere in Domino * quam confidere in principibus.

[Col. 0822D] Omnes gentes circumdederunt me * et in nomine Domini ultus sum illos.

Circundantes circumdederunt me * et in nomine Domini ultus sum illos.

Circumdederunt me sicut apes fabum, et exarserunt in me sicut ignis in spinis * et in nomine Domini ultus sum illos.

Impulsus versatus sum, ut caderem * et Dominus suscepit me.

Fortitudo mea, et laudatio Dominus * et factus est mihi in salute.

Vox laetitiae, et salutis * in tabernaculis iustorum.

Dextera Domini fecit virtutem * dextera Domini exaltavit me.

Non moriar, sed vibam * et narrabo opera Domini.

[Col. 0823A] Castigans castigavit me Dominus * et morti non tradidit me.

Aperite mihi portas iustitiae, ingressus in eas confitebor Domino * haec porta Domini, iusti introibunt per eam.

Confitebor tibi, Domine, quoniam exaudisti me * et factus es mihi in salute.

Lapidem quem reprobaberunt aedificantes * hic factus est in caput anguli.

A Domino factum est istud * et est mirabile in oculis nostris.

Hic est dies, quem fecit Dominus * exultemus, et laetemur in eo.

O Domine, salbos nos fac * o Domine, bona prospera.

Benedictus, qui venit in nomine Domini * benediximus [Col. 0823B] vos de domo Domini.

Aรฑa. Deus Dominus, * et inluxit nobis.

Constituite diem solemnem in confrequentationibus * usque ad cornu altaris.

Deus meus es tu, et confitebor tibi * Deus meus es tu, et exaltabo te.

Confitebor tibi Domine, quoniam exaudisti me * et factus es mihi in salute.

Confitemini Domino, quoniam bonus * quoniam in saeculum misericordia eius.



CXVIII.



Aleph. Doctrina inambitionis.

Aรฑa. Tu mandasti mandata tua, Domine, custodire nimis.

[Col. 0823C] [LII] Beati inmaculati in via * qui ambulant in lege Domini.

Beati, qui prescrutantur testimonia eius * in toto corde suo exquirunt eum.

Non enim qui operantur iniquitatem * in viis eius ambulaberunt.

Tu mandasti mandata tua Domine * custodire nimis.

Utinam dirigantur viae meae * ad custodiendas iustificationes tuas.

Tunc non confundar * dum respicio in omnia mandata tua.

Confitebor tibi, Domine, in directione cordis mei * in eo quod didici iudicia iustitiae tuae.

Iustificationes tuas custodiam * non me derelinquas usquequaque.



Beth. Domus conversationis.
[Col. 0823D]

Aรฑa. In toto corde meo exquisibi te, Deus, ne repellas me a mandatis tuis.

In quo corrigit iubenior viam suam * in custodiendo sermones tuos.

In toto corde meo exquisibi te * ne repellas me a mandatis tuis.

In corde meo abscondi eloquia tua * ut non peccem tibi.

Benedictus es, Domine * doce me iustificationes tuas.

In labiis meis pronunciabi * omnia iudicia oris tui.

In via testimoniorum tuorum delectatus sum * sicut in omnibus divitiis.

[Col. 0824A] In mandatis tuis me exercebor * et considerabo vias tuas.

Et in tuis iustificationibus meditabor * non oblibiscar sermones tuos.



Gimel. Plenitudo: angustia.

Aรฑa. Revela oculos meos, et considerabo mirabilia de lege tua: incola ego sum in terra, ne abscondas a me mandata tua.

Retribue servo tuo * vivam, et custodiam sermones tuos.

Revela oculos meos * et considerabo mirabilia de lege tua.

Incola ego sum in terra * ne abscondas a me mandata tua.

[Col. 0824B] Concupibit anima mea desiderare iustificationes tuas * in omni tempore.

Increpasti supervos * maledicti qui declinant a mandatis tuis.

Aufer a me obprobrium, et contemtionem * quia testimonia tua exquisibi.

Etenim sederunt principes, et adversum me loquebantur * servus autem tuus exercebatur in tuis iustificationibus.

Nam et testimonia tua meditatio mea est * et consolatio mea iustificationes tuae sunt.



Deleth. Tabularum.

Adhaesit pavimento anima mea * vivifica me secundum [Col. 0824C] verbum tuum.

Vias tuas pronunciabi, et exaudisti me * doce me iustificationes tuas.

Hanc viam iustificationum tuarum fac, ut intellegam * et exercebor in mirabilibus tuis.

Dormitavit anima mea prae taedio * confirma me in verbis tuis.

Viam iniquitatis amobe a me * et de lege tua miserere mei.

Viam veritatis elegi * iudicia tua commemorabi.

Adhaesi testimoniis tuis, Domine * noli me confundere.

Viam mandatorum tuorum cucurri * quum dilatares cor meum.



He:::: Vibent.
[Col. 0824D]

Aรฑa. Legem pone mihi, Domine, viam iustitiae tuae, et exquiram eam semper de toto corde meo.

Legem pone mihi, Domine, viam iustificationum tuarum * et exquiram eam semper.

Da mihi intellectum, et prescrutabor legem tuam * et custodiam illam de toto corde meo.

Deduc me in legem mandatorum tuorum * quoniam ipsam volui.

Inclina cor meum in testimonia tua * et non ad inutilitatem.

Averte oculos meos, ne videant vanitatem * in via tua vivifica me.

Statue servo tuo eloquium tuum * in timore tuo.

[Col. 0825A] Amputa obprobrium meum, quod suspicatus sum * iudicia enim tua iucunda.

Ecce concupibi mandata tua in tua * iustitia vivifica me.



Vau Get. Bonum salutare.

[LIII] Veniat super nos misericordia tua, Domine * salutare tuum, et eloquium tuum.

Et respondebor exprobrantibus mihi verbum * quia sperabi in sermonibus tuis.

Et ne auferas de ore meo verbum veritatis usquequaque * quia in iudiciis tuis sperabi.

Et custodiam legem tuam semper * in aeternum, et in saeculum saeculi.

Et ambulabi in latitudine * quia praecepta tua exquisibi.

[Col. 0825B] Loquar de testimoniis tuis in conspectu regum, * et non confundar.

Et meditabor in mandatis tuis * quae dilexi vehementer.

Et lebabi manus meas in mandatis tuis, quae dilexi * et exercebor in mirabilibus tuis.



Zay. Hec. T. Initium.

Memento verbi tui servo tuo * in quo mihi spem dedisti, Domine.

Haec me consolata est in humilitate mea * quia eloquium tuum vivificavit me.

Superbi inique agebant usquequaque * a lege autem tua non declinabi.

Memor fui iudiciorum tuorum a saeculo, Domine * [Col. 0825C] et delectatus sum.

Taedium tenuit me pro peccatoribus * derelinquentibus legem tuam.

Cantabiles erant mihi iustificationes tuae * in loco incolatus mei.

Memor fui in nocte nominis tui, Domine * et custodibi legem tuam.

Hoc mihi factum est * quia iustificationes tuas exquisibi.



Heth Vita vel vivacitas.

Portio mea, Domine, * dixi, custodire legem tuam.

Deprecatus sum faciem tuam * de toto corde meo.

Miserere mei secundum eloquium tuum, quia cogitabi [Col. 0825D] vias tuas * et converti pedes meos in testimonia tua.

Paratus sum, et non sum turbatus * custodire mandata tua.

Funes peccatorum circumplexi sunt me * et legem tuam non sum oblitus.

Media nocte surgebam ad confitendum tibi * super iudicia iustitiae tuae.

Particeps sum ego omnium timentium te * et custodientium mandata tua.

Misericordia tua, Domine, plena est terra * iustificationes tuas doce me.



Teth. Bonum.

Aรฑa. Bonus es, Domine: bonitate doce nos.

[Col. 0826A] Iucunditatem fecisti cum servo tuo, Domine * secundum verbum tuum.

Bonitatem, et disciplinam, et scientiam doce me * quia mandatis tuis credidi.

Priusquam humiliarer, ego deliqui * pro terea eloquium tuum custodibi.

Bonus es, Domine * et in bonitate tua doce me iustificationes tuas.

Multiplicata est super me iniquitas superborum * ego autem in toto corde meo scrutabor mandata tua.

Quoagulatum est, sicut lac cor corum * ego vero legem tuam meditatus sum.

Bonum mihi est, quod humiliasti me, Domine * ut discam iustificationes tuas.

[Col. 0826B] Bona mihi est lex oris tui * super millia auri, et argenti.



Ioth. Principium aleo.

Manus tuae fecerunt me, et plasmaberunt me * da mihi intellectum, ut discam mandata tua.

Qui timent te, videbunt me, et laetabuntur * quia in verbo tuo sperabi.

Cognobi, Domine, quia aequitas, et veritas, iudicia tua * et in veritate tua humiliasti me.

Fiat nunc misericordia tua, et consoletur me * secundum eloquium tuum cum servo tuo.

Veniat mihi miserationes tuae, ut vibam * quia lex tua meditatio mea est.

Confundantur superbi, quia iniuste iniquitatem [Col. 0826C] fecerunt in me * ego autem exercebor in praeceptis tuis.

Convertantur ad me timentes te * et qui noberunt testimonia tua.

Fiat cor meum immaculatum in tuis iustificationibus * ut non confundar.



Kaph. Manus.

[LIV] Defecit in salutari tuo anima mea * et in verbo tuo sperabi, Domine.

Defecerunt oculi mei in eloquium tuum * dicentes: Quando consolaberis me.

Quia factus sum, sicut uter in pruina * iustificationes tuas non sum oblitus.

[Col. 0826D] Quot sunt dies servi tui, Domine * quando facies de persequentibus me iudicium.

Narraberunt mihi iniqui delectationes suas * sed non ita, ut lex tua, Domine.

Omnia mandata tua veritas * iniqui persecuti sunt me, sucurre mihi.

Paulo minus consummaberunt me in terra * ego autem non dereliqui mandata tua.

Secundum misericordiam tuam vivifica me * ut custodiam testimonia oris tui.



Lameth. Disciplina, sive cordis auxilium.

Aรฑa. Fundasti terram, et permanet: ordinationi tuae perseverant dies, quoniam universa serviunt tibi, Domine.

[Col. 0827A] In aeternum, Domine * permanet verbum tuum in coelo.

In generatione et progenie * veritas tua.

Fundasti terram, et permanet * ordinationi tuae perseverant dies, quoniam universa serviunt tibi.

Nisi quod lex tua meditatio mea est * tunc forsitan perissem in humilitate mea.

In aeternum non oblibiscar iustificationum tuarum * quia in ipsis vivificasti me, Domine.

Tuus sum ego, salvum me fac * ut custodiam iustificationes tuas.

Me expectaberunt peccatores, ut perderent me * testimonia autem tua non intellexerunt.

Omni consummationi vidi finem * latum mandatum tuum valde.



Mem. Sempiternum incipit.
[Col. 0827B]

Quomodo dilexi legem tuam, Domine * tota die meditatio mea est.

Super inimicos meos prudentem me fecisti mandato tuo * quia in aeternum mihi est.

Super omnes docentes me intellexi * quia testimonia tua meditatio mea est.

Super seniores intellexi * quia mandata tua exquisibi.

Ab omni via mala prohibui pedes meos * ut custodiam verbum tuum.

A iudiciis tuis non declinabi * quia tu legem posuisti mihi.

Quam dulcia faucibus meis eloquia tua * super [Col. 0827C] mel, et fabum ori meo.

Mandata tua intellexi * propterea odio habui omnem viam iniquitatis.



Nun. Sempiterna visio.

Lucerna pedibus meis verbum tuum, Domine * et lumen semitis meis.

Iurabi, et statui * custodire iudicia iustitiae tuae.

Humiliatus sum usquequaque, Domine * vivifica me secundum verbum tuum.

Voluntaria oris mei comproba, Domine * et iudicia tua doce me.

Anima mea in manibus tuis semper * et legem tuam non sum oblitus.

Posuerunt peccatores laqueos mihi * et a mandatis [Col. 0827D] tuis non errabi.

Hereditatem adquisibi testimonia tua in aeternum * quia exultatio cordis mei tu es.

Inclinabi cor meum ad faciendas iustificationes tuas * propter aeternam retributionem.



Samec. Adiutorium. Oculus.

Iniquos odio habui, et abominatus sum * legem autem tuam dilexi, Domine.

Adiutor et susceptor meus es tu * et in verbo tuo sperabi.

Declinate a me malignantes * et prescrutabor mandata Dei mei.

Suscipe me secundum eloquium tuum, ut vivam [Col. 0828A] * et ne confundas me ab exspectatione mea.

Adiuva me, et salbabor * et meditabor in tuis iustificationibus semper.

Sprevisti omnes discendentes a iustificationibus tuis * quia iniusta cogitatio eorum est.

Praebaricatores reputabi omnes peccatores terrae * ideo dilexi testimonia tua semper.

Infige timori tuo carnem meam * a iudiciis enim tuis timui.



Ayn. Sive oculus. nos.

Aรฑa. Excipe servum tuum in bono: ut non calumnientur mihi superbi.

[LV] Feci iudicium, et iustitiam * Domine, ne tradas me persequentibus me.

[Col. 0828B] Excipe servum tuum in bono * ut non calumnientur mihi superbi.

Oculi mei defecerunt in salutari tuo * et in eloquium iustitiae tuae.

Fac cum servo tuo, Domine, secundum multam misericordiam tuam * et secundum iustificationes tuas doce me.

Servus tuus sum ego: da mihi intellectum * ut sciam testimonia tua.

Tempus est benefaciendi, Domine * dissipaberunt legem tuam iniqui.

Ideo dilexi testimonia tua * super aurum, et topazion.

Propterea ad omnia mandata tua dirigebar * omnem viam iniquitatis odio habui.



Phe. Os . . . . . iustitia.
[Col. 0828C]

Mirabilia testimonia tua, Domine * ideo scrutata est anima mea.

Declaratio sermonum tuorum inluminet me * et intellectum det parvulis.

Os meum aperui, et adtraxi spiritum * quia mandata tua concupiscebam.

Respice in me, et miserere mei * secundum iudicium diligentium nomen tuum.

Gressus meos dirige secundum eloquium tuum * ut non dominetur mihi omnis iniustitia.

Erue me a calumniis hominum * ut custodiam praecepta tua.

Faciem tuam ostende super servum tuum * et doce [Col. 0828D] me iustificationes tuas.

Rivos lacrymarum deduxerunt oculi mei * quia non custodierunt legem tuam.



Sade. Justitiae inscio.

Aรฑa. Cremavit me zelus domus tuae, quia inimici mei verba tua obliti sunt.

Iustus es Domine * et rectum iudicium tuum.

Mandasti iudicium, et testimonia tua * et veritatem tuam nimis.

Cremavit me zelus domus tuae * quia obliti sunt verba tua inimici mei.

Ignitum eloquium tuum valde * et servus tuus dilexit illud.

[Col. 0829A] Adulescentior ego sum, et contemtus * iustificationes tuas non sum oblitus.

Iustitia tua iusta in aeternum * et lex tua veritas.

Tribulatio, et angustia invenerunt me * mandata autem tua meditatio mea est.

Aequitas et testimonia tua in aeternum * intellectum eorum da mihi, Domine, et vivifica me.



Coph. Vocatio aspice.

Aรฑa. Praevenerunt oculi mei ad te diluculo, ut meditarer eloquia tua.

Exclamabi in toto corde meo, exaudi me, Domine * iustificationes tuas requiram.

Clamabi ad te salvum me fac * ut custodiam praecepta tua.

[Col. 0829B] Praeveni in maturitate, et exclamabi * et in verbo tuo sperabi.

Praevenerunt oculi mei ad te diluculo * ut meditarer eloquia tua.

Vocem meam exaudi, Domine, secundum multam et magnam misericordiam tuam * et secundum iudicium tuum vivifica me.

Adproprieberunt persequentes me iniuste * lege autem tua longe facti sunt.

Prope es tu, Domine * et omnia mandata tua veritas.

Ab initio cognobi de testimoniis tuis * quia in aeternum fundasti ea.



Res. Capitis.

[Col. 0829C] Vide humilitatem meam, et eripe me * quia legem tuam non sum oblitus.

Iudica iudicium meum, et redime me * propter eloquium tuum vivifica me.

Longe est a peccatoribus salus * quia iustificationes tuas non exquisierunt.

Miserationes tuae multae, Domine * secundum iudicium tuum vivifica me.

Multi persequentes tribulabant me * a testimoniis tuis non declinabi.

Vidi incompositos, et tabescebam * quia eloquia tua non custodierunt.

Vide, quia mandata tua dilexi * Domine, in tua misericordia vivifica me.

[Col. 0829D] Principium verborum tuorum veritas * in aeternum omnia iudicia iustitiae tuae.



Sin. Dentium sedentes.

Principes persecuti sunt me gratis * et a verbis tuis formidavit cor meum

[LVI] Laetor ego super eloquia tua * sicut qui invenit spolia multa.

Iniquitatem odio habui, et abominatus sum * legem autem tuam dilexi.

Septies in die laudem dixi tibi * super iudicia iustitiae tuae.

Pax multa diligentibus legem tuam * et non est illis in scandalum.

[Col. 0830A] Expectabam salutare tuum, Domine * et mandata tua serbabi.

Custodibit anima mea testimonia tua * et dilexit ea valde.

Serbabi mandata tua, et testimonia tua * quoniam omnes viae meae in conspectu tuo, Domine.



Tav. Signum.

Adpropriet oratio mea in conspectu tuo, Domine * secundum eloquium tuum da mihi intellectum.

Intret postulatio mea in conspectu tuo, Domine * secundum eloquium tuum eripe me.

Eructuabunt labia mea hymnum * quum docueris me iustificationes tuas.

Pronuntiabit lingua mea eloquia tua * quoniam [Col. 0830B] omnia mandata tua iusta sunt.

Adpropinquet postulatio mea in conspectu tuo, Domine * fiat manus tua ad liberandum me, quia mandata tua dilexi.

Concupibi salutare tuum, Domine * et lex tua meditatio mea est.

Vivit anima mea, et laudabit te * et iudicia tua adiubabunt me.

Errabi sicut obis quae perierat * vivifica servum tuum, quia mandatorum tuorum non sum oblitus.



CXIX. Canticum gradum.

Ad Dominum, cum tribularer, clamabi * et exaudibit me.

Domine libera animam meam a labiis iniquis * et [Col. 0830C] a lingua dolosa.

Quid detur tibi, aut quid apponatur tibi * ad linguam dolosam.

Sagittae acutae potentis * cum carbonibus desolatoriis.

Heu me, quod incolatus meus prolongatus est a me * habitabi cum habitantibus Cedar.

Multum incola fuit anima mea: cum his qui oderant pacem eram pacificus * dum loquebar illis inpugnabant me gratis.



CXX. Canticum gradum. Bonorum nuntiationes.

Aรฑa. Auxilium meum a Domino qui fecit coelum, [Col. 0830D] et terram.

Lebabi oculos meos ad montes * unde veniat auxilium mihi.

Auxilium meum a Domino * qui fecit coelum, et terram.

Non det in commotione pedem tuum * neque dormitet, qui custodit te.

Ecce non dormitabit, neque obdormiet * qui custodit Israel.

Dominus custodiat te * Dominus protectio tua super manum dexterae tuae.

Per diem sol non uret te * neque luna per noctem.

Dominus custodiat te ab omni malo * custodiat animam tuam Dominus.

[Col. 0831A] Dominus custodiat introitum tuum et exitum tuum * ex hoc nunc et usque in saeculum.



CXXI. Canticum gradum. Orationis.

Aรฑa. Fiat pax in virtute tua, et abundantia in turribus tuis.

Laetatus sum in his, quae dicta sunt mihi * in domo Domini ibimus.

Stantes erant pedes nostri * in atriis tuis Ierusalem.

Ierusalem quae aedificatur ut Civitas * cuius participatio eius in idipsum.

Illic enim ascenderunt tribus, tribus Domini * testimonium in Israel ad confitendum nomini Domini.

[Col. 0831B] Quia illic sederunt sedes in iudicio * sedes super tronum David.

Rogate quae pacis sunt Ierusalem * et abundantia diligentibus te.

Fiat pax in virtute tua * et abundantia in turribus tuis.

Propter fratres meos, et proximos meos loquebar pacem de te * et propter domum Domini Dei mei quaesibi bona tibi.



CXXII Canticum gradum. Bona gratiae.

Aรฑa. Oculi nostri ad Dominum Deum nostrum donec misereatur nobis.

Ad te lebamus oculos nostros * qui habitas in [Col. 0831C] coelis.

Ecce sicut oculi servorum ad manus dominorum suorum, [LVII] et sicut oculi ancillae ad manus dominae suae * ita oculi nostri ad Dominum Deum nostrum, donec misereatur nobis.

Miserere nobis, Domine, miserere nobis * quia multum repleti sumus contemtione:

Multumque repleta est anima nostra obprobriis abundantium * et dispectione superborum.



CXXIII. Canticum gradum. Restitutionis.

Aรฑa. Laqueus contritus est et nos liberati sumus.

Nisi quod Dominus erat in nobis * dicat nunc Israel, nisi quod Dominus erat in nobis.

[Col. 0831D] Quum insurgerent homines in nos * forsitan vivos deglutissent nos.

Quum irasceretur animus eorum adversum nos * forsitan velut aqua obsorbuissent nos.

Torrentem pertransivit anima nostra * forsitan pertransisset anima nostra aquam inmensam.

Benedictus Dominus * qui non dedit nos in captura dentibus eorum.

Anima nostra sicut passer erepta est * de laqueo venantium.

Laqueus contritus est * et nos liberati sumus.

Adiutorium nostrum in nomine Domini * qui fecit coelum, et terram.



CXXIV. Canticum gradum. Speratio futurorum.
[Col. 0832A]

Aรฑa. Benefac Domine bonis, et rectis corde.

Qui confidunt in Domino sicut mons Syon * non commobebitur in aeternum, qui habitat in Ierusalem.

Montes in circuitu eius, et Dominus in circuitu populi sui * ex hoc nunc et usque in saeculum.

Quia non derelinquet Dominus virgam peccatorum super sortem iustorum * ut non extendant iusti ad iniquitatem manus suas.

Benefac, Domine * bonis, et rectis corde.

Declinantes autem ad obligationem, adducet Dominus cum operantibus iniquitatem * pax super Israel.



CXXV. Canticum gradum. Aedificationis Ecclesiae.
[Col. 0832B]

Aรฑa. Magnificavit Dominus facere nobiscum: facti sumus laetantes.

In convertendo Dominus captivitatem Syon * facti sumus, sicut consolati.

Tunc repletum est gaudium os nostrum * et lingua nostra exultatione.

Tunc dicent inter gentes, magnificavit Dominus facere cum istis: magnificavit Dominus facere nobiscum * facti sumus laetantes.

Converte, Domine, captivitatem nostram sicut torrens in austro * ut qui seminant in lacrymis, in gaudio metant.

[Col. 0832C] Euntes ibant, et flebant * mittentes semina sua.

Venientes autem venient in exultatione * portantes manipulos suos.



CXXVI. Canticum gradum. Vocationis gentium.

Nisi Dominus aedificaberit domum * in vano laborant qui aedificant eam.

Nisi Dominus custodierit civitatem * in vano vigilant, qui custodiunt eam.

In vanum est vobis ante lucem surgere * surgite, postquam sederitis, qui manducatis panem doloris.

Quum dederit dilectis suis somnum ecce hereditas Domini filii * mercis fructus ventris ejus.

Sicut sagittae in manu potentis * ita filii excussorum.

[Col. 0832D] Beatus vir, qui implevit desiderium suum ex ipsis * non confundetur dum loquetur inimicis suis in porta



CXXVII. Canticum gradum. Victoriae Dei militiae

Aรฑa. Labores fructuum tuorum manducabis: beatus es, et bene tibi erit.

Beati omnes, qui timent Dominum * et qui ambulant in viis eius.

Labores fructuum tuorum manducabis * beatus es, et bene tibi erit.

Uxor tua, sicut vitis abundans * in lateribus domus tuae.

[Col. 0833A] Filii tui, sicut nobella olivarum * in circuitu mensae tuae.

Ecce sic benedicetur omnis homo * qui timet Dominum.

Benedicat tibi Dominus ex Syon * et videas quae bona sunt in Ierusalem omnibus diebus vitae tuae.

Et videas filios filiorum tuorum * pax super Israel.



CXXVIII. Canticum gradum. Oratio martyrum.

[LVIII] Aรฑa. Benedictio Domini super vos: benedicimus vos in nomine Domini.

Saepe expugnaberunt me a iubentute mea, dicat nunc Israel * saepe expugnaberunt me a iubentute [Col. 0833B] mea: etenim non potuerunt mihi.

Supra dorsum meum fabricaberunt peccatores * prolongaberunt iniquitates suas.

Dominus iustus * concidet cervices peccatorum.

Confundantur, et convertantur retrorsum * omnes, qui oderunt Syon.

Fiant sicut foenum aedificiorum * quod priusquam evellatur, arescit.

De quo non implebit manum suam, qui metit * et sinum suum, qui manipulos colligit.

Et non dixerunt, qui praeteriebant: benedictio Domini super vos * benedicimus vos in nomine Domini.



CXXIX. Canticum gradum. De humilitate.
[Col. 0833C]

Aรฑa. A vigilia matutina usque ad noctem: speret Israhel in Domino.

De profundis clamabi ad te, Domine * Domine, exaudi vocem meam.

Fiant aures tuae intendentes * ad orationem servi tui.

Si iniquitatem observaberis, Domine, * Domine, quis sustinebit.

Quia apud te propitiatio est * et propter legem tuam sustinui te, Domine.

Sustinuit anima mea in verbo tuo * sperabit anima mea in Domino.

A vigilia matutina usque ad noctem * a custodia matutina speret Israhel in Domino.

[Col. 0833D] Quia apud Dominum misericordia est * et copiosa apud eum redemtio.

Et ipse redimet Israhel * ex omnibus iniquitatibus ejus.



CXXX. Canticum gradum. Oratio David. Inluminatio Christi.

Aรฑa. Speret Israhel in Domino ex hoc nunc, et usque in saeculum.

Domine, non est exaltatum cor meum neque elati sunt oculi mei * neque ambulabi in magnis, neque in mirabilibus super me.

Si non humiliter sentiebam * sed exaltabi animam meam.

[Col. 0834A] Sicut ablactatus super matrem suam * ita retribues animam meam.

Speret Israhel in Domino * ex hoc nunc, et usque in saeculum.



CXXXI. Canticum gradum. Populi Perfectio.

Memento Domine David * et omnes mansuetudines eius.

Sicut iuravit Domino * votum vobit Deo Jacob.

Si introiero in tabernaculum domus meae * si ascendero in lectum stratus mei.

Si dedero somnum oculis meis, aut palpebris meis dormitationem * aut requiem temporibus meis.

Donec inveniam locum Domino * tabernaculum [Col. 0834B] Deo Jacob.

Ecce audibimus eum in Eufrata * invenimus eum in campis silbae.

Introibimus in tabernaculo ejus * adorabimus in loco ubi steterunt pedes eius.

Exurge Domine in requiem tuam * tu et arca sanctificationis tuae.

Sacerdotes tui induantur iustitiam * et sancti tui laetentur in bonis.

Propter David servum tuum * non avertas faciem Christi tui.

Aรฑa. Parabi lucernam Christo meo.

Iurabit Dominus David in veritate, et non frustrabit eum * de fructu ventris tui ponam super sedem meam.

[Col. 0834C] Si custodierint filii tui testamentum meum, et testimonia mea haec, quae docebo eos * et filii eorum sedebunt usque in aeternum super sedem meam.

Quoniam elegit Dominus Syon * praeelegit eam in habitationem sibi.

Haec requies mea in saeculum saeculi * hic habitabo quoniam praeelegi eam.

Viduam eius benedicens benedicam * et pauperes eius saturabo panibus.

Sacerdotes eius induam salutare * et sancti eius exultatione exultabunt.

Illic producam cornu David * parabi lucernam Christo meo.

Inimicos eius induam confusione * super ipsum autem floriet santificatio mea.



CXXXII. Canticum gradum. Populi perfectio.
[Col. 0834D]

Aรฑa. Sicut ros Hermon, quod descendit in montem Syon: [LIX] illic mandabit Dominus benedictionem.

Ecce quam bonum et quam iucundum * habitare fratres in unum.

Sicut unguentum a capite quod descendit in barbam in barbam Aaron * quod descendit in ora vestimenti eius.

Sicut ros Hermon, quod descendit in montem Syon * quoniam illic mandabit Dominus benedictionem, et vitam usque in saeculum.



CXXXIII. Canticum gradum. Populo venturo.
[Col. 0835A]

Ecce nunc benedicite Dominum omnes servi Domini * qui statis in domo Domini, in atriis domus Dei nostri.

In noctibus extollite manus vestras in sancta * et benedicite Dominum.

Benedicat tibi Dominus ex Syon * qui fecit coelum, et terram.



CXXXIV. Alleluia. Doctrinae inductionis.

Aรฑa. Ego cognobi, quod magnus est Dominus: et Deus noster super omnes deos.

[Col. 0835B] Laudate nomen Domini * laudate servi Domini.

Qui statis in domo Domini * in atriis domus Dei nostri.

Laudate Dominum, quia benignus Dominus * psallite nomini eius, quoniam suave est.

Quoniam Iacob elegit sibi Dominus * Israel in possessionem sibi.

Quia ego cognobi, quod magnus est Dominus * et Deus noster prae omnibus diis.

Omnia quaecumque voluit Dominus fecit * in coelo, et in terra, in mari, et in omnibus abyssis.

Educens nubes ab extremo terrae * fulgura in plubiam fecit.

Qui producit ventos de thesauris suis * qui percussit primogenita Aegypti, ab homine usque ad [Col. 0835C] pecus.

Et misit signa, et prodigia in medio tui, Aegypte * in Faraonem, et in omnes servos eius.

Qui percussit gentes multas * et occidit reges mirabiles.

Seon regem Amorrheorum, et Og regem Basan * et omnia regna Canaan occidit.

Et dedit terram eorum hereditatem * hereditatem Israel servo suo.

Domine, nomen tuum in aeternum * Domine, memoriale tuum in saeculum saeculi.

Quia iudicabit Dominus populum suum * et in servis suis consolabitur.

Simulacra gentium argentum, et aurum * opera manuum hominum.

[Col. 0835D] Os habent, et non loquentur * oculos habent, et non videbunt.

Aures habent, et non audiunt * nares habent, et non odorabunt.

Manus habent, et non palpabunt * pedes habent, et non ambulabunt.

Non clamabunt in gutture suo * neque enim est spiritus in ora ipsorum.

Similes illis fiant, qui faciunt ea * et omnes, qui confidunt in eis.

Domus Israhel benedicite Domino * domus Aaron benedicite Domino.

Domus Levi benedicite Domino * qui timetis Dominum, benedicite Domino.

[Col. 0836A] Benedicat tibi Dominus ex Syon * qui habitat in Ierusalem.



CXXXV. Alleluia. Bona gratia liberatorum.

Aรฑa. In humilitate nostra memor fuit nostri Dominus, et redemit nos de manu inimicorum nostrorum.

Confitemini Domino quoniam bonus * quoniam in saeculum misericordia eius.

Confitemini Deo deorum * quoniam in saeculum. misericordia eius.

Confitemini Domino dominorum * quoniam in saeculum misericordia eius.

Qui fecit mirabilia magna solus * quoniam in saeculum misericordia eius.

[Col. 0836B] Qui fecit coelos intellectu * quoniam in saeculum misericordia eius.

Qui firmavit terram super aquas * quoniam in saeculum misericordia eius.

Qui fecit luminaria magna solus * quoniam in saeculum misericordia eius.

Solem in potestate diei * quoniam in saeculum misericordia eius.

Lunam et stellas in potestate noctis * quoniam in saeculum misericordia eius.

Qui percussit Aegyptum cum primitiis suis * quoniam in saeculum misericordia eius.

Et eduxit Israhel, e medio eius, * quoniam in saeculum misericordia eius.

In manu forti, et brachii excelso * quoniam in [Col. 0836C] saeculum misericordia eius.

Qui divisit mare rubrum in divisiones * quoniam in saeculum misericordia eius.

[LX] Et transduxit Israhel per medium eius * quoniam in saeculum misericordia eius.

Qui excussit Faraonem, et exercitum eius in mari rubro * quoniam in saeculum misericordia eius.

Qui transduxit populum suum per desertum * quoniam in saeculum misericordia eius.

Qui eduxit aquam de petra rupis * quoniam in saeculum misericordia eius.

Qui percussit gentes multas * quoniam in saeculum misericordia eius.

Et occidit reges mirabiles * quoniam in saeculum misericordia eius.

[Col. 0836D] Seon regem Amorreorum * quoniam in saeculum misericordia eius.

Et Og regem Bassan * quoniam in saeculum misericordia eius.

Et omnia regna Canaan occidit * quoniam in saeculum misericordia eius.

Et dedit terram eorum hereditatem * quoniam in saeculum misericordia eius.

Hereditatem Israhel servo suo * quoniam in saeculum misericordia eius

Quia in humilitate nostra memor fuit nostri Dominus * quoniam in saeculum misericordia eius.

Et redemit nos de manu inimicorum nostrorum * quoniam in saeculum misericordia eius.

[Col. 0837A] Qui dat escam omni carni * quoniam in saeculum misericordia eius.

Confitemini Deo coeli * quoniam in saeculum misericordia eius.

Confitemini Domino, quoniam bonus * quoniam in saeculum misericordia eius.



CXXXVI. Psalmus David et Iheremiae. Sanctorum voces, qui in cabtivitate sunt.

Super flumina Babilonis illic sedimus, et flevimus * dum recordaremur tui, Syon.

In salicibus in medio eius * ibi suspendimus organa nostra.

Quia illic interrogaberunt nos, qui cabtivos duxerunt nos verba canticorum * et qui adduxerunt nos, [Col. 0837B] dixerunt nobis: Hymnum cantate nobis de canticis Syon.

Quomodo cantabimus canticum Domini * in terra aliena?

Si oblitus fuero tui Ierusalem * oblibiscatur me dextera mea.

Adhaereat lingua mea faucibus meis * si tui non meminero.

Si non praeposuero Ierusalem * in principio laetitiae meae.

Memento Domine filiorum Edon in diebus Ierusalem * qui dixerunt: Exinanite, exinanite quousque ad fundamentum in ea.

Filia Babilonis misera * beatus qui retribuit tibi retributionem, quam tu retribuisti nobis.

[Col. 0837C] Beatus, qui tenet * et allidet parvulos suos ad petram.



CXXXVII. Psalmus David. Bona gratia. Prophetia David.

Aรฑa. In conspectu angelorum tuorum psallam tibi, Domine.

Confitebor tibi Domine in toto corde meo, quoniam exaudisti omnia verba oris mei * et in conspectu angelorum tuorum psallam tibi.

Adorabo ad templum sanctum tuum * et confitebor nomini tuo.

Super misericordiam, et veritatem tuam * quoniam magnificasti super omnia nomen sanctum tuum.

[Col. 0837D] In quacumque die invocabero te, velociter exaudi me Domine * multiplicasti animam meam in veritate tua.

Confiteantur tibi, Domine, omnes reges terrae * quoniam audierunt omnia verba oris tui.

Et cantent in canticis Domino, quoniam magna est gloria Domini * quoniam excelsus Dominus, et humilia respicit, et alta de longe agnoscit.

Si ambulabero in medio tribulationis, vivificabis me * et super iram inimicorum meorum extendisti manum tuam, et salbum me fecit dextera tua.

Domine, retribue pro me * Domine misericordia tua in aeternum: opera manuum tuarum ne despicias.



CXXXVIII. Pro victori David Canticum. Declaratio justi cum Dei dicatione.
[Col. 0838A]

Aรฑa Tu formasti me, posuisti super me manum tuam Domine.

Domine probasti me, et cognobisti me * tu cognobisti sessionem meam, et resurrectionem meam: tu intellexisti cogitationes meas a longe.

Semitam meam, et limitem meum tu investigasti * et omnes vias meas praevidisti, quia non est dolus in lingua mea.

Ecce tu, Domine, cognobisti omnia * nobissima, et antiqua.

[LXI] Tu formasti me, et posuisti super me manum tuam * mirabilis facta est scientia tua ex me, [Col. 0838B] confortata est, nec potero ad eam.

Quo ibo ab spiritu tuo * et a facie tua quo fugiam?

Si ascendero in coelum tu ibi es * et si descendero in infernum ades.

Si sumsero pinnas meas ante lucem * et habitabero in postremis maris.

Etenim illuc manus tua deducet me * et tenebit me dextera tua.

Et dixi: Forsitan tenebrae conculcaberunt me * et nox inluminatio mea in deliciis meis.

Quia tenebrae non obscurabuntur a te * et nox sicut dies inluminabitur.

Sicut tenebrae eius, ita et lumen eius * quoniam tu possides renes meos, Domine.

Suscepisti me de utero matris meae * confitebor [Col. 0838C] tibi, Domine, quoniam terribiliter mirificatus es.

Mira opera tua, Deus * et anima mea novit nimis.

Non est occultatum os meum a te, quae fecisti in occultis * et substantia mea in inferioribus terrae.

Imperfectum meum viderunt oculi tui * et in libro tuo omnes scribentur:

Dies firmabuntur * et nemo in eis.

Mihi autem nimis honorificati sunt amici tui Deus * valde confortatus est principatus eorum.

Dinumerabo eos, et super arena maris multiplicabuntur * et surrexi, et adhuc tecum sum.

Si occidas Deus peccatores, viri sanguinum declinate a me: quia dicitis in cogitationibus vestris * accipiant in vanitate civitates suas.

[Col. 0838D] Nonne qui oderant te Deus, oderam illos * et super inimicos tuos tabescebam.

Perfecto odio oderam illos * et inimici facti sunt mihi.

Proba me Domine et scito cor meum * interroga me, et cognosce semitas meas.

Et vide si via iniquitatis in me est * et deduc me in via aeterna.



CXXXIX. Pro victoria Canticum David. Voces quae adversus Deum agonizantur

Aรฑa. Domine Deus virtus salutis meae, obumbra caput meum in die belli.

Eripe me, Domine, ab homine malo * a viro iniquo libera me.

[Col. 0839A] Qui cogitaberunt malitias in corde suo * tota die constituebant praelia.

Acuerunt linguas suas, sicut serpentes * venenum aspidum sub labiis eorum.

Conserva me, Domine, de manu peccatoris * ab hominibus iniquis libera me.

Qui cogitaberunt supplantare gressus meos * absconderunt supervi laqueos mihi.

Et funes extenderunt continuatis pedibus meis * iuxta iter scandala posuerunt mihi.

Dixi Domino: Deus meus es tu * exaudi vocem deprecationis meae.

Domine Deus virtus salutis meae * obumbra caput meum in die belli.

Ne tradas me, Domine, a desiderio meo peccatori [Col. 0839B] * cogitaberunt adversum me, ne derelinquas me: ne umquam exaltentur.

Caput circuitus eorum * labor labiorum ipsorum operiet eos.

Cadent super eos carbones ignis; et in igne delicies eos * et in miseriis non subsistunt.

Vir lingosus non dirigetur super terram * virum iniustum mala capiunt in interitu.

Cognobi, quoniam faciet Dominus iudicium inopis * et vindictam pauperis.

Verumtamen iusti confitebuntur nomini tuo * et habitabunt recti cum facie tua.



CXL. Canticum David. Oratio, qui secundum Deum perfecti sunt.

[Col. 0839C] Domine, clamabi ad te, exaudi me * intende voci orationis meae, dum clamabero ad te.

Dirigatur oratio mea sicut incensum in conspectu tuo * elebatio manuum mearum sacrificium vespertinum.

Pone, Domine, custodiam ori meo, et ostium circunstantiae labiis meis * ut non declinet cor meum in verbum malum,

Ad excusandas excusationes in peccatis cum hominibus operantibus iniquitatem * et non comminabor cum electis eorum.

Corripiet me iustus in misericordia, et increpabit me * oleo autem peccatoris non impinguet caput meum.

Quoniam adhuc et oratio mea in beneplacitis eorum, absorti sunt continuati petrae iudices eorum * [Col. 0839D] audierunt verba mea, quoniam potuerunt.

Sicut crassitudo terrae eructuat super terram * dissipata sunt ossa nostra secus infernum:

Quia ad te Domine Domine oculi mei * in te sperabi, ne auferas animam meam.

[LXII] Custodi me a laqueo, quem statuerunt mihi * et ab scandalis operantibus iniquitatem.

Cadent in retia eius peccatores * singulariter sum ego, donec transeam.



CXLI. Eruditio David, cum essent in spelunca. Vocem, qui propter Deum perfecti sunt.

Aรฑa. Effundam in conspectu Dei orationem meam, tribulationem meam ante ipsum pronunciabo.

[Col. 0840A] Voce mea ad Dominum clamabi * voce mea Deum deprecatus sum.

Effundam in conspectu Dei orationem meam * tribulationem meam ante ipsum pronunciabo.

In deficiendo in me spiritum meum * et tu cognobisti semitas meas.

In via hac quam ambulabam * absconderunt superbi laqueos mihi.

Considerabam a dextris, et videbam * et non erat qui cognosceret me.

Periit fuga mea * et non est, qui requirat animam meam.

Clamabi ad te, Domine, dixi: Tu es spes mea * portio mea in terra vibentium.

Intende voci orationis meae, quia humiliatus sum [Col. 0840B] nimis * libera me a persequentibus me quoniam confortati sunt super me.

Educ de carcere animam meam ad confitendum nomini tuo * me expectant iusti donec retribuas mihi.



CXLII. Canticum David. Oratio confessionis.

Aรฑa. Aditam fac mihi mane misericordiam tuam

Domine exaudi orationem meam * auribus percipe obsecrationem meam in veritate tua.

Exaudi me in tua iustitia, et ne intres in iudicio cum servo tuo * quia non iustificabitur in conspectu tuo omnis vibens.

Quia persequutus est inimicus animam meam * [Col. 0840C] humiliavit in terra vitam meam.

Conlocavit me in obscuris sicut mortuos saeculi, et anxiatus est in me spiritus meus * in me turbatum est cor meum.

Memor fui dierum anticorum, et meditatus sum in omnibus operibus tuis * et in factis manuum tuarum meditabor.

Expandi manus meas ad te * anima mea velut terra sine aqua, velociter exaudi me.

Domine defecit spiritus meus, non avertas faciem tuam a me * et similis ero descendentibus in lacum.

Auditam fac mihi mane misericordiam tuam * quia in te sperabi Domine.

Demonstra mihi viam, per quam ambulem * quia ad te Domine animam meam lebabi.

[Col. 0840D] Eripe me de inimicis meis, Deus meus, quoniam ad te confugibi * doce me facere voluntatem tuam, quia tu es Deus meus, spiritus tuus bonus deducet me in viam rectam.

Propter nomen tuum, Domine, vivificabis me in aequitate tua * et educes de tribulatione animam meam

Et in misericordia tua disperdes inimicos meos et perde omnes, qui tribulant animam meam * quoniam serbus tuus sum ego.



CXLIII. Psalmus David.

Aรฑa. Misericordia mea, et refugium meum, susceptor meus, et liberator meus.

[Col. 0841A] Benedictus Dominus Deus meus, qui docet manus meas ad bellum * digitos meos ad praelium.

Misericordia mea, et refugium meum * susceptor meus, et liberator meus.

Protector meus, et in ipso sperabi * subiciens populos sub me.

Domine, quid est homo, quod innotuisti ei * aut illius nominis, quod reputas eum.

Homo vanitatis similis factus est * dies eius sicut umbra praeterierunt.

Domine inclina coelos, et descende * tange montes, et fumigabunt.

Corusca coruscationes, et dissipabis eos * emitte sagittas tuas, et conturbabis eos.

Emitte manum tuam de alto, eripe et libera me [Col. 0841B] de aquis multis * et de manu filiorum alienorum.

Quorum os locutum est vanitatem * et dextera eorum dextera iniquitatis.

Deus canticum novum cantabo tibi * in psalterio decem cordarum psallam tibi.

Qui das salutem regibus, et liberas David servum tuum de gladio maligno * eripe et libera me de aquis multis, et de manu filiorum alienorum.

Quorum os locutum est vanitatem * et dextera eorum dextera iniquitatis.

Quorum filii sicut novella plantationis * stabilita a iubentute sua.

Filiae eorum decoratae * circumornatae ut similitudo templi.

[Col. 0841C] [LXIII] Promtuaria eorum plena * eructuantia ex hoc in illud.

Obes eorum foetosae abundantes in itineribus suis * bobes eorum crassi.

Non est ruina maceriae * neque transitus, neque clamor in plateis eorum.

Beatum dixerunt populum, cui haec sunt * beatus populus cuius est Dominus Deus eorum.



CXLIV. Hymnus David. Alep. Hymnus cum Dei dictione.

Aรฑa. Suabis Dominus universis, et miserationes eius super omnia opera cius.

Exaltabo te Domine rex meus, et Deus meus * et [Col. 0841D] benedicam nomen tuum in aeternum, et in saeculum saeculi.

Per singulos dies benedicimus te * et laudamus nomen tuum in aeternum, et in saeculum saeculi:

Magnus Dominus, et laudabilis nimis * et magnitudinis eius non est finis.

Generatio, et generatio laudabunt nomen tuum * et potentiam tuam pronunciabunt.

Magnificentiam maiestatis tuae, et sanctitatem tuam loquentur * et mirabilia tua narrabunt.

Virtutem terribiliorum tuorum dicent * et magnificentiam tuam loquentur.

Memoriam abundantiae suabitatis tuae eructuabunt * et in tua iustitia exaltabuntur.

Miserator et misericors Dominus * patiens, et [Col. 0842A] multum misericors, et sanctus in omnibus operibus suis.

Suabis Dominus universis * et miserationes eius super omnia opera eius.

Confiteantur tibi, Domine, omnia opera tua * et sancti tui benedicent tibi.

Gloriam regni tui dicent * et potentiam tuam loquentur.

Ut notam faciant filiis hominum potentiam tuam * et gloriam magnificentiae regni tui.

Regnum tuum, Domine, regnum omnium saeculorum * et dominatio tua in omni progenie, et generatione.

[Figure: [Character] 1Kb] Fidelis Dominus in verbis suis * et sanctus in omnibus operibus suis.

[Col. 0842B] Erigit Dominus omnes qui ruunt * et corrigit omnes elisos.

Oculi hominum in te sperant Domine et tu das escam illis in tempore opportuno.

Aperis tu manum tuam * et imples omnem animam benedictionem.

Iustus Dominus in viis suis * et sanctus in omnibus operibus suis.

Prope est Dominus omnibus * invocantibus eum in veritate.

Voluntatem timentium se faciet * et orationes eorum exaudiet, et salvos faciet eos.

Custodit Dominus omnes diligentes se * et omnes peccatores disperdet.

Laudem Domini loquetur os meum * et benedicet [Col. 0842C] omnis caro nomini sancto eius in aeternum, et in saeculum saeculi.



CXLV. Alleluia. Hymnus cum Dei dictione.

Aรฑa. Dominus erigit elisos, Dominus solbet compeditos, Dominus inluminat caecos.

Lauda anima mea Dominum * laudabo Dominum in vita mea, psallam Deo meo quandiu ero.

Nolite confidere in principibus * neque in filiis hominum, in quibus non est salus.

Exiet spiritus eorum, et revertetur in terram suam * in illa die peribunt omnes cogitationes eorum.

Beatus cuius Deus Iacob adiutor eius * spes eius [Col. 0842D] in Domino ipsius, qui fecit coelum et terram, mare et omnia, quae in eis sunt.

Qui custodit veritatem a saeculo * facit iudicium iniuriam patientibus, et dat escam esurientibus.

Dominus erigit elisos, Dominus solbet compeditos, Dominus inluminat caecos * Dominus diriget iustos.

Dominus custodit advenam; pupillum, et viduam suscipiet * et vias peccatorum exterminabit.

Regnabit Dominus in aeternum * Deus tuus Syon in saeculum saeculi.



CXLVI. Alleluia. Hymnus cum Dei dictione.

Aรฑa. Qui sanat contritos corde, et alligat contritiones eorum: magnus Dominus noster, et magna virtus eius.

[Col. 0843A] Laudate Dominum, quoniam bonus est psalmus * Deo nostro iucunda sit laudatio.

Aedificans Ierusalem Dominus * et dispersos Israhel congregans.

Qui sanat contritos corde * et alligat contritiones eorum.

Qui numerat multitudinem stellarum * et omnibus eis nomina vocat.

[LXIV] Magnus Dominus noster, et magna virtus eius * et sapientiae eius non est numerus.

Suscipiet mansuetos Dominus * humiliat autem peccatores usque ad terram.

Incipite Domino in confessione * psallite Deo nostro in cithara.

Qui operit coelum nubibus * et parat terrae plubiam.

[Col. 0843B] Qui producit in montibus foenum * et herbam servituti hominum.

Qui dat iumentis escam ipsorum * et pullis corborum invocantibus eum.

Non in viribus equi voluntatem habebit * neque in tabernaculis viri beneplacitum est ei.

Beneplacitum est Domino super timentes eum * et in eos, qui sperant in misericordia eius.



CXLVII. Alleluia. Hymnus cum Dei dictione.

Aรฑa. Iherusalem lauda Dominum; Deum tuum Syon lauda.

[Col. 0843C] Lauda Iherusalem Dominum * conlauda Deum tuum Syon.

Quoniam confortavit seras portarum tuarum * benedixit filios tuos in te.

Qui posuit fines tuos pacem * adipe frumenti satians te.

Qui emittit eloquium suum terrae * velociter currit sermo eius.

Qui dat nibem sicut lanam * nebulam velut cinerem adspargit.

Qui emittit cristalium suum tamquam frusta panis * ante faciem frigoris eius quis subsistit.

Mittit verbum suum, et liquefaciet ea * flat spiritus eius, et fluent aquae.

Pronuncians verbum suum Jacob * iustitia, et iudicia [Col. 0843D] sua Israhel.

Non fecit taliter omni nationi eius * et iudicia sua non manifestabit eis.



CXLVIII. Alleluia. Hymnus cum Dei dictione.

Laudate Dominum de coelis * laudate eum in excelsis.

Laudate eum, omnes angen eius * laudate eum, omnes virtutes eius.

Laudate eum sol et iuna * laudate eum omnes stellae et lumen.

Laudate eum coeli coelorum * et aquae, quae super coelos sunt, laudent nomen Domini.

[Col. 0844A] Quia ipse dixit, et facta sunt * ipse mandavit, et creata sunt.

Statuit ea in aeternum, et in saeculum saeculi * praeceptum posuit et non preteribit.

Laudate Dominum a terra * dracones et omnes abyssi.

Ignis grando nix glacies spiritus tempestatis * qui facitis verbum eius.

Montes, et omnes colles * ligna fructifera, et omnes cedri.

Bestiae, et universa pecora * serpentes, et volucres pinnatae.

Reges terrae, et omnes populi * principes, et iudices terrae.

Iubenes, et virgines, seniores cum iunioribus * [Col. 0844B] laudent nomen Domini.

Quia exaltatum est nomen eius solius * confessio eius super coelum, et terram.

Et exaltabit cornu populi sui * hymnus omnibus sanctis eius filiis populo adpropinquanti sibi.



CXLIX Alleluia.

Cantate Domino canticum nobum * laus eius in Ecclesiis sanctorum.

Laetetur Israhel in eo, qui fecit ipsum * et filii Syon exultent super regem suum.

Laudent nomen eius in choro * in tympano, et psalterio psallant ei.

Quia beneplacitum est Domino in populo suo * et [Col. 0844C] exaltabit mansuetos in salute.

Exultabunt sancti in gloria * et laetabuntur in cubilibus suis.

Exaltationes Dei in faucibus eorum * et gladii bis acuti in manibus eorum.

Ad faciendam vindictam in nationibus * increpationes in populis.

Ad alligandos reges eorum in compedibus * et nobiles eorum in vinculis ferreis.

Ut fiat in eis iudicium conscriptum * gloria haec est omnibus sanctis eius.



CL. Alleluia.

Laudate Dominum in sanctis eius * laudate cum in firmamento virtutis eius.

[Col. 0844D] Laudate eum in potentatibus eius * laudate eum secundum multitudinem magnitudinis eius.

Laudate eum in sono tubae * laudate eum in psalterio, et cithara.

Laudate eum in tympano, et coro * laudate eum in cordis, et organo.

Laudate eum in cymbalis bene sonantibus laudate [LXV] eum in cymbalis iubilationum * omnis spiritus laudet Dominum.



CLI.

Hic Psalmus proprie scriptus in David extra numerum cum pugnator esset adversus Goliam solus.

Pusillus eram inter fratres meos * et adolescentior in domo patris mei.

[Col. 0845A] Pascebam obes patris mei * manus meae fecerunt organum, et digiti mei abtaberunt psalterium.

Et quis adnuntiabit Domino meo * ipse Dominus exaudibit me.

Ipse exauditor omnium * ipse misit angelum suum, et tulit me de obibus patris mei, et unxit me in misericordia unctionis suae.

[Col. 0846A] Fratres autem mei boni, et magni * et non fuit in eis beneplacitum Domino.

Exibi obviam alienigenae * et denutrabit me in simulacris suis.

Ego autem evaginato ab eo habens ipsius gladio amputabi caput eius * et abstuli opprobrium a filiis Israel.




[Col. 0845]
INCIPIUNT CANTICI. (C)



CANTICUM DEUTERONOMII. Capitulo 33.
[Col. 0845A]

Aรฑa. Apparuit Dominus de monte Faran, et cum eo sanctorum milia.

Dominus de Sina veniet: et de Seir ortus est [Col. 0845B] nobis.

Apparuit Dominus de monte Faran: et cum eo sanctorum milia.

In dextera eius ignea lex: dilexit populos.

Omnes sancti in manu illius sunt: et qui adpropinquant pedibus eius accipient de doctrina illius.

Manus eius pugnabunt pro eo: et adiutor illius contra adversarios eius erit.

Catulus leonis fluet largiter de Basan: habundantia perfruetur: et plenus erit benedictione Domini mane, et meridie possidebit.

Quasi primogenita tauri pulcritudo eius cornua rinocerotis cornua illius: in ipsis ventilabit gentes usque ad terminos terre.



II. CANTICUM ESAIE PROPHETE. Capitulo 8 et 9.
[Col. 0845C]

Aรฑa. Deus fortis super tronum David sedebit ut confirmet illud usque in sempiternum.

Liga testimonium et signa legem in discipulis meis: expectabo Dominum, qui abscondit faciem suam a domo Jacob et prestolabor eum.

Ecce ego et pueri quos dedit mici Dominus in signum et in portentum Srahelis: a Domino exercituum, qui habitat in monte Syon.

Et quum dixerint ad vos querite a pitonibus: et a divinis, qui stridant in incantationibus suis.

Numquid non populus a Deo suo requirit pro vivis ac mortuis: et ad legem magis, et ad testimonium.

[Col. 0845D] Quod si non dixerint iuxta verbum hoc: non erit eis matutina lux.

Et transibit per eam, et corruet et esuriet: et cum esurierit irascetur et maledicet regi suo et Deo suo.

Et suscipiet [suspiciet] sursum: et ad terram intuebitur.

Et ecce tribulatio, et tenebre, dissolutio et angustia et caligo persequens: et non poterit avolare de angustia sua.

Primo tempore allebata est terra Zabulon, et terra Neptalim: et in novissimo adgravata est via maris trans Jordanem Galilee.

[Col. 0846A] Gentium populus qui sedebat in tenebris vidit lucem magnam: habitantibus in regione umbre mortis, lux horta est eis.

Multiplicasti gentem, non magnificasti letitiam letabuntur [Col. 0846B] coram te sicut letantur in messe: sicut exultant victores, quando dividunt spolia.

Iugum enim honeris eius, et virgam humeris eius et scepturum exactoris eius: superasti sicut in die Madian.

Quia omnis violenta predatio cum tumultu et vestimentum mixtum sanguine: erit in combustione et cibus ignis.

Parvulus enim natus est nobis filius datus est nobis: et factus est principatus eius super humeros eius.

Et vocabitur nomen eius: Admirabilis consiliarius.

Deus fortis pater futuri seculi: princeps pacis.

[LXVI] Multiplicabitur eius imperium: et pacis eius [Col. 0846C] non erit finis.

Super solium David sedebit et super regnum eius: ut confirmet illud et corroboret in iudicio et iustitia amodo et usque in sempiternum.

Zelus Domini exercituum: faciet hoc.



III. CANTICUM ESAIE PROPHETE. Capitulo 10 et 11.

Aรฑa. Radix Gesse qui stat in signum populorum ipsum gentes deprecabuntur.

Ecce Dominator Dominus exercituum confringet launculam in terrore: et excelsi statura succidentur et sublimes humiliabuntur.

Et subvertentur condensa saltus ferro: et Libanus cum excelsis cadet.

[Col. 0846D] Et egredietur virga de radice Jesse: et flos de radice eius ascendet.

Et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis: et replebit eum spiritu timoris Domini.

Non secundum visionem oculorum indicabit: neque secundum auditum aurium arguet: set iudicabit in iustitia pauperes et arguet in equitate pro mansuetis terre.

Et percutiet terram virga horis sui: et spiritu labiorum suorum interficiet impium.

Et erit iustiti cingulum lumborum eius: et fides cinctorium renum eius.

[Col. 0847A] Habitabit lupus cum agno: et pardus cum edo accubabit.

Vitulus et leo et obis simul niorabuntur: et puer parvulus minabit eos.

Vitulus et ursus pascentur: et simul requiescent catuli eorum.

Et leo quasi bos comedet paleas et delectabitur infans ab ubere.

Super foramine aspidis et in cabernam reguli: qui ablactatus fuerit manum suam mittit.

Non nocebunt et non occident in universo monte sancto meo, quia repleta est terra scientia Domini: sicut aqua maris operientis in die illa.

Radix Gesse qui stat in signum populorum: ipsum gentes deprecabuntur et erit sepulcrum eius [Col. 0847B] gloriosum.



IV. CANTICUM ESAIE PROPHETE Capitulo 30.

Deus iudicii Dominus: beati omnes qui expectant eum.

Populus enim Syon habitabit in Iesuralem plorans: nequaquam plorabis miserans miserebitur tui.

Ad vocem clamoris tui: statim ut audierit respondebit tibi.

Et dabit tibi Dominus panem artum et aquam brebem: et non faciet avolare a te ultra doctorem tuum.

Et erunt oculi tui videntes preceptorem tuum: et aures tue audient verbum post tergum monentis.

[Col. 0847C] Hec via ambulate in ea neque ad dexteram neque ad sinistram, et contaminabis lamminas sculptilium argenti tui: et vestimentum conflatilis auri tui et disperges ea sicut inmunditiam menstruate. Egredere dices ei.

Et dabitur plubia semini tuo ubicumque seminaberis in terra: et panis frugum terre erit uberrimus et pinguis.

Pascentur in possessione tua in die illa agnus spatiose et tauri tui et pulli asinorum tuorum qui operantur terram: commixtum migma comedent: sic in area ut ventilatum est.

Et erunt super omnem montem excelsum et super omnem collem elebatum rivi currentium aquarum: [Col. 0847D] in die interfectionis multorum cum ceciderit turris.

Et erit lux lune sicut lux solis: et lux solis erit septempliciter sicut lux septem dierum: in die qua alligaberit Dominus vulnus populi sui et percussuram plage eius sanaberit.

Ecce nomen Domini venit de longinquo: ardens furor eius et gravis ad portandum.

Labia eius repleta sunt indignatione: et lingua eius quasi ignis devorans.

Spiritus eius velut torrens inundans usque ad medium coliium eternorum ad perdendas gentes in nicilum: et frenum erroris quod erat in maxillis populorum.

Canticum erit vobis sicut nox sanctificate solemnitatis: [Col. 0848A] et letitia cordis sicut qui pergit cum tibia ut intret in montem Domini ad fortem Srahel.

Et auditam faciet Dominus gloriam vocis sue: et terrorem bracii sui ostendet in comminatione furoris et flamme ignis devorantis.

Allidet in turbine: et in lapide grandinis.

[LXVII] A voce enim Domini pabebit Assur virga percussus: et erit transitus virge fundatus quam requiescere faciet Dominus super eum.

In tymphanis et citharis: et bellis precipuis expugnabit eum.

Flatus enim Domini: sicut torrens sulforis succendens eum.



V. CANTICUM ESAIE PROPHETE. Capitulo 35.
[Col. 0848B]

Aรฑa. Ecce Deus noster veniet et salvos nos faciet.

Confortate manus dissolutas: et genua debilia roborate.

Dicite pusillanimes: confortamini et nolite timere

Ecce Deus vester ultionem adducit retributionis: Deus ipse veniet et salvos nos faciet.

Tunc aperientur oculi cecorum: et aures surdorum patebunt.

Tunc saliet sicut cerbus claudus: et aperta erit lingua mutorum.

Quia scisse sunt in deserto aque et torrentes in [Col. 0848C] solitudine et que erant arida in stagna et sitientes in fontes aquarum.

In cubilibus in quibus prius dracones habitabant horietur viror calami et iunci: et erit ibi semita et via et via sancta vocabitur.

Non transibit per eam pollutus set hec erit nobis directa via: ita ut stulti non errent per eam.

Non erit ibi leo et mala bestia non ascendet per ea: nec invenietur ibi.

Et ambulabunt qui liberati fuerint et redemti a Domino: convertentur et venient in Syon cum laude et letitia sempiterna super capita eorum.

Gaudium et letitiam obtinebunt: et fugiet dolor et gemitus.



VI. CANTICUM ESAYE PROPHETE. Capitulo 40
[Col. 0848D]

Aรฑa. Parate viam Domino rectas facite semitas Dei nostri.

Consolamini consolamini popule meus: dicit Dominus Deus vester.

Loquimini ad cor Iherusalem et vocate eam quoniam completa est malitia eius, dimisse sunt iniquitates illius: suscepit de manu Domini duplicia pro omnibus peccatis suis.

Vox clamantis in deserto parate viam Domino: rectas facite in solitudine semitas Dei nostri.

Omnis vallis exaltabitur et omnis mons et collis humiliabitur.

[Col. 0849A] Et erunt praba in directa: et aspera in vias planas.

Et revelabitur gloria Domini: et videbit omnis caro pariter quod hos Domini locutum est.

Vox dicentis clama: et dixi quid clamabo.

Omnis caro fenum: et omnis gloria eius quasi flos agri.

Et siccatum est fenum et cecidit flos: quia spiritus Domini sufflabit in eo.

Vere fenum est populus et siccatum est fenum et cecidit flos: verbum autem Domini Dei nostri stabit in eternum.

Super montem excelsum ascende tu qui evangelizas Syon exalta in fortitudine vocem tuam: qui evangelizas Iherusalem exalta et noli timere: dic [Col. 0849B] civitatibus Juda, ecce Deus vester.



VII. CANTICUM ESAYE PROPHETE.

Aรฑa. Ecce Dominus in fortitudine veniet et bracium eius cum dominatione.

Ecce Dominus Deus in fortitudine veniet: et bracium eius dominabitur.

Ecce merces eius cum eo: et opus illius coram ipso.

Sicut pastor gregem suum pascit et in bracio suo congregabit agnos et in sinu suo levabit: fetas ipse portabit.

Quis mensus est pugillo aquas: et celos palmo ponderabit.

[Col. 0849C] Quis appendit tribus digitis molem terre: et librabit in pondere montes et colles in statera?

Quis adiubit spiritum Domini: aut quis consiliarius eius fuit et ostendit illi?

Quum quo inid [Forte, iniit] consilium et instruxit eum; et docuit eum semitam iustitie; et erudibit eum scientia: et viam prudentie ostendit illi.

Ecce gentes quasi stille situle: et quasi momentum instatere reputate sunt.

Ecce insule quasi pulvis exiguus et Libanus non sufficiet ad succendendum: et animalia eius non sufficient ad holocaustum.

Omnes gentes quasi non sint sic sunt coram eo: [LXVIII] et quasi nicilum et inane reputate sunt.



VIII. CANTICUM ESAYE PROPHETE. Capitulo 42.
[Col. 0849D]

Cantate Domino canticum nobum: laus eius ab extremis terrae.

Qui descenditis in mare et plenitudo eius: insule et habitatores earum.

Sublebetur desertum et civitates eius: in domibus habitabit Cedar.

Laudate eum habitatores petrae: de vertice montium clamate.

Ponent Domino gloriam: et laudem eius in insulis nuntiabunt.

[Col. 0850A] Dominus sicut fortis egredietur: et sicut vir preliator suscitabit zelum.

Vociferabitur et clamabit: et super inimicos suos confortabitur.

Tacui semper silui patiens fui: sicut pariens loquar.

Dissipabo et obsorbebo simul desertos faciam montes et colles: et omne germen eorum exiccabo.

Ponam flumina in insulas: et stagna arefaciam.

Et deducam cecos in viam quam nesciunt: et in semitis quas ignoraberunt ambulare eos faciam.

Ponam tenebras coram eis in luce: et prava in recta.



IX. CANTICUM ESAYE PROPHETE. Capitulo 49.
[Col. 0850B]

Aรฑa. Consolatus est Dominus populum suum: et pauperum suorum miserebitur.

Hec dicit Dominus redemtor Srahel sanctus eius: ad contemtibilem animam et abominatam gentem ad servum dominorum.

Reges videbunt et consurgent principes et adorabunt propter Dominum quia fidelis est: et sanctus Srahel qui elegit te.

Hec dicit Dominus, tempore placito exaudibi te: et in die salutis auxiliatus sum tui.

Et serbabi et dedi te in fedus populi: ut suscitares terram et possideres hereditates dispersas.

Ut diceres his qui vincti sunt exite: et his qui in [Col. 0850C] tenebris sunt revelamini.

Super vias pascentur: et in omnibus planis pascua eorum.

Non esurient neque sitient et non percutiet eos estus et sol: quia miserator eorum reget eos et ad fontes aquarum potabit illos.

Et ponam omnes montes meos in via: et semite mee exaltabuntur.

Ecce isti de longe venient et ecce illi ab Aquilone et mari: et isti de terra australi.

Laudate celi et exulta terra, iubilate montes laudem: quia consolatus est Dominus populum suum et pauperum suorum miserebitur.



X. CANTICUM ESAYE PROPHETE. Capitulo 51.
[Col. 0850D]

Aรฑa. Salus mea in sempiternum erit dicit Dominus et iustitia mea in generatione et generatione.

Adtendite ad me popule meus: et tribus mea me audite.

Quia lex a me exiet: et iudicium meum in luce populorum requiescet.

Prope est iustus meus et egressus est salbator meus: et bracia mea populos iudicabunt.

Me enim insule expectabunt: et bracium meum sustinebunt.

Lebate in celum oculos vestros: et videte sub terra deorsum.

Quia celi sicut fumus liquescent et terra sicut [Col. 0851A] vestimentum adteretur: et habitatores eius sicut hec interibunt.

Salus autem mea in sempiternum erit: et iustitia mea non deficiet.

Audite me qui scitis iustum populum: lex mea in corda eorum.

Nolite timere obprobrium hominum: et blasfemias eorum ne metuatis.

Sicut enim vestimentum sic comedet eos vermis: et sicut lanam sic devorabit eos tinea.

Salus autem mea in sempiternum erit: et iustitia mea in generatione et generatione.

Consurge consurge induere fortitudine bracium Domini: consurge sicut in diebus antiquis in generationibus seculorum.

[Col. 0851B] Numquid non tu percusisti supervum: vulnerasti draconem?

Numquid non tu exsiccasti mare: aquam abyssi veementis

Qui posuisti profundum maris viam: ut transirent liberati.

Et nunc qui redemti sunt a Domino convertentur et venient in Syon laudantes: et letitia sempiterna super capita eorum.

Gaudium et letitiam obtinebunt: et fugiet dolor et gemitus.

[LXIX] Ego ego ipse consolabor vos: ayt Dominus.



XI. CANTICUM ESAYE PROPHETE. Capitulo 52.

[Col. 0851C] Aรฑa. Quam pulcri super montes pedes adnuntiantis pacem predicantis salutem dicentis regnabit Dominus Deus tuus.

Consurge consurge induere fortitudine tua Syon: indere [induere] vestimentis glorie tue Iherusalem civitas sancta.

Quia non adiciet ultra ut pertranseat per te incircumcisus et immundus: excutere de pulvere consurge sede Iherusalem, solbe vincula colli tui captiba filia Syon.

Quia haec dicit Dominus, gratis venumdati estis: et sine argento redimemini.

Quia hec dicit Dominus Deus, in Egypto descendit populus meus in principio ut colonus esset ibi: et Assur absque ulla causa calumniatus est eum.

[Col. 0851D] Et nunc: quid mici est hec dicit Dominus, quoniam ablatus est populus meus gratis.

Dominatores eius inique agunt dicit Dominus: et iugiter tota die nomen meum blasfematur.

Propter hoc sciet populus meus nomen meum in die illa: quia ego ipse: quia ego ipse qui loquebar ecce adsum.

Quam pulcri super montes pedes evangelizantis et praedicantis pacem: adnuntiantis bonum praedicantis salutem dicentis Syon, regnabit Dominus Deus tuus.

Vox speculatorum tuorum lebaberunt vocem simul laudabunt: quia oculum ad oculum videbunt quum converterit Dominus Syon.



XII CANTICUM ESAYE PROPHETE. Capitulo 56
[Col. 0852A]

Aรฑa. Iuxta est salus mea ut veniat et iustitia mea ut reveletur ayt Dominus.

Hec dicit Dominus, custodite iudicium et facite iustitiam: quia iuxta est salus mea ut veniat et iustitia mea ut reveletur.

Beatus vir qui facit hoc: et filius hominis qui adprehendit istut.

Custodiens sabbatum ne polluat illut: custodiens manus suas ne faciat omnem malum.

Et non dicat filius advene qui aderet Domino dicens: separationem dividet me Dominus a populo suo.

[Col. 0852B] Et non dicat eunucus, ecce ego lignum aridum: quia hec dicit Dominus eunucis.

Qui custodierint sabbata mea et elegerint que volui et tenuerint fedus meum: dabo eis in domo mea et in muris meis locum et nomen melius a filiis et a filiabus nomen sempiternum dabo eis quod non peribit.

Et filius advene qui aderet Domino ut colant eum: et qui diligunt nomen eius ut sint ei in servos.

Omnem custodientem sabbatum ne polluat illut et tenentes fedus meum: adducam eos in monte sancto meo et letificabo eos in domo orationis mee.

Holocausta eorum et victime eorum placebunt mici super altari meo: quia domus mea domus orationis vocabitur cuntis populis ayt Dominus Deus qui congregat [Col. 0852C] dispersos Srahel.



XIII. CANTICUM ESAYE PROPHETE. Capitulo 62.

Aรฑa. Dicite filie Syon: ecce salbator tuus venit.

Iurabit Dominus in dextera sua: et in bracio fortitudinis sue.

Si dedero tritticum tuum ultra cibum inimicis tuis: et si biberint filii alieni vinum tuum in quo tu laborasti.

Quia qui congregabunt illut comedent et laudabunt Dominum: et qui comportant illut vibent in atriis sanctis meis.

Transite transite per portas, preparate viam populo meo: planum facite iter et eligite lapides.

[Col. 0852D] Elevate signum ad populos: ecce Dominus auditum fecit ab extremis terre.

Dicite filie Syon ecce Salvator tuus venit: ecce merces eius cum eo et opus illius coram ipso.

Et vocabunt eos populus sanctus et redemti a Domino: tu autem vocaberis civitas quesita non derelicta.



XIV. CANTICUM EX EVANGELIO SECUNDUM LUCAM. Capitulo 1.

Aรฑa. Fecit mici magna qui potens est et sanctum nomen eius et misericordia eius in omni progenie et generatione.

Magnificat anima mea Dominum: et exultabit spiritus meus in Deo salutari meo.

[Col. 0853A] [LXX] Quia respexit humilitatem ancille sue: ecce enim ex hoc beatam me dicent omnes generationes.

Quia fecit mici magna qui potens est et sanctum nomen eius: et misericordia eius in progenies et progenies timentibus eum.

Fecit potentias in bracio suo: dispersit supervos mente et intellectu cordis sui.

Deposuit potentes de sede: et exaltabit humiles.

Esurientes replebit bonis: et divites dimisit inanes.

Suscepit Shrael puerum suum memorari misericordie sue: sicut locutus est ad patres nostros Abraham et semini eius usque in seculum.



XV. CANTICUM ESAYE PROPHETE. Capitulo 45.
[Col. 0853B]

Aรฑa. Aperiatur terra et germinet salvatorem et iustitia oriatur simul.

Rorate celi desuper: et nubes pluant iustum.

Aperiatur terra et germinet salvatorem: et iustitia oriatur simul ego Dominus creabi ea.

Ve qui contradicit finctori suo: testa de samiis terre.

Numquid dicit lutum figulo suo quid facis: et opus tuum absque manibus est?

Ve qui dicit patri quid generas: et mulieri quid parturis.

Hec dicit Dominus sanctus Srahel plastes eius: ventura interrogate me super filios meos et super [Col. 0853C] opus manuum mearum mandate mici.

Ego feci terram: et hominem super eam creabi ego [1 1Kb] .

Manus mee tetenderunt celos: et omni militie eorum mandabi.

Ego suscitabo eum ad iustitiam: et omnes vias eius dirigam.

Ipse edificabit civitatem meam: et captivitatem meam dimittet.

Non in pretio neque in muneribus: dicit Dominus Deus exercituum.

Hec dicit Dominus, labor Egypti: et negotiatio Eziopie et Sabaim.

Viri sublimes ad te transibunt et tui erunt: post te ambulabunt, victi manibus pergent et te adorabunt [Col. 0853D] teque deprecabuntur.

Tantum in te est Deus et non est absque te Deus: vere tu es Deus absconditus Deus Srahel salvator.

Confusi sunt et erubuerunt simul omnes habierunt in confusione fabricatores errorum: Srahel salvatus in Domino salute eterna.

Non confundemini: et non erubescetis usque in seculum seculi.

Quia hec dicit Dominus creans celos ipse Deus formans terram et faciens eam: ipse plastes eius.

Non in vanum creabit eam: sed ut habitaretur formabit eam.

[Col. 0854A] Ego Dominus et non est alius: non in abscondito locutus sum in loco terre tenebroso.

Non dixi semini Jacob, frustra queritis me: ego Dominus loquens iustitiam et adnuncians recta.

Congregamini et venite: et accedite simul qui salvatis ex gentibus.

Nescierunt qui lebant signum sculpture sue: et rogant Deum non salvantem.

Adnunciate et venite et consiliamini simul: quis auditum fecit hoc ab initio ex tunc predixit illut.

Numquid non ego Dominus et non est ultra Deus absque me? Deus iustus et salvans non est preter me.

Convertimini ad me et salvi eritis omnes fines terrae: quia ego Dominus et non est alius.

[Col. 0854B] In memetipsum iurabi et egredietur de ore meo iustitie verbum et non revertetur: quia mici curbabunt omnia genu et iurabit omnis lingua.

Ergo in Domino dicent mee sunt iustitie, et imperium ad eum veniet: et confundantur omnes qui repugnant ei.

In domino iustificabitur: et laudabitur omne semen Srahel.



XVI CANTICUM DE EVANGELIO SECUNDUM LUCAN. Capitulo 2.

Aรฑa. Ego in Domino gloriabo gaudebo in Deo Ihesu meo.

Nunc dimittis servum tuum Domine secundum verbum tuum in pace: quia viderunt oculi mei salutare [Col. 0854C] tuum quod preparasti ante faciem omnium populorum.

Lumen ad revelationem gentium: et gloriam plevis tue Srahel.



XVII. [LXXI] CANTICUM ESAYE PROPHETE. Capitulo 60.

Aรฑa. Inluminare Iherusalem adest enim lumen tuum.

Surge inluminare Iherusalem quia venit lumen tuum; et gloria Domini super te orta est.

Quia ecce tenebre operient terram: et caligo populos.

Super te autem orietur Dominus: et gloria eius in te videbitur.

[Col. 0854D] Et ambulabunt gentes in lumine tuo: et reges in splendore ortus tui.

Leba in circuitu oculos tuos et vide: omnes isti congregati sunt et venerunt tibi.

Filii tui de longe venient: et filie tue in latere surgent.

Tunc videbis et aflues: et admirabitur et dilatabitur cor tuum.

Quando conversa fuerit ad te multitudo maris: fortitudo gentium venerit tibi.

Inundatio camelorum operiet te: dromedarie Madian et Eva.

[Col. 0855A] Omnes de Sabaa venient aurum et tus deferentes: et laudem Domino adnuntiantes.

Omne pecus Cedar congregabitur tibi: arietes Nabahot ministrabunt tibi.

Offerentur super placabili altari meo: et domus maiestatis mee glorificabo.

Qui sunt isti qui ut nubes volant: et quasi columbe ad fenestras suas.

Me enim insule expectabunt: et nabes maris in principio.

Ut adducant filios tuos de longe, argentum eorum et aurum eorum cum eis in nomine Domini Dei tui: et sancti Srahel quia glorificabit te.

Et edificabunt filii peregrinorum muros tuos: et reges eorum ministrabunt tibi.

[Col. 0855B] In indignatione enim mea percussi te: et in reconciliatione mea misertus sum tui.

Et aperientur porte tue iugiter die ac nocte - et non claudentur.

Ut afferatur ad te fortitudo gentium: et reges eorum adducantur.

Gens enim et regnum quod non servierit tibi peribit: et gentes in solitudine vastabuntur.

[Figure: [Character] 1Kb] Gloria Libani ad te veniet et abies et buxus et pinus simul ad ornandum locum sanctificationis mee: et locum pedum meorum glorificabo.

Et venient ad te curbi filii eorum qui humiliaberunt te: et adorabunt vestigia pedum tuorum omnes qui detraebant tibi.

[Col. 0855C] Et vocabunt te civitatem Domini Syon sancti Srahel: pro eo quod non fuisti derelicta et odio habita et non erat qui per te transiret.

Ponam te in supervia seculorum: gaudium in generatione et generationem.

Et sugges lac gentium: et mamillas regum lactaberis.

Et scies quia ego Dominus salvans te: redemtor tuus fortis Jacob.

Pro ere afferam aurum et pro ferro afferam argentum et pro lignis hes: et pro lapidibus ferrum.

Et ponam visitationem tuam pacem: et prepositos tuos iustitiam.

Non audietur iniquitas ultra in terra tua: vastitas et contritio in terminis tuis.

[Col. 0855D] Et occupabit salus muros tuos: et portas tuas laudatio.

Non erit tibi amplius sol ad lucendum per diem neque splendor lune inluminabit te: set erit tibi Dominus in lucem sempiternam et Deus tuus in gloriam tuam.

Non occidet ultra sol tuus et luna tua non minuetur: quia Dominus erit tibi in lucem sempiternam et complebuntur dies luctus tui.

Populus autem tuus omnes iusti, in perpetuum hereditabunt terram: germen plantationis mee opus manuum mearum ad glorificandum.

Minimus erit in mille: et parvulus in gentem fortissimam.

[Col. 0856A] Ego Dominus in tempore eius: subito faciat istut.



XVIII. CANTICUM IHEREMIE PROPHETE. Capitulo 31.

Hec dicit Dominus: vox in excelso audita est lamentationis: fletus et ululatus: Racel plorans filios suos et noluit consolari super eos quia non sunt.

Hec dicit Dominus: quiescat vox tua a ploratu et oculi tui a lacrimis: quia est merces operi tuo ayt Dominus.

Et revertentur de terra inimici et est spes novissimis tuis ayt Dominus: et revertentur filii ad terminos suos.

Audiens audibi Efrain transmigrantem: castigasti [Col. 0856B] me et eruditus sum quasi iubenculus indomitus.

[LXXII] Converte me et revertar: quia tu es Deus meus.

Postquam enim convertisti me egi penitentiam: et postquam ostendisti mici percussi femur meum.

Confusus sum et erubui: quoniam sustinui obprobrium adulescentie mee.

Si filius honorabilis mici Efrain si puer delicatus: quia ex quo locutus sum de eo adhuc recordabor eius.

Idcirco conturbata sunt viscera mea super eum: miserans miserebor eius ayt Dominus.

Statue tibi speculum pone tibi amaritudines: dirige cor tuum in viam rectam in qua tu ambulasti.

Revertere virgo Srahel revertere ad civitates tuas: [Col. 0856C] usquequo deliciis disolveris filia vaga quia creabit Dominus novum super terram: FEMINA CIRCUMDABIT VIRUM.



INCIPIUNT CANTICI DE QUADRAGESIMA DICENDI. XIX. CANTICUM ESAYE PROPHETE. Capitulo 58.

Clama ne cesses dicit Dominus: quasi tuba exalta vocem tuam.

Et adnuntia populo meo scelera eorum: et domui Jacob peccata eorum.

Me enim de die in diem querunt: et scire vias meas volunt.

[Col. 0856D] Quasi gens que iustitiam fecerit: et que iudicium Dei sui non dereliquerit.

Rogant me iudicia iustitie: adpropinquare Deo volunt.

Quare ieiunabimus et non aspexisti: humiliabimus animas nostras et nescisti?

Ecce in diem ieiunii vestri invenitur voluntas vestra: et omnes debitores vestros repetitis.

Ecce ad lites et ad contentiones ieiunatis: et percutitis pugno impie.

Nolite ieiunare sicut usque ad hanc diem: ut audiatur in excelso clamor vester.

Numquid tale est ieiunium quod elegi: per diem affligere hominem animam suam?

[Col. 0857A] Numquid contorquere quasi circulum caput suum: et saccum et cinerem sternere?

Numquid istum vocabi ieiunium: et diem acceptabilem Domino?

Nonne hoc est magis: ieiunium quod elegi.

Dissolve colligationes impietatis: solve fasciculos deprimentes.

Dimitte eos qui confracti sunt liberos: et omne honus eorum disrumpe.

Frange esurienti panem tuum: et egenos vagosque induc in domum tuam.

Quum videris nudum operi eum: et carnem tuam ne dispexeris.

Tunc erumpet quasi mane lumen tuum: et sanitas tua citius orietur.

[Col. 0857B] Et antelbit faciem tuam iustitia: et gloria Domini colliget te.

Tunc invocabis et Dominus exaudiet: clamabis et dicet: ecce adsum.



XX. CANTICUM IHEREMIE PROPHETE. Tren. Capitulo 5.

Recordare Domine quid acciderit nobis: intuere et respice obprobrium nostrum.

Hereditas nostra versa est ad alienos: domus nostra ad extraneos.

Pupilli facti sumus absque patre: matres nostre quasi vidue.

Aquas nostras pecunia bibimus: et ligna nostra pretio comparabimus.

[Col. 0857C] Cervicibus minabamur: lassis non dabatur requies.

Egipto dedimus manum et Assiriis dedimus colla nostra: ut saturaremur pane.

Patres nostri peccaberunt et non sunt: nos autem iniquitates eorum portabimus.

Servi dominati sunt nobis: et non fuit qui redimeret nos de manibus eorum.

In animabus nostris afferabamur panem nobis: a facie gladii in deserto.

Pellis nostra quasi clibanus exusta est: a facie tempestatum famis.

Mulieres in Syon humiliaberunt: et virgines in civitatibus Juda.

Principes manum suspensi sunt: et facies senum [Col. 0857D] non erubuerunt.

Adolescentibus impudice abusi sunt: et pueri in ligno corruerunt.

Senes de portis defecerunt: et iubenes de coro psallentium.

Defecit gaudium cordis nostri versus est in luctu corus noster, cecidit corona capitis nostri: ve nobis quoniam peccabimus.

Propterea mestum factum est in dolore cor nostrum, ideo contenebrati sunt oculi nostri propter montem Syon quia disperiit: vulpes ambulaberunt per eum.

[LXXIII] Tu autem Domine in eternum permanes: et solium tuum in generatione et generatione.

[Col. 0858A] Quare ergo in perpetuum oblivisceris nostri: derelinques nos in longitudine dierum.

Converte nos Domine ad te et convertemur: renoba dies nostros sicut a principio.

Set proiciens reppulisti nos: iratus es contra nos veementer.



XXI. ORATIO IHEREMIE [NEHEMIE] DE LIBRO ESDRE II. Capitulo 1.

Aรฑa. Miserere Deus magne terribilis qui custodis pactum et misericordiam diligentibus te et custodientibus mandata tua.

Queso Domine Deus celi fortis magne atque terribilis: qui custodis pactum et misericordiam cum his qui diligunt te et custodiunt mandata tua.

[Col. 0858B] Fiat auris tua auscultans et oculi tui aperti: ut audias orationem servi tui que ego oro quoram te odie nocte et die pro filiis Srahel servis tuis.

Et confiteor pro peccatis filiorum Srahel in quibus peccaberunt tibi: et ego et domus patris mei.

Peccavimus vanitate seducti sumus: et non custodibimus mandatum et cerimonias adque iudicia que precepisti Moysi servo tuo.

Memento verbi quod mandasti Moysi famulo tuo dicens: cum transgressi fueritis ego disperdam vos in populis.

Et si revertamini ad me et custodiatis mandata mea et faciatis ea, etiamsi adducti fueritis ab extrema celi inde congregabo vos: et inducam in locum quem elegi ut habitaret nomen meum ibi.

[Col. 0858C] Et ipsi servi tui et populus tuus quos redemisti in fortitudine tua magna: et in manu tua valida.

Obsecro Domine sit auris tua adtendens ad orationem servi tui: ad orationes servorum tuorum qui volunt timere nomen tuum.

Et dirige servum tuum odie: et da ei misericordiam ante virum hunc.



XXII. ORATIO MANASSE REGIS DE LIBRO PARALIPOMENON.

Aรฑa. Peccabi Domine peccabi et iniquitatem meam ego cognosco.

Deus altissimus magnanimis, miserator et multe misericordie: patiens super mala hominum.

Tu ergo Domine secundum multitudinem bonitatis tue promisisti indulgentiam et remissionem delinquentibus [Col. 0858D] tibi: et habundantiam misericordie tue, statuisti penitentiam peccatoribus ad salutem.

Tu ergo Domine Deus iustorum non posuisti penitentiam iustis tuis Abraham Ysaac et Jacob, qui non peccaberunt tibi set posuisti penitentiam mici peccatori: quoniam super numerum arene maris habundaberunt iniquitates mee: et non est declinatio multitudinis delictorum meorum.

Et nunc iuste contineor digne comprimor: percurbatus multis vinculis ferreis ad non erigendum caput.

Quoniam non sum dignus aspicere et videre altitudinem celi: pre iniustitiis meis.

Quoniam irritabi furorem tuum et feci malum coram [Col. 0859A] te: statuens abominationes et multiplicans odiositates.

Et nunc flecto genua cordis mei: precans a te bonitatem.

Peccabi Domine peccabi: et iniquitatem meam ego agnosco.

Ne perdas me cum iniquitatibus meis neque in finem iratus contineas mala mea: neque condemnaberis me cum his qui sunt in inferibus [inferioribus] terre.

Tu es enim Deus penitentium: ut in me ostendas bonitatem tuam.

Indignum me salvabis secundum multitudinem misericordie tue: et glorificabo nomen tuum in omni vita mea.

Quoniam te laudat omnis virtus celorum: et tibi [Col. 0859B] est gloria in secula seculorum.



XXIII. CANTICUM TOBI. Capitulo 13.

Magnus es Domine in eternum: et in omnia secula regnum tuum.

Quoniam tu flagellas et salvas, ducis ad infernum et reducis: et non est qui effugiat manum tuam.

Confitemini Domini filii Srahel: et in conspectu gentium laudate eum.

Quoniam ideo dispersit vos in gentes que ignorant eum ut vos narretis mirabilia eius: et faciatis scire eos quia non est alius Deus omnipotens preter eum.

Ipse castigabit nos propter iniquitates nostras: [LXXIV] et ipse salvabit nos propter misericordiam [Col. 0859C] suam.

Aspicite ergo que fecit vobiscum timore et tremore confitemini illi regemque seculorum: laudate et exultate eum in operibus vestris.

Ego autem in terra captivitatis mee confitebor illi: quoniam ostendit magestatem suam super gentem peccatricem.

Convertimini itaque peccatores et facite iustitiam coram Deo: credentes quod faciet vobiscum misericordiam suam.

Ego autem et anima mea: in Deo laetabitur.

Benedicite Domino omnes electi eius: agite diem leticie et confitemini illi.



XXIV. ORATIO DE LIBRO IHESU. Capitulo 36.
[Col. 0859D]

Miserere nostri Deus omnium et respice nos: et ostende nobis lumen miserationis tue.

Et inmitte timorem tuum super gentes que non exquisierunt te: et cognoscant quia non est Deus nisi tu ut enarrent magnalia tua.

Alleba manum tuam super gentes alienas: ut videant potentiam tuam.

Sicut enim in conspectu eorum sanctificatus es in nobis, sic in conspectu nostro magnificaberis in illis: ut cognoscant te sicut et nos cognobimus quoniam non est Deus preter te Domine

Innoba signa: et inmuta mirabilia.

Glorifica manum: et bracium dextrum.

[Col. 0860A] Excita furorem: et effunde iram.

Extolle adversarium: et afflige inimicum.

Festina tempus et memento finis: ut enarrent magnalia tua.

In ira flamme devorentur peccatores: et qui pessimant plebem tuam inveniant perditionem.

Contere caput principum iniquorum: dicentium non est alius preter nos.

Congrega omnes tribus Jacob et cognoscant quia non est Deus nisi tu ut enarret magnalia tua: et hereditabis eos sicut ab initio.

Miserere plebi tue super quam invocatum est nomen tuum: et Srahel quem quoequasti primogenito tuo.

Miserere civitati sanctificationis tue: Iherusalem [Col. 0860B] civitati requiei tue.

Reple Syon inenarrabilibus virtutibus tuis: et gloria tua populum tuum.

Da testimonium quia ab initio creature tue sunt: et suscita precationes quas locuti sunt in nomine tuo prophete priores.

Da mercedem sustinentibus te ut prophetui [prophetae tui] fideles inveniantur: et exaudies orationes servorum tuorum.

Secundum benedictionem Haaron da populo tuo: et dirige nos in viam iustitie.

Ut sciant omnes qui inhabitant terram: quia tu es Deus conspector seculorum.



XXV. CANTICUM ZACCARIE [AZARIE] DE LIBRO DANIELIS. Capitulo 3.
[Col. 0860C]

Aรฑa. Quecumque Domine fecisti nobis, vero iudicio fecisti, et hec omnia propter peccata nostra.

Alia. Iustus es Domine in omnibus que fecisti nobis et omnia opera tua veritas et recte sunt vie tue.

Benedictus es Domine Deus patrum nostrorum et laudabilis: et gloriosum nomen tuum in secula.

Quia iustus es in omnibus que fecisti nobis et universa opera tua et vie tue recte: et omnia iudicia tua vera.

Iudicia enim vera fecisti iuxta omnia que induxisti super nos: et super civitatem sanctam patrum nostrorum Iherusalem.

Quia in veritate et in iudicio induxisti omnia hec: [Col. 0860D] propter peccata nostra.

Peccabimus enim et inique egimus recedentes a te: et deliquimus in omnibus et precepta tua non audibimus nec observabimus nec fecimus sicut preceperas nobis ut bene nobis esset.

Omnia ergo que induxisti super nos et universa que fecisti nobis: vero iudicio fecisti.

Et tradidisti nos in manibus inimicorum inicorum, pessimorum prevaricatorumque: et regi iniusto et pessimo ultra omnem terram.

Et nunc non possumus aperire os: confusio et obprobium facti sumus servis tuis et his qui colunt te.

Ne quesumus tradas nos in perpetuum propter nomen tuum: neque dissipes testamentum tuum neque auferas misericordiam tuam a nobis.

[Col. 0861A] Propter Abraham dilectum tuum et Ysaac servum tuum et Srahel sanctum tuum: quibus locutus es pollicens quod multiplicares [LXXV] semen eorum sicut stellas celi: et velut arena que est in littore maris.

Quia Domine imminuti sumus plusquam omnes gentes: sumusque humiles in universa terra odie propter peccata nostra.

Et non est in hoc tempore princeps profeta et dux neque holocaustum neque sacrificium neque oblatio neque incensum neque locus primitiarum coram te: ut possimus invenire misericordiam tuam.

Set in anima contrita et spiritu humilitatis suscipiamur sicut in holocaustis arietum et taurorum: et sicut in milibus agnorum pinguium sic fiat sacrificium [Col. 0861B] nostrum in conspectu tuo odie ut placeat tibi.

Et perfice subsequentes te: quoniam non est confusio confidentibus in te.

Et nunc sequimur in toto corde nostro et timemus te: et querimus faciem tuam ne confundas nos.

Set fac nobiscum secundum mansuetudinem tuam: et secundum multitudinem misericordie tue: et erue nos in mirabilibus tuis et da gloriam nomini tuo Domine.

Confundantur omnes qui ostendunt servis tuis mala: confundantur in omni potentia sua et robur eorum conteratur.

Et scient quia tu es Dominus solus: et gloriosus in universo orbe terrarum.



XXVI. INCIPIUNT CANTICI DE TRADITIONE DOMINI. CANTICUM DE LIBRO MACCABEORUM II. Capitulo 1.
[Col. 0861C]

Aรฑa. Domine Domine Deus omnium creator terribilis et fortis iustus et misericors congrega dispersionem nostram, libera eos qui serviunt gentibus.

Alia. Domine Domine contemtos et abominatos respice, afflige comprimentes et contumeliam facientes in superbia ut sciant gentes quod tu es Deus noster.

Domine Domine Deus omnium creator: terribilis fortis et misericors.

Qui solus es rex bonus, solus prestans, solus iustus: omnipotens et eternus.

Qui liberas Srahel de omni malo: qui fecisti patres electos et sanctificasti eos.

[Col. 0861D] Accipe sacrificium pro universo populo tuo Srahel: et custodi partem tuam et sanctifica dispersionem nostram.

Libera eos qui serviunt gentibus: contemtos et abominatos respice, ut sciant gentes quod tu es Dominus Deus noster.

Afflige comprimentes: et contumeliam facientes in superviam.

Constitue populum tuum in loco sancto tuo: sicut dixit Moyses.



XXVII. CANTICUM IHEREMIE PROPHETE. Capitulo 11

Aรฑa. Quasi agnus mansuetus ductus sum ad victimam.

[Col. 0862A] Tu Domine demonstrasti mici: et ego cognobi.

Nunc ostendisti mici studia eorum: et salvam fecisti a persequentibus animam meam.

Et ego quasi agnus mansuetus qui portatur ad victimam: et nunc cognobi quia super me cogitaberunt consilia.

Mittamus lignum in pane eius: et eradamus eum de terra vibentium: et nomen eius non memoretur amplius.

Tu autem Domine Sabaoth qui iudicas iuste et probas renes et cor: videam queso ultionem tuam ex eis tibi enim revelabi causam meam.

Iustus quidem tu es Domine: si disputem tecum verumtamen iusta loquar ad te.

Quare via impiorum prosperatur: bene est omnibus [Col. 0862B] qui praevaricantur et inique agunt.

Plantasti eos et radicem miserunt: proficiunt et faciunt fructum.

Prope es tu hori eorum: et longe ha renibus eorum.

Et tu Domine nosti me et vidisti me: et probasti cor meum tecum.

Congrega eos quasi gregem ad victimam: et sanctifica illos in die occisionis.



XXVIII. CANTICUM IHEREMIE PROPHETE. Capitulo 15.

Tu scis Domine recordate [recordare] mei et tuere me a persequentibus me et visita me: ab his qui persecuntur [Col. 0862C] me.

Noli in patientia tua suscipere me: scito quoniam sustinui pro te obprobrium inventi sunt sermones tui et comedi eos.

Et factum est mici verbum tuum in gaudio et in letitia cordis mei: quoniam invocatum est nomen tuum super me Domine Deus exercituum.

[LXXVI] Non sedi in concilio ludentium: et gloriatus sum.

A facie enim manus tue solus sedebam: quoniam comminatione replesti me.

Quare factus est dolor meus perpetuus: et plaga mea disperabilis rennuit curari.

Factum est mici: quasi mendacium aquarum infidelium.

[Col. 0862D] Propter hoc hec dicit Dominus si converteris convertam te: et ante faciem meam stabis.

Etsi seperaberis pretiosum a vili: quasi hos meum eris.

Convertentur ipsi ad te: et tu non converteris ad eos.

Et dabo te populo huic in murum hereum fortem: et bellabunt adversum te: et non prevalebunt, quia ego tecum sum ut salvem te et eruam te dicit Dominus.

Et liberabo te de manu pessimorum: et redimam te de manu fortium.



XXIX. CANTICUM IHEREMIE PROPHETE. Capitulo 18.
[Col. 0863A]

Adtende Domine ad me: et audi vocem adversariorum meorum.

Numquid reddetur pro bono malum: quia foderunt fobeam anime mee.

Recordare quod steterim in conspectu tuo ut loquerer pro eis bonum: et averterem indignationem tuam ab eis.

Propterea da filios eorum in fame: et deduc eos in manu gladii.

Fiant uxores eorum absque liberis et vidue: et viri earum interficiantur mortem.

Iubenes eorum confodiantur gladio in prelio: audiatur [Col. 0863B] clamor de domibus eorum.

Adduces enim super eos latronem repente quia foderunt fobeam ut caperent me: et laqueos absconderunt pedibus meis.

Tu autem Domine scis omne consilium eorum: adversum me in morte.

Ne propitieris iniquitati eorum: et peccatum eorum a facie tua non deleatur.

Fiant corruentes in conspectu tuo: in tempore furoris tui abutere eis.



XXX. CANTICUM IHEREMIE PROPHETE. Capitulo 20.

Aรฑa. Domine qui me persecuntur corruant et infirmi [Col. 0863C] fiant.

Seduxisti me Domine et seductus sum: ortior me fuisti et invaluisti.

Factus sum in derisu: tota die omnes subsanabant me.

Quia iam olim loquor vociferans: iniquitatem et vastitatem clamito.

Et factum est mici sermo Domini in obprobrium et in derisu tota die: et dixi non recordabor eius neque loquar ultra in nomine illius.

Et factus est in corde meo quasi ignis exestuans claususque in ossibus meis: et defeci ferre non sustinens.

Audibi enim contumerias multorum: et terrorem in circuitu.

[Col. 0863D] Persequimini et persequamur eum: ab omnibus viris qui erant pacifici mei et custodientes latus meum.

Si quomodo decipiatur et prevaleamus adversus eum: et consequamur ultionem ex eo.

Dominus autem mecum est quasi bellator fortis: idcirco qui persecuntur me cadent et infirmi erunt.

Confundantur veementer. quia non intellexerunt obprobrium sempiternum quod numquam delebitur.

Et tu Domine exercituum probator iusti qui probas renes et cor: videam queso ultionem tuam ex eis, tibi enim revelabi causam meam.



XXX. CANTICUM IHEREMIE PROPHETE. Capitulo 23.
[Col. 0864A]

Contritum est cor meum in medio mei: contremuerunt omnia ossa mea.

Factus sum sicut vir ebrius: et quasi homo madidus a vino.

A facie Domini: et a facie verborum sanctorum eius.

Quia adulteriis repleta est terra: quia a facie maledictionis luxit terra, arefacta sunt arba deserti.

Factus est cursus eorum malus: et fortitudo eorum dissimilis.

Propheta namque et sacerdos polluti sunt: et in domo mea inveni malum eorum ayt Dominus.

[Col. 0864B] Idcirco via eorum erit quasi lubricum in tenebris: impellentur enim et corruent in ea.

Auferam enim super eos mala: annum visitationis eorum ayt Dominus.



XXXII. CANTICUM IHEREMIE [MICHEAE] PROPHETE. Capitulo 7.

Aรฑa. Nolite credere amico et nolite confidere in duce: quia inimici hominis domestici eius.

[LXXVII] Nolite credere amico et nolite confidere in duce: ab ea que dormit in sinu tuo custodi claustra horis tui.

Quia filius contumeliam facit patri, filia consurgit adversus matrem suam, et nurus contra socrum suam: et inimici hominis domestici eius.

[Col. 0864C] Ego autem ad Dominum aspiciam, expectabo Deum salvatorem meum: audiet me Deus meus.

Ne leteris inimica mea super me quia cecidi: consurgam.

Quum sedero in tenebris Dominus lux mea est: iram Domini portabo quoniam peccabi ei.

Donec iudicet causam meam et faciat iudicium meum: et educet me in luce videbo iustitiam eius.

Et aspiciet inimica mea et operietur confusionem: que dicit ad me ubi est Dominus Deus tuus.



XXXIII. CANTICUM EZECIELIS PROPHETE. Capitulo 36.

Aรฑa. Effundam super vos aquam mundam dicit Dominus [Col. 0864D] et mundabimini ab omnibus inquinamentis vestris.

Tollam vos de gentibus et congregabo vos de universis terris: et adducam vos in terram vestram.

Et effundam super vos aquam mundam et mundabimini ab omnibus inquinamentis vestris: et ab universis idolis vestris mundabo vos.

Et dabo vobis cor novum: et spiritum meum ponam in medio vestri.

Et auferam cor lapideum de carne vestra et dabo vobis cor carneum: et spiritum meum ponam in medio vestri.

Et faciam ut in preceptis meis ambuletis: et iudicia mea custodiatis et operemini.

Et habitabitis in terra quam dedi patribus vestris: [Col. 0865A] et eritis mihi in populum et ego ero vobis in Deum.



XXXIV. INCIPIUNT CANTICI DE RESURRECTIONE DOMINI. CANTICUM DE LIBRO GENESIS. Capitulo 49.

Aรฑa. Ad praedam Domine ascendisti; requiescens accubuisti ut leo et virtute tua suscitatus es.

Iuda te laudabunt fratres tui: manus tue in cervicibus inimicorum tuorum.

Adorabunt te filii patris tui: catulus leonis Juda.

Ad praedam fili mi ascendisti: requiescens adcubuisti ut leo et quasi leena quis suscitabit eum.

Non auferetur sceptrum de Juda nec dux de femoribus eius donec veniat qui mittendus est: et ipse [Col. 0865B] erit expectatio gentium.

Ligans ad vineam pullum suum: et ad vitem o fili mi asinum suum.

Lababit vino stolam suam: et in sanguine ube palleum suum.

Pulcriores oculi eius vino: et dentes lacte candidiores.

Sedit in forti arcus eius et dissoluta sunt vincula braciorum eius et manus illius per manum Dei omnipotentis: Jacob inde pastor egressus est lapis Srahel.

Deus patris tui erit adiutor tuus: et omnipotens benedicet tibi.

Benedictionibus celi desuper: benedictionibus abyssi jacentis deorsum.

Benedictionibus uberum et vulbe: benedictiones [Col. 0865C] patris tui confortate sunt.

Benedictionibus patrum eius: donec veniret desiderium collium eternorum.

Fiant in capite Joseph: et in vertice Nazorei inter fratres suos.



XXXV. CANTICUM ESAYE PROPHETE. Capitulo 43.

Aรฑa. Antiqua ne intueamini noba faciam: dicit Dominus.

Ante me non est formator Deus: et post me non erit.

Ego sum ego sum Dominus: et non est absque me salvator.

[Col. 0865D] Ego adnunciabi et salvabi: auditum feci et non fui in vobis Deus alienus.

Vos testes mei dicit Dominus: et ego Deus ab initio.

Ego ipse et non est qui de manu mea eruat: operabor et quis avertit illut.

Hec dicit Dominus redemtor vester sanctus Srahel: propter vos emissi Babylonem et detraxi vectes universos: et Caldeos in nabibus suis gloriantes.

Ego Dominus sanctus vester: creans Srahel rex vester.

Hec dicit Dominus qui dedit in mari viam: et in aquis torrentibus semitam.

[LXXVIII] Qui eduxit quadrigam et equum, agmen et robustum simul obdormierunt: nec resurgerent.

[Col. 0866A] Contriti sunt quasi linum et extincti sunt: ne memineritis priora et antiqua ne intueamini.

Ecce ego facio noba et nunc orietur: utique cognoscetis ea.

Ponam in deserto viam et in invio flumina: glorificabunt me vestie agri dracones et structiones.

Quia dedi in deserto aquas et flumina in invio: ut darem potum populo meo, electo meo, populum istum formabi mici, laudem meam narrabit.



XXXVI. CANTICUM ESAYE PROPHETE. Capitulo 63.

Aรฑa. Salvabit mici bracium meum et iustitia mea ipsa auxiliata est mici.

Quis est iste qui venit de Edon: tinctis vestibus de [Col. 0866B] Bosra.

Iste formosus in stola sua: gradiens in multitudine fortitudinis sue.

Ego qui loquor iustitiam: et propugnator sum ad salvandum.

Quare ergo rubrum est indumentum tuum et vestimentum tuum: sicut calcantium in torculari?

Torcular calcabi solus: et de gentibus non est vir mecum.

Calcabi eos in furore meo et conculcabi eos in ira mea et adsparsus est sanguis eorum super vestimenta mea: et omnia indumenta mea inquinabi.

Dies enim ultionis in corde meo est: et annus retributionis mee venit.

Circum inspexi et non erat auxiliator: quaesibi et [Col. 0866C] non fuit qui adiubaret.

Salvabit mici bracium meum: et iustitia mea ipsa auxiliata est mici.

Conculcabi populos in furore meo et inebriabi eos in indignatione mea: et detraxi in terra virtutem eorum.



XXXVII. CANTICUM ESAYE [IEREMIE] PROPHETE. Capitulo 31.

Aรฑa. Tamquam de somno suscitatus sum et vidi et somnus meus dulcis mici.

Hec dicit Dominus exercituum Deus Srahel: adhuc dicent verbum istut in terra Juda et in urbibus eius quum convertero captivitatem eorum.

[Col. 0866D] Benedicat tibi Dominus pulcritudo iustitie mons sanctus: et habitabunt in eo Iudas et omnes civitates eius, simul agricole et minantes greges.

Quia inebriabi animam lassam: et omnem animam esurientem saturabi.

Ideo quasi de somno suscitatus sum: et vidi et somnus meus dulcis mici.

Ecce dies veniunt dicit Dominus et seminabo domum Srahel et domum Juda semine hominis: et semine iumentorum.

Et sicut vigilabi super eos ut evellerem et demolirem et dissiparem et dispergerem et affligerem: sic vigilabi super eos ut edificem et plantem ayt Dominus.



XXXVIII. CANTICUM ESAYE [OSEAE] PROPHETE. Capitulo 6.
[Col. 0867A]

Ana. Vivificabit nos Dominus post duos dies die tertia suscitabit nos et vibemus.

Venite revertamur ad Dominum quia ipse cepit et sanabit nos: percutiet et curabit nos.

Vivificabit nos post duos dies, die tertia suscitabit nos et vibemus in conspectu eius: sciemur sequamurque ut cognoscamus Dominum.

Quasi diluculo preparatus est egressus eius: et veniet nobis quasi imber temporaneus et serotinus terre.

Quid faciam tibi Efraym quid faciam tibi Juda: misericordia vestra quasi lux matutina et quasi ros [Col. 0867B] mane pertransiens.

Propter hoc dolabi in Prophetis et occidi eos in verbo horis mei: et iudicia mea quasi lux egredietur.

Quia misericordiam volui et non sacrificium: et scientiam Dei plusquam holocaustum.



XXXIX. CANTICUM SOFFONIE PROPHETE. Capitulo 3.

Aรฑa. Expecta me in die resurrectionis mee dicit Dominus ut congregem gentes et colligam regna.

Expecta me dicit Dominus in die resurrectionis mee in futuro: quia iudicium meum ut congregem gentes et colligam regna.

Ut effundam super eos omnem indignationem meam: et omnem iram furoris mei.

[Col. 0867C] In igne enim zeli mei devorabitur omnis terra: quia tunc reddam populis labium electum [LXXIX] ut vocent omnes in nomine Domini et serviant ei humero uno.

Ultra flumina Eziopie inde supplices mei: filii dispersorum meorum deferent munus mici.

In die illa non confunderis super cunctis adinventionibus tuis: quibus prevaricata es in me.

Quia tunc auferam de medio tui magni locus supervie tue: et non adicies exaltari amplius in monte sancto meo.

Et derelinquam in medio tui populum pauperem et egenum: et sperabunt in nomine Domini reliquie Srahel.

Non faciet iniquitatem nec loquentur mendacium: [Col. 0867D] et non invenietur in ore eorum lingua dolosa.

Quoniam ipsi pascentur et accubabunt: et non erit qui exterreat.



INCIPIUNT CANTICI DE SANCTIS. XL. CANTICUM IHESU FILII SIRACH. Capitulo 26.

Datio Dei permanet iustis: et profectus illius succesus habebit in eternum.

Mulieris bone beatus vir: numerus annorum eorum duplex.

Mulier fortis oblectat virum suum: et annos vite illius in pace implevit.

[Col. 0868A] Pars bona, mulier bona, in parte bona timentium Deum: dabitur viro pro factis bonis.



XLI. CANTICUM DE LIBRO JUDICUM. Capitulo 5.

Aรฑa. Diligentes te Domine: sicut sol in ortu suo resplendens ita rutilent.

Qui sponte obtulistis de Srahel animas vestras ad periculum: benedicite Dominum.

Audite reges, auribus percipite principes: ego sum ego sum que Domino canam, psallam Domino Deo Srahel.

Domine cum exires de Seyr et transires per regiones Edom: terra mota est celique ac nubes distillaberunt aquis.

[Col. 0868B] Montes fluxerunt a facie Domini: et Sinay a facie Dei Srahel.

Nova bella elegit Dominus: et portas hostium ipse subvertit.

Clipeus et hasta si apparuerit in quadraginta millibus Srahel: cor meum diligit principes Srahel.

Qui propria volumtate obtulistis vos discrimini: benedicite Domino.

Qui propria volumtate obtulistis vos discrimini: benedicite Domino.

Qui ascenditis super nitentes asinos et sedetis in iudicio et ambulatis in via; loquimini ubi conlisi sunt currus: et hostium est suffocatus exercitus.

Ibi narrentur iustitie Domini: et clementie eius in fortes Srahel.

Tunc descendit populus Domini ad portas: et obtinuit principatum.

[Col. 0868C] Salvate sunt reliquie populi: Dominus in fortibus dimicabit.

Venerunt reges et pugnaberunt, pugnaberunt reges Canaan in Tanay iuxta aquas Magedon: et tamen nicil tulerunt predantes, de celo dimicatum est contra eos.

Sic pereant inimici tui Domine: qui autem te diligunt sicut sol in ortu suo resplendens ita rutilent.



XLII. CANTICUM ESAYE PROPHETE. Capitulo 61.

Aรฑa. Letitia sempiterna erit electis meis dum dedero opera eorum in veritate.

Vos sancti Domini vocabimini: ministri Dei nostri dicetur vobis.

[Col. 0868D] Fortitudinem gentium comedetis: et in gloria eorum supervietis.

Pro confusione vestra duplici et rubore laudabunt partem eorum: propter hoc in terram suam duplicia possidebunt.

Letitia sempiterna erit eis: quia ego Dominus diligens iudicium: et odio habens rapinam in olocaustum.

Et dabo opus eorum in veritate: et fedus perpetuum feriam eis.

Et scietur in gentibus semen eorum: et germen eorum in medio populorum

Omnes qui viderint eos cognoscent illos: quia isti sunt semen cui benedixit Dominus.



INCIPIUNT CANTICI DE UNO JUSTO. XLIII. CANTICUM IHEREMIE PROPHETE. Capitulo 17.
[Col. 0869A]

Benedictus vir qui confidit in Domino: et erit Dominus fiducia eius.

Et erit tamquam lignum quod plantatum est secus decursus aquarum: quod ad humorem mittit radices suas, et non timebit dum venerit estus.

Et erit folium eius viride: et in tempore [LXXX] siccitatis non erit solicitus nec aliquando desinit facere fructum.

Sana me Domine et sanabor, salbum me fac et salbus ero: quia laus mea et virtus mea tu es.

Ecce ipsi dicunt ad me: ubi est verbum Domini, [Col. 0869B] veniat: et ego non sum turbatus te pastorem sequens: et diem hominis non concupibi tu scis.

Quod egressum est de labiis meis: rectum in conspectu tuo fuit.

Non sit mici formidinis: spes mea tu in die afflictionis mee.

Confundantur omnes qui me persecuntur et non confundar ego: pabeant illi et non pabeam ego.

Induc super eos diem afflictionis: et duplici contritione contere eos.



XLIV. CANTICUM IHESU FILII SIRACH. Capitulo 51.

Aรฑa. Danti mici sapientiam dabo gloriam consiliatus sum enim ut facerem illam zelatus sum bonum ut non [Col. 0869C] confundar.

Priusquam errarem quesibi sapientiam: palam in oratione mea.

Ante tempus postulabam pro illam [illa]: et usque in nobissimis inquiram eam.

Defloruit tanquam precox uba: letatum est cor meum in ea.

Ambulabit pes meus iter rectum: a iubentute mea investigabam illam.

Inclinabi modice aurem meam et excepi illam: multam inveni micimetipsi sapientiam, multum profeci in ea.

Danti mici sapientiam dabo gloriam, consiliatus sum enim ut facerem illam: zelatus sum bonum ut [Col. 0869D] non confundar.

Conculcata [Forte, conluctata] est anima mea in illam: et in faciendo eam confirmatus sum.

Manus mea extendi in altum: et insipientiam eius luxi.

Animam meam direxi ad illam: et in agnitione inveni eam.

Possedi cum ipsis cor ab initio: propter hoc non relinquar.

Venter meus conturbatus est querendo eam: propterea possidebo bonam possessionem.

Dedit enim mici Dominus linguam mercedem meam: et in ipsa landabo eum.

Adpropinquate ad me indocti: et congregate vos in domum discipline.

[Col. 0870A] Quid adhuc retardatis: aut quid dicitis in his, anime vestre sitiunt veementer.

Aperui hos meum et locutus sum: comparate vobis sine argento sapientiam et collum vestrum subicite iugo.

Et suscipiet anima vestra disciplina: in proximo est enim invenire eam.

Videte oculis vestris quoniam modice laborabi: et inveni mici multam requiem.

Adsumite disciplinam in multo numero argenti: et copiosum aurum possidete in ea.

Letetur anima vestra in misericordia eius: et non confundemini in laude ipsius.

Operamini opus vestrum ante tempus: et dabit vobis mercedem vestram in tempore suo.



XLV. CANTICUM ESAYE PROPHETE. Capitulo 42.
[Col. 0870B]

Ecce servus meus suscipiam eum: electus meus dicit Dominus: complacuit sibi in illo anima mea.

Dedi spiritum meum super eum: iudicium gentibus proferet.

Non clamabit neque accipiet personam: nec audietur foris vox eius.

Calamum quassatum non conteret: et linum fumigans non extinguet.

In veritate educet iudicium, non erit tristis neque turbulentus: donec ponat in terra iudicium, et legem eius insule expectabunt.



XLVI. CANTICUM ZACHARIE PROPHETE. Luce Capitulo 1.
[Col. 0870C]

Aรฑa. Tu puer propheta Altissimi vocaberis preibis enim ante faciem Domini parare vias eius ad dandam scientiam salutis plebi eius.

Benedictus Dominus Deus Srahel: quia visitabit et fecit redentionem plevi sue.

Et erexit cornu salutis nobis: in domo David pueri sui.

Sicut locutus est per hos sanctorum profetarum suorum: qui a seculo sunt.

Salutem de inimicis nostris: et de manu omnium qui oderunt nos.

Ad faciendam misericordiam cum patribus nostris, [Col. 0870D] et memorari testamenti sancti sui: iusiurandum quod iurabit ad Abraham patrem nostrum daturum se nobis, ut sine timore de manu inimicorum nostrorum liberati, serviamus illi in sanctitate et iustitia coram ipso omnibus diebus nostris.

Et tu puer propheta Altissimi vocaberis: [LXXXI] preibis enim ante faciem Domini preparare vias eius.

Ad dandam scientiam salutis plebi eius: in remissione peccatorum.

Per viscera misericordie Dei nostri: in quibus visitabit nos horiens ex alto.

Inluminare eis qui in tenebris et in umbra mortis sedent: ad dirigendos pedes nostros in vianpacis.



XLVII. INCIPIUNT CANTICI DE VIRGINIBUS. CANTICUM IHESU FILII SIRACH. Capitulo 39.
[Col. 0871A]

Aรฑa. In canticis labiorum vestrorum dicite Domino: universa opera tua bona valde.

Audite me divini fructus: et quasi rosa plantata super rivos aquarum fruticate.

Quasi Libanus: odorem suabitatis habete.

Florete flores quasi lilium date odorem frondete in gratiam et conlaudate canticum: et benedicite Dominum in operibus suis.

Date nomini eius magnificentiam: et confitemini illi in voce labiorum vestrorum: in canticis labiorum et citharis: et sic dicetis in confessione: opera Domini [Col. 0871B] universa bona valde.



XLVIII. CANTICUM ESAYE PROPHETE. Capitulo 61 et 62.

Gaudens gaudebo in Domino: et exultabit anima mea in Deo meo.

Quia induit me vestimentum salutis: et indumento iustitie circumdedit me.

Quasi sponsum decoratum corona: et quasi sponsam ornatam munilibus suis.

Sicut enim terra profert germen suum; et sicut hortus semen suum germinat: sic Dominus Deus germinabit iustitiam et laudem coram universis gentibus.

Propter Syon non tacebo, et propter Iherusalem [Col. 0871C] non quiescam donec egrediatur ut splendor iustus eius: et salvator eius ut lampas accendatur.

Et videbunt gentes iustum tuum: et cuncti reges terre inclitum tuum.

Et vocabitur tibi nomen novum: quod hos Domini nominabit.

Et eris corona glorie in manu Domini: et diadema regni in manu Dei tui.

Non vocaberis ultra Derelicta: et terra tua non vocabitur amplius Desolata.

Set vocaberis Voluntas mea in ea: et terra tua inhabitabitur.

Quia complacuit Domino in te: et terra tua inhabitabitur.

[Col. 0871D] Habitabit enim iuvenis cum virgine: et habitabunt in te filii tui.

Et gaudebit sponsus super sponsam suam: et gaudebit super te Dominus Deus tuus.

Super muros tuos Iherusalem constitui custodes: tota die et tota nocte in perpetuum non tacebunt.

Qui reminiscimini Dominum ne taceatis et ne detis silentium ei donec stabiliat: et donec ponat Iherusalem laudem in terra.



XLIX. CANTICUM SOFFONIE PROPHETE. Capitulo 3.

Lauda filia Syon, iubila Srahel: letare et exulta in omni corde filia Hierusalem.

[Col. 0872A] Abstulit Dominus iudicium tuum: avertit inimicos tuos rex Srahel.

Dominus in medio tui: non timebis malum ultra.

In die illa dicetur Iherusalem noli timere: Syon non dissolbantur manus tue.

Dominus Deus tuus in medio tui fortis: ipse salvabit te.

Gaudebit super te in letitia, silebit in dilectione tua: et exultabit super te in laude.

Nugas qui a lege recesserunt, congregabo qui ex te erant: ut non ultra habeas super eos obprobrium.

Ecce ego interficiam omnes qui afflixerunt te in tempore illo: et salvabo claudicantem et eam [ea] que eiecta fuerant congregabo.

[Col. 0872B] Et ponam eos in laudem et in nomen: in omni terra confusionis eorum.

In tempore illo quo adducam vos: et in tempore quo congregabo vos.

Dabo enim vos in nomen et in laudem omnibus populis terre: quum convertero captivitatem vestram coram oculis vestris, dicit Dominus Deus.



L. CANTICUM ZACCARIE PROPHETE. Capitulo 2.

Lauda et letare filia Syon: quia ecce ego veniam et habitabo in medio tui dicit Dominus.

[LXXXII] Et applicabuntur gentes multe ad Dominum in die illa, et erunt mici in populum et habitabo in medio tui: et scies quia Dominus exercituum misit [Col. 0872C] me ad te.

Et possidebit Dominus Judam partem suam in terra sanctificata: et eliget adhuc Iherusalem.

Sileat omnis caro a facie Domini: quia consurrexit de habitaculo sancto suo.



LI. CANTICUM SALOMONIS IN SACRATIONE BASELICE. Paralipom. II, capitulo 6.

Aรฑa. Sint Domine oculi tui aperti super domum istam.

Domine Deus Srahel non est similis tui Deus in coelo et in terra: qui custodis pactum et misericordiam cum servis tuis, qui ambulant coram te in [Col. 0872D] toto corde suo.

Qui prestitisti servo tuo David patri meo quecumque locutus fueras ei: et que hore promiseras opere complesti sicut et presens tempus probat.

Nunc ergo Domine Deus Srahel: imple servo tuo David patri meo quecumque locutus es ei dicens:

Non deficiet ex te vir coram me: qui sedeat super thronum Srahel.

Ita tamen si custodierint filii tui vias meas et ambulaberint in lege mea: sicut et tu ambulasti coram me.

Et nunc Domine Deus Srahel: firmetur sermo tuus quem locutus es servo tuo David.

Ergo nec [ne] credibile est: ut habitet Deus cum hominibus super terram?

[Col. 0873A] Si celum et celi celorum non te capiunt: quanto magis domus ista quam edificabi.

Set ad hoc tantum facta est ut respicias ad orationem servi tui: et obsecrationem eius.

Domine Deus meus audi preces quas fundit famulus tuus coram te: ut aperias oculos tuos super domum istam diebus hac noctibus super locum in quo pollicitus es ut invocaretur nomen tuum et exaudias orationem quam servus tuus orat in eo.

Exaudi preces famuli tui et populi tui Srahel: quicumque oraberit in loco isto.

Exaudi de habitaculo sancto tuo id est de celis et propitiare: tu es enim Deus meus.

Aperiantur queso oculi tui: et aures tue intente sint ad orationem que fit in loco isto.

[Col. 0873B] Nunc igitur consurge Domine Deus in requiem tuam: tu et arca sanctificationis tue.

Sacerdotes tui Domine Deus induantur iustitiam: et sancti tui letentur in bonis.

Domine Deus ne avertas faciem Christi tui: memento misericordiarum David servi tui.



LII. CANTICUM DE RESTAURATIONE BASELICE. Tobie Capitulo 13.

Luce clara fulgebis: in omnibus finibus terre.

Nationes multe de loginco venient tibi: et habitatores a nobissimis partibus terre ad nomen Domini Dei.

Et munera sua in manibus habentes, regi celorum [Col. 0873C] offerunt cum letitia: et nomen Domini magnum erit in omnibus seculis seculorum.

Maledicti omnes qui spernunt te: et omnes qui blasfemant te.

Maledicti omnes qui oderunt te: et omnes qui dixserunt in te verbum durum.

Maledicti omnes qui deponunt te: et omnes qui dextruunt muros tuos, et omnes qui subvertunt turres tuas, et omnes qui succendunt habitationes tuas, et benedicti erunt in te omnes qui diligunt te in eternum.

Tunc gaude et letare cum filiis iustorum: quia omnes colligentur et benedicent Dominum in eternum.

Felices qui diligunt te, felices qui gaudent in [Col. 0873D] pace tua, et felices omnes homines qui contristabuntur in flagellis tuis: quoniam gaudebunt omne gaudium tuum in secula.

Anima mea benedicet Dominum regem magnum quia liberabit Iherusalem: et edificabitur iterum domus eius, in omnibus seculis seculorum confitebitur regi celorum.

Ostie Iherusalem izmaracdo et saffiro fabricabuntur: et lapides pretiosi omnes muri tui.

Turres Iherusalem gemmis edificabuntur: et propugnacula eius auro mundo.

Platee Iherusalem canticum letitie dicunt: et per omnes vicos eius Alleluia cantabitur.

Benedictus Dominus qui exaltat te, et benedictus [Col. 0874A] in omnibus seculis seculorum: quoniam in te benedicet omne sanctum in eternum.



LIII. [LXXXIII] CANTICUM BALE DE LIBRO NUMERI. Capitulo 23.

Adsumta parabola sua dixit Balaam: de Aran adduxit me Balaac rex Moabitarum de montibus orientis.

Veni inquid et maledicere Jacob: propera et detestare Srahel.

Quomodo maledicam cui non maledixit Dominus: aut qua ratione detester quem Deus non detestatur.

De summis silicibus videbo eum: et de collibus considerabo illum.

[Col. 0874B] Populus enim solus habitabit: inter gentes non reputabitur.

Quis dinumerare posit pulberem Jacob: aut nosse numerum stirpis Srahel.

Moriatur anima mea morte iustorum: et fiant nobissima mea horum similia.

Non est Deus sicut homo ut mentiatur: nec ut filius hominis ut mutetur.



LIV. CANTICUM DE APOSTOLO. Epist. 1. ad Timot. Capitulo 4 et 6.

Adprehende vitam eternam in qua vocatus es: et confessus bonam confessionem coram multis testibus.

Exemplum esto fidelium in verbo, in conversatione, [Col. 0874C] in caritate: in fide et in castitate.

Dum venio adtende lectioni: exortationi doctrine.

Noli neglegere gratiam que in te est: que data est tibi per profetiam cum impositione manuum.

Hec meditare in his esto: ut profectus tuus manifestus sit omnibus.

Adtende tibi et doctrine: insta in illis.

Hoc enim faciens: et te ipsum salvum facies et qui te audiunt.



LV. INCIPIUNT CANTICI DE COTIDIANO. CANTICUM MOYSI DE LIBRO EXODO. Capitulo 15.

Cantemus Domino: gloriose enim honorificatus est.

Equum et ascensorem: proiecit in mare.

[Col. 0874D] Adiutor et protector meus Dominus: et factus est mici in salute.

Hic Deus meus et honorificabo eum: Deus patris mei et exaltabo eum.

Dominus conterens bella Dominus nomen est ei: currus Faraonis et exercitum eius proiecit in mare.

Electos ascensores ternos strantes dimersit in rubro mari: pelago cooperuit eos dimersi sunt in profundum tamquam lapis.

Dextera tua Domine glorificata est in virtute: dextera manus tue confregit inimicos, et pre multitudine magestatis tue conteruisti adversarios.

Misisti iram tuam, et comedit eos tamquam stipulam: et pre spiritu iracundie tue divisa est aqua.

[Col. 0875A] Steterunt tamquam murus aque: gelaberunt fluctus in medio mari.

Dixit inimicus persequens, compreendam partibo spolia replebo animam meam: interficiam gladio meo et dominabitur manus mea.

Misisti spiritum tuum et cooperuit eos mare: dimersi sunt tamquam plumbum in aqua validissima.

Quis similis tibi in diis Domine quis similis tibi honorificus: in sanctis mirabilis, in magestatibus faciens prodigia.

Extendisti dexteram tuam et devorabit eos terra: gubernasti iustitia tua populum tuum hunc quem liberasti.

Consolatus es in virtute tua: in refectione sancta tua.

Audierunt gentes et irate sunt: dolores adpreenderunt [Col. 0875B] inhabitantes Filistim.

Tunc festinaberunt duces Edom: et principes Moabitarum, adpreendit eos timor: tabuerunt omnes inhabitantes Canaam.

Decidat super eos timor et tremor magnitudinis bracii tui: fiant tamquam lapis donec transeat populus tuus Domine, usque dum pertranseat populus tuus hunc quem liberasti.

Induc et planta eum in montem hereditatis tue: in preparata habitatione tua quam preparasti tibi Domine.

Sanctuarium tuum Domine quod preparaberunt manus tue: Domine qui regnas in eternum et in sempiternum et adhuc.

[Col. 0875C] Quia introibit equitatus Faraonis quum quadrigis et ascensoribus in mare et induxit super eos Dominus aquas maris: filii autem Srahel ambulaberunt per siccum per medium mare.



LVI. [LXXXIV] CANTICUM ESAYE PROPHETE. Capitulo 5.

Cantabo nunc dilecto canticum dilecte vinee mee: vinea facta est dilecta in loco uberi.

In cornu et macerie circumdedi et circumfodi: et plantabi vineam Sorech.

Et edificabi turrem in medio eius: et torcular fodi in ea.

Et sustinui ut faceret ubas: fecit autem spinas.

Et nunc homo Iuda et qui habitatis in Iherusalem [Col. 0875D] iudicate inter me et vineam meam: quid faciam vinee mee adhuc quod ei non fecerim.

Quoniam sustinui ut faceret ubas: fecit autem spinas.

Nunc autem adnunciabo vobis: quid facturus sum vinee mee.

Auferam maceriam eius et erit in direptione: et dextruam parietes eius et erit in conculcatione.

Et derelinquam vineam meam: et non potabitur neque fodietur.

Et ascendunt in eam sicut in agrum incultum spine: et nubibus mandabo ne pluant super eam plubiam.

Vinea enim Domini Sabaoth domus est Srahel: et domo Juda nobellum dilectum.

[Col. 0876A] Quoniam sustinui ut faceret iudicium: fecit autem iniquitatem et non iustitiam set clamorem.



LVII. CANTICUM ESAYE PROPHETE. Capitulo 26.

Aรฑa. Anima mea desiderat te in nocte; de mane Domine vigilabo ad te.

Urbs fortitudinis nostre: salvator.

Ponetur in ea murus: et antemurale.

Aperite portas ingrediatur gens iusta custodiens veritatem: vetus error habiit.

Servabis pacem, pacem quia in te sperabimus: sperastis in Domino in seculis eternis in Domino Deo forti in perpetuum.

Quia incurbabit habitantes in excelso: civitatem [Col. 0876B] sublimem humiliabit.

Humiliabit eam usque ad terram: detrahet eam usque ad pulberem.

Conculcabit eam pes: pedes pauperum gressus egenorum.

Semita iusti recta facta est: rectus callis iusti ad ambulandum.

In semita iudiciorum tuorum Domine sustinuimus te: nomen tuum et memoriale tuum in desiderio anime.

Anima mea desiderat te in nocte: sed et spiritus meus in precordiis meis de mane vigilabo ad te.

Quum feceris iudicia tua in terra: iustitiam discent habitatores orbis.

[Col. 0876C] Misereamur impio, et non discet iniustitiam in terra sanctorum: inique gessit et non videbit gloriam Domini.

Domine exaltetur manus tua et non videant: videant et confundantur zelantes populi et ignis hostes tuos devoret.



LVIII. CANTICUM ESAYE PROPHETE. Capitulo eodem.

[Figure: [Character] 1Kb] XVIII. Preceptum.

Aรฑa. Vivent mortui tui interfecti mei resurgent.

Domine dabis pacem nobis: omnia enim opera nostra operatus es in nobis.

Domine Deus noster possiderunt nos domini absque te: tantum in te recordemur nominis tui.

[Col. 0876D] Morientes non vibant, gigantes non resurgant: propterea visitasti et conteruisti et perdidisti omnem memoriam eorum.

Indulsisti genti Domine: indulsisti genti, numquid glorificatus es? elongasti omnes terminos terre.

Domine in angustia requisierunt te: et in tribulatione murmuris doctrina tua in eis.

Sicut que concepit dum adpropinquaberit ad partum, dolens clamat in doloribus suis: sic facti sumus a facie tua Domine.

Concepimus et quasi parturibimus et peperimus spiritum: salutem non fecimus in terra ideo non ceciderunt habitatores terre.

Vibent mortui tui: et interfecti mei resurgent.

Expergescimini et laudate Dominum qui habitatis [Col. 0877A] in pulberem: quia ros lucis ros tuum, et terra gigantum detraes in ruinam.

Vade popule meus, intra in cubicula tua, claude hostia tua super te, abscondere modicum ad momentum: donec transeat indignatio.



LIX. CANTICUM ESAYE PROPHETE. Capitulo 33.

Aรฑa. Audite qui longe estis que fecerim: dicit Dominus et cognoscite fortitudinem meam.

Conterriti sunt in Syon peccatores: possedit timor Ypocritas.

[LXXXV] Quis poterit habitare de vobis cum igne devorante: aut quis habitabit ex vobis cum ardoribus sempiternis.

[Col. 0877B] Qui ambulat in iustitiis: et loquitur veritatem.

Qui proicit avaritiam et calumniam: et excutit manus suas ab omni munere.

Qui obdurat aures suas ne audiat sanguinem: et claudit oculos suos ne videat malum.

Iste in excelsis habitabit munimenta saxorum sublimitas eius: panis ei datus est aque ejus fideles sunt.

Regem in decore suo videbunt, oculi eius cernent terram de longe: cor tuum meditabitur timore.

Ubi est literatus ubi legis ubi verba ponderans: ubi doctor parvulorum.

Populum imprudentem non videbis, populum altis sermonibus: ita ut non possis intelligere dissertitudinem lingue eius in qua nulla est sapientia.

[Col. 0877C] Respice Syon civitatem solemnitatem [solemnitatis] nostre: oculi tui videbunt Iherusalem habitationem opulentam.

Tabernaculum quod nequaquam transferri poterit nec auferentur clavi eius in sempiternum: et omnes funiculi eius non rumpentur.

Quia solummodo ibi magnificus Dominus noster locus flubiorum: rivi latissimi et patentes.

Non transibit per eam navis remigum: neque triremis magna transgredietur eam.

Dominus enim Iudex noster, Dominus legifer noster: Dominus rex noster: Ipse salvabit nos.



LX. CANTICUM IHONE PROPHETE. Capitulo 2.
[Col. 0877D]

[Figure: [Character] 1Kb] XXXV. In tuo.

Aรฑa. Quanta vobi reddam tibi salvatori meo Domino.

Alia. Fluctus tui Domine super me transierunt et ego dixi: expulsus sum ab oculis tuis putas videbo templum sanctum tuum.

Clamabi de tribulatione mea ad Dominum: et exaudibit me.

De ventre inferni clamabi: et exaudibit vocem meam.

Et proiecisti me in profundum in corde maris: et flumen circumdedit me.

Omnes gurgites tui et fluctus tui super me ingressi sunt: et ego dixi abiectus sum a conspectu [Col. 0878A] oculorum tuorum: verumtamen rursus videbo templum sanctum tuum.

Circumdederunt me aque usque ad animam, abyssus ballabit me, pelagus cooperuit caput meum: ad extrema montium descendi, terre vectes concluserunt me in eternum.

Et sublevabis de corruptionem [corruptione] vitam meam: Domine Deus meus.

Quum angustiaretur in me anima mea, Domini mei recordatus sum: et veniet oratio mea ad templum sanctum tuum.

Qui custodiunt vanitates: frustra misericordiam suam dereliquerunt.

Ego autem cum voce laudis immolabo tibi: quecumque vobi reddam pro salute Domino.



LXI. CANTI UM DE LIBRO ESDRE IV. Capitulo 8.
[Col. 0878B]

[Figure: [Character] 1Kb] XLII. Emitte.

Aรฑa. Tronus tuus Deus inextimabilis; et gloria incompreensibilis: cui adstat omnis exercitus angelorum cum tremore, cuius aspectus arefacit abyssos et indignatio tabescere montes.

Alia. Miserere Domine eis qui non habent substantiam bonorum operum.

Domine qui habitas in eternum: cuius oculi elati et superiora in aere.

Cuius tronus inextimabilis: et gloria inconpreensibilis.

[Col. 0878C] Cui adstat omnis exercitus angelorum cum tremore: corum observatio in vento et igni convertitur.

Cuius verbum firmum: et dicta perseverantia.

Cuius dispositio fortis: et iussio terribilis.

Cuius aspectus arefacit abysos, et indignatio tabescere montes: et veritas testificatur.

Exaudi Domine orationem servi tui: auribus percipe deprecationem figmenti tui, intende verba mea.

Dum enim vibo loquar: et dum sapio respondeam.

Ne aspicias populi tui delicta: set qui tibi in veritate servierunt.

Neque adtendas impie agendum [Forte, agentium] studia: set qui tua testamenta cum doloribus custodierunt.

[Col. 0878D] Neque cogites perdere qui in conspectu tuo false conversati sunt: set memorare qui ex voluntate tuum timorem cognoberunt.

Neque volueris perdere qui pecodum mores [LXXXVI] habuerunt: set respicias super eos qui legem tuam splendide docuerunt.

Neque indigneris eis qui vestiis peius sunt iudicati: set diligas eos qui semper in gloriam tuam confiderunt.

Quoniam nos et patres nostri talibus moribus egimus: tu autem propter nos peccatores misericors vocatus es.

Si enim decreberis ut nostri miserearis: tunc misericors vocaberis.

[Col. 0879A] Nobis enim non habentibus opera iustitie: iustis quibus sunt opera multa reposita aput te Domine, ex propriis operibus percipient mercedem.

Quid est enim homo ut ei indigneris: aut genus corruptibile ut ita amariceris de ipso.

In veritate enim nemo de genitis est qui non impie gessit: et de confidentibus qui non deliquid.

Set in hoc enim adnunciabitur iustitia et bonitas tua Domine: quum misertus fueris eis qui non habent substantiam bonorum operum.



LXII. CANTICUM MOYSI DEUTRONOMIUM. Capitulo 32.

[Figure: [Character] 1Kb] LVIII. Exaltabo.

[Col. 0879B] Adtende celum et loquar: audiat terra verba ex ore meo.

Expectetur sicut plubia eloquium meum: et descendat sicut ros verba mea.

Sicut nimbus super gramen et sicut nix supra fenum: quoniam nomen Domini invocabi: date magnitudinem Domino Deo vestro, Deus vera opera eius, et omnes vie eius iudicia.

Deus fidelis et non est iniquitas in eo: iustus et sanctus Dominus.

Peccaberunt nonne hii filii inmaculati progenies praba et perversa: hec Domino retribuisti sicut populus fatuus et non sapiens.

Nonne hic ipse pater tuus: qui possedit fecit et creabit te.

[Col. 0879C] Commemoramini dies anticos: intelligite annos generationis et generationum.

Interroga patrem tuum et adnuntiabit tibi: seniores tuos et dicent tibi.

Quum partiretur altissimus nationes gentium quemadmodum dispersit filios Ade: statuit terminos gentium secundum numerum angelorum Dei.

Facta est portio Domini populus eius Jacob: funiculum hereditatis sue Srahel.

Sufficientiam dedit ei in terra deserta: in sitim caloris ubi non erat aqua.

Circumduxit et docuit: et custodibit eum sicut pupillam oculi.

Sicut aquila proteget nidum suum et super pullos suos conscendit: expandit alas suas et suscepit eos [Col. 0879D] et superposuit scapulis suis.

Dominus solus deducebat eos: et non erat cum eis Deus alienus.



LXIII. CANTICUM ANNE DE LIBRO SAMUELIS I. Capitulo 2.

[Figure: [Character] 1Kb] LXII. In deserto.

Confirmatum est cor meum in Domino: et exaltatum est cornum meum in Deo salutari meo.

Dilatatum est hos meum: super inimicos meos.

Letor ego in sanctitate tua quia non est alius Deus quomodo tu, nec est sanctus preter te: et non est iustus preter Deum nostrum.

Nolite gloriari et nolite alta loqui in supervia et [Col. 0880A] ne exeat magniloquium ex ore vestro: quoniam Deus scientie Dominus est.

Deus qui parat adinventiones suas: arcus potentium infirmatus est et infirmi virtute precincti sunt.

Pleni panibus minorati sunt: et esurientes transierunt terram.

Sterilis peperit septem: et fetosa in filiis infirmata est.

Dominus mortificat et vivificat: ducit ad inferos et reducit.

Dominus pauperem et divitem facit: humiliat et exaltat.

Suscitat a terra inopem: et ab stercore erigit pauperem.

Et sedere facit eum cum potentibus populi: et [Col. 0880B] tronum glorie hereditans illi.

Dat votum obtanti: et benedicet annos iusti.

Quoniam non in viribus potens est vir: Dominus infirmum facit adversarium suum Dominus sanctus.

Non glorietur sapiens in sua sapientia; neque glorietur dives in divitiis suis; neque glorietur fortis in fortitudine sua: set in eo glorietur qui gloriatur, scire et intelligere Dominum, et facere iudicium et iustitiam super terram.

Dominus ascendit in celos et tonat: et ipse iudicabit extrema terre.

Potens est et dat virtutem regibus nostris: et exaltabit cornu Christi sui.



LXIV. [LXXXVII] CANTICUM DE LIBRO PARALIPOMENON I. Capitulo 29.
[Col. 0880C]

[Figure: [Character] 1Kb] LXIV. Exitus.

Aรฑa. In manu tua Domine virtus et potentia in manu tua magnitudo et imperium omnium.

Benedictus Dominus Deus Srahel patris nostri: ab eterno et usque in eterno.

Tua est Domine magnificentia et potentia: et gloria adque victoria et tibi laus.

Cuncta enim que in celo: et que in terra, tua sunt.

Tuum Domine regnum: et tu es super omnes principes.

Tue divitie et tua est gloria: et tu dominaris omnibus.

In manu tua Domine virtus et potentia: in manu [Col. 0880D] tua magnitudo et imperium omnium.

Nunc igitur Domine Deus noster confitebimur tibi: et laudabimus nomen tuum inclitum.

Quis ego aut quis populus meus: ut possimus tibi hec universa promittere?

Tua sunt enim omnia: et que de manu tua accepimus dedimus tibi.

Peregrini enim sumus coram te: et advene sicut omnes patres nostri.

Dies nostri quasi umbra super terram: et nulla est mora.

Domine Deus Abraham, Ysaac, et Srahel patrum nostrorum: custodi in eternum hanc voluntatem cordis nostri, et semper in veneratione tua mens ista permaneat.



LXV. CANTICUM ESAYE PROPHETE. Capitulo 12.
[Col. 0881A]

[Figure: [Character] 1Kb] LXVI. Inluminet.

Aรฑa. Conversus est furor tuus et consolatus es me.

Confitebor tibi Domine quoniam iratus es mici: conversus est furor tuus et consolatus es me.

Ecce Deus salvator meus: fiducialiter agam et non timebo.

Quia fortitudo mea et laudatio mea Dominus: et factus est mici in salute.

Aurietis aquas in gaudio de fontibus salvatoris: et dicetis in illa die.

Confitemini Domino et invocate nomen eius, notas facite in populis adinventiones eius: mementote [Col. 0881B] quoniam excelsum est nomen eius.

Cantate Domino quoniam magnifice fecit: adnunciate hec in universa terra.

Exulta et lauda habitatio Syon: quoniam magnus in medio tui sanctus Srahel.



LXVI. CANTICUM ESAYE PROPHETE. Capitulo 33.

[Figure: [Character] 1Kb] LXXV. Inluminans.

Domine miserere nostri: te enim expectabimus.

Esto bracium nostrum in mane: et salus nostra in tempore tribulationis.

A voce angeli fugierunt populi: et ab expectatione tua disperse sunt gentes.

Et congregabuntur spolie vestre sicut colligitur [Col. 0881C] brucus: et velut quum fosse plene fuerint de eo.

Magnificatus est Dominus: quoniam habitabit in excelso.

Implebit Syon iudicio et iustitia: et erit fides in temporibus suis.

Divitie salutis sapientie et scientie: timor Domini ipse tesauros eius.

Ecce videntes clamabunt foris: angeli pacis amare flebunt.

Dissipate sunt vie, cessabit transiens per semitam, irritum factum est pactum: proiecit civitates, non reputabit homines.

Luxit et elanguit terra, confusus est Libanus et obsurduit: et factus est Saron sicut desertum, et concussa est Basan et Carmelus.

[Col. 0881D] Nunc exurgam dicit Dominus: nunc exaltabor et nunc sublimabor.



LXVII. ORATIO MARDOCEI DE LIBRO ESTER. Capitulo 13.

Aรฑa. Miserere Domine plevi tue et ne despicias hereditatem tuam quam redemisti.

Domine Domine rex omnipotens: in dicione tua cuncta sunt posita et non est qui tue possit resistere voluntati.

Si decreberis salvare Srahel: Tu fecisti celum et terram, et quicquid celi ambitu continetur.

Dominus enim omnium es: nec est qui resistat maiestati tue.

Et nunc Domine rex Deus Abraham: miserere populo [Col. 0882A] tuo quia volunt nos inimici perdere et hereditatem tuam delere.

Ne despicias partem tuam: quam redemisti tibi ex Egibto.

Exaudi deprecationem meam: et propitius esto sorti et funiculo tuo.

[LXXXVIII] Et converte luctum nostrum in gaudium ut vibentes laudemus nomen tuum Domine: et non claudas ora te canentium.



LXVIII. CANTICUM IHEREMIE PROFETE. Capitulo 14.

[Figure: [Character] 1Kb] LXXXVII. Et ego.

Ne nos dederis in obprobrium propter nomen tuum [Col. 0882B] Domine.

Deducant oculi mei lacrimas per diem et noctem: et non taceant.

Quoniam contrictione magna contrita est virgo filia populi mei: plaga pessima veementer.

Si egressus fuero ad agros ecce occisi gladio: et si introiero in civitate ecce adtenuati fame.

Propheta namque et sacerdos: habierunt in terram quam ignoraberunt.

Numquid proiciens abiecisti Judam: aut Syon abominata est anima tua?

Quare ergo percussisti nos ita: ut nulla sit sanitas?

Expectabimus pacem: et non est.

Bonum et tempus curationis: et ecce turbatio.

[Col. 0882C] Cognobimus Domine impietates nostras, et iniquitates patrum nostrorum: quia peccabimus tibi.

Ne nos dederis in obprobrium propter nomen tuum: neque facias nobis contumelia.

Solii glorie tue recordare: ne irritum facias fedus tuum nobiscum.

Numquid sunt sculptilibus gentium qui pluant: aut celi possunt dare imbrem.

Nonne tu es Domine Deus noster quem expectabimus: tu enim fecisti omnia hec.



LXIX. CANTICUM DEUTERONOMIUM. Capitulo 9.

[Figure: [Character] 1Kb] LXXXVIIII. Sit splendor.

[Col. 0882D] Domine Deus ne disperdas populum tuum et hereditatem tuam quam redemisti in magnitudine tua: quos eduxisti de Egypto in manu forti.

Recordare servorum tuorum: Abraham Ysaac et Jacob.

Ne aspicias duritiam populi huius: et inpietatem adque peccatum.

Ne forte dicant habitatores terre de qua eduxisti nos: non poterat Dominus introducere eos in terram quam pollicitus est eis et oderat illos.

Idcirco eduxit eos: ut interficeret eos in solitudine.

Qui sunt populus tuus et hereditas tua: quos eduxsisti in fortitudine tua magna et in bracio tuo extento.



LXX. CANTICUM IOSAFAT DE LIBRO PARALIPOMENON II. Capitulo 20.
[Col. 0883A]

[Figure: [Character] 1Kb] XCI. Bonum est.

Domine Deus patrum nostrorum tu es Deus in celo: et dominaris cunctis regnis gentium.

In manu tua est fortitudo et potentia: nec quisquam tibi potest resistere.

Nonne tu Domine Deus noster in te fecisti omnes habitatores terre huius coram populo tuo Srahel: et dedisti eam semini Abraham amici tui in sempiternum.

Habitaberuntque in ea: et instruxerunt in illa sanctuarium nomini tuo dicentes.

Si inruerint super nos mala gladii, iudicii, pestilentie [Col. 0883B] et famis stabimus coram te in domo hac in conspectu tuo in qua invocatum est nomen tuum: et clamabimus ad te in tribulationibus nostris, et exaudies, salbosque facies.

Nunc igitur Deus noster: ergo non iudicabis inimicos nostros?

In nobis quidem non tanta est fortitudo: ut possimus huic multitudini resistere que inruit super nos.

Set quum ignoremus quid agere debeamus: hoc solum residuum habemus, ut oculos nostros dirigamus ad te.



LXXI. CANTICUM ESAYE PROPHETE. Capitulo 25.

[Figure: [Character] 1Kb] C. In matutinis.

[Col. 0883C] Domine Deus meus es tu: exaltabo te et confitebor nomini tuo.

Quoniam fecisti mirabilia: et cogitationes antiquas fideles amen.

Quia posuisti civitatem in tumulum, urbem fortem in ruinam domum alienorum: ut non sit civitas, et in sempiternum non edificetur.

Super hoc laudabit te populus fortis: civitas gentium robustarum timebit te.

Quia factus es fortitudo pauperi fortitudo egeno in tribulatione: spes a turbine, umbraculum ab estu.

Spiritus enim robustorum: quasi turbo inpellens parietem.

[LXXXIX] Sicut estus in sitim tumulum alienorum humiliabis: et quasi calorem sub nube torrentem, [Col. 0883D] propaginem fortium marcescere facies.

Et faciet Dominus exercituum omnibus populis in monte hoc convivium pinguium, convivium vindemie: pinguium medullatorum, vindemie defecate.

Et precipitabit in monte isto faciem vinculi conligati super omnes populos: et telam quam horditus est super omnes nationes. Precipitabit mortem in sempiternum.

Et auferet Dominus Deus lacrimam ab omni facie: et obprobrium populi sui auferet de universa terra quia Dominus locutus est et dicetur in illa die.

Ecce Dominus Deus noster iste est: expectabimus eum, et salvabit nos.

[Col. 0884A] Iste Dominus sustinuimus eum, exultabimus et letabimur in salutare eius: quia requiescet manus Domini in monte isto.



LXXII. CANTICUM ESAYE PROPHETE. Capitulo 37.

[Figure: [Character] 1Kb] CVII. Exurgam.

Domine exercituum Deus Srahel qui sedes super Cerubin: tu es Deus solus omnium regnorum terre.

Tu fecisti celum et terram: inclina Domine aurem tuam et audi, aperi oculos tuos et vide: et audi omnia verba Sennacerib, que misit ad blastemandum Deum vibentem.

Vere enim Domine desertas fecerunt reges Assiriorum terras et regiones earum: et dederunt deos [Col. 0884B] earum igni.

Non enim erant dii, set opera manuum hominum ligna et lapis: et comminuerunt eos.

Et nunc Domine Deus noster salva nos de manu eius: ut cognoscant omnia regna terre quia tu es Dominus solus.



LXXIII. CANTICUM ESAYE PROPHETE. Capitulo 38.

[Figure: [Character] 1Kb] CXVII. Deus Dominus.

Aรฑa. Corripies me Domine et vivificabis me.

Ego dixi, in dimidio dierum meorum, vadam ad portas inferi: quesibi residuum annorum meorum: dixi non videbo Dominum Deum in terra vibentium.

[Col. 0884C] Non aspiciam hominem ultra et habitatorem: quiebit generatio mea, ablata est et convoluta est a me quasi tabernacula pastorum.

Precisa est velut a texente tela vita mea, dum adhuc ordirer succidit me: de mane usque ad vesperum finiens me.

Sperabam usque in mane: quasi leo sic contribit omnia ossa mea.

Sicut pullus vrundinis sic clamabam: meditabar ut columba: adtenuati sunt oculi mei suspicientes in excelso, Domine vim patior responde pro me.

Quid dicam aut quid respondebit mici quum ipse fecerim: recogitabo omnes annos meos in amaritudine anime mee.

[Col. 0884D] Domine si sic vibitur; et in talibus est vita spiritus mei: corripies me et vivificabis me.

Ecce in pace amaritudo mea amarissima: tu autem eruisti animam meam ut non periret.

Proiecisti post tergum tuum: omnia peccata mea.

Quia non infernus confitebitur tibi: neque mors laudabit te.

Non expectabunt qui descendunt in lacum: veritatem tuam.

Vivens vivens confitebitur tibi: sicut et ego odie pater filiis notam facio veritatem tuam.

Domine salvos nos fac: et psalmos nostros cantabimus cunctis diebus vite nostre in domo Domini.



LXXIV. CANTICUM IHEREMIE PROPHETE. Capitulo 51.
[Col. 0885A]

[Figure: [Character] 1Kb] CXVIII. Prevenerunt.

Aรฑa. Qui fecit omnia ipse est Deus, et Israhel hereditas eius, Dominus exercituum nomen est illi.

Iurabit Dominus exercituum per animam suam: quoniam replebo te hominibus quasi bruco: et super te celeuma cantabitur.

Qui fecit terram in fortitudine sua, preparabit orbem in sapientia sua: et prudentia sua extendit celos.

Dante eo vocem: multiplicabuntur aque in celo.

Qui lebat nubes ab extrema terre: fulgura in plubiam [Col. 0885B] fecit.

Qui producit ventos de tesauris suis: stultus factus est omnis homo ab scientia sua.

Confusus est omnis conflator in sculptili: quia mendax conflatio eius nec est spiritus in eis.

Vana sunt enim opera et risui digna: in tempore visitationis sue peribunt.

Non sicut hec pars Jacob: quia qui fecit omnia ipse est Deus: et Srahel sceptrum [XC] hereditatis eius, Dominus exercituum nomen est illi.



LXXV. CANTICUM ECCLESIASTICI. Capitulo 11 et 12.

[Figure: [Character] 1Kb] CXXVIIII A vigilia.

Letare iubenis in adulescentia tua: et in bonis sit [Col. 0885C] cor tuum in diebus iubentutis tue.

Et ambula in viis cordis tui et in intuitu oculorum tuorum: et scito quod pro his omnibus adducet te Deus in iudicio.

Aufer iram a corde tuo, et amobe malitiam a carne tua: adulescentia enim et voluptas vane sunt.

Memento Creatoris tui: in diebus iubentutis tue.

Antequam veniat tempus afflictionis: et adpropinquent anni de quibus dicas non mici placent.

Antequam tenebrescat sol, et lumen, et luna, et stelle: et revertatur nubes post plubiam.

Quando commovebuntur custodes domus, et mutabuntur viri fortissimi: et otiose erunt molentes in minuto numero.

[Col. 0885D] Et tenebrescent videntes per foramina, et claudent ostia in platea: in umilitate vocis molentis.

Et consurgent ad vocem volucris: et obsurdescent omnes filie carminis.

Excelsa quoque timebunt: et formidabunt in via.

[Col. 0886A] Florebit amigdalus et impinguabitur lucusta: et dissipabitur capparis.

Quoniam ibit homo in domum eternitatis sue: et circuibunt in platea plangentes.

Antequam rumpatur funis argenteus et recurrat vitta aurea: et conteratur idria super fontem, et confringatur rota super cisterna.

Et revertatur pulbis in terram suam unde erat: et spiritus redeat ad Deum qui dedit illum



LXXVI. CANTICUM DE LIBRO JOB. Capitulo 19.

[Figure: [Character] 1Kb] CXLII. Auditam.

Scio enim quod redemtor meus vivit: et in nobissimo [Col. 0886B] de terra surrecturus sum.

Et rursus circumdabor pelle mea: et in carne mea videbo Deum quem visurus sum.

Ego ipse, et oculi mei conspecturi sunt: et non est alius.

Reposita est hec spes mea in sinu meo: et hereditas mea in Deo meo.



LXXVII. CANTICUM ANGELORUM. DE NATIVITATE CHRISTI.


Gloria in excelsis Deo.
Et in terra pax hominibus bone voluntatis.
Laudamus te.
Benedicimus te.
[Col. 0886C] Adoramus te.
Glorificamus te.
Ymnum dicimus tibi.
Gratias tibi agimus: propter gloriam tuam magnam.
Domine Deus: Rex celestis.
Deus pater omnipotens
Domine Fili unigenite.
Iesu Christe altissime.
Domine Deus.
Agnus Dei.
Filius Patris.
Qui tollis peccata mundi: miserere nobis.
Qui tollis peccata mundi: suscipe deprecationem nostram.
[Col. 0886D] Qui sedes ad dexteram: miserere nobis.
Quoniam tu solus sanctus.
Tu solus Dominus.
Tu solus altissimus.
Iesu Christe.
Cum sancto Spiritu: in gloria Dei Patris. Amen.




[Col. 0885]
INCIPIUNT YMNI DE TOTO CIRCULO ANNI. (C,S)



[XCI] Prologus Ymnorum.
[Col. 0885D]

Miracula primeva ymnorum modula clara
Angelica promserunt, nascente Domino, ora
Videlicet paucis infusa celitus dona
[Col. 0886D] Resumeret terrestri pastorum acie visa.
In veteri iam quidem ymnorum reeulserant [Forte refulserat] ordo.
Cum trium ora iubenum fornacis igne devicto
[Col. 0887A] Veterique Patri, Filio iam tunc et ipsis adiuncto
Sumserunt ymnum laudium cunctorum vite quod alto
Olimpiadis ambitu quodque terreni circuitus giro
Beato tamen cetui quam cuncto elemento creato
Toth sacra toth rura ymnizabere arte camena.
Ad nunc quod celebrat per tot pie orbe difusa
Nitens Ecclesia divino sacramento locata
Tandenque et Redemtor sacrum cene tempus adimplens
Eterno sit Patri ymnum concentum apostolico solvens
Vestigia beata orationis causa convertens
Exiit in montem quoevum exorare Parentem
Rector quoque fidei et cunctis per secla Magister
Admonet et Paulus ut psalmis loquamur et ymni
Nam ex hoc surrexit sacrata dogma ymnorum
[Col. 0887B] Ilario Papa Ambrosio ceterisque more istorum
Ad laudem divinam ymnorum sic condere modos
Nunc laudes Domini nunc martyrum narrare triumphos
Omnemque celibem dirivare vocibus sonos
Et dulces reddere factori omnium melos.
Dei summa gloria laus et letitia constat
In his et Trinitas laudatur et Ecclesia fraglat
Dum ymnum dicimus honorem et gloriam damus
Ymnum dum canimus Ecclesia vota monstramus
Tandem et omnium finem noxiarum obtamus.



[XCII] Ymnus de adventu Domini et Sanctorum festivitate ter mixtus qui in Matutinum dicendus est quando adventu Domini incipitur.



   Gaudete flores martirum,
[Col. 0887C] Salbete plebes gentium,
Visum per astra mittite,
Sperate signum glorie.

   Voces Prophetarum sonant,
Venire Ihesum nuntiant,
Redemtionis previa,
Qua nos redemit gratia.

   Hic mane nostrum promicat,
Et corda leta exestuant.
Cum vox fidelis personat
Prenuntiatrix gloriam.

   Tante salutis gaudium,
Quo est redemtum seculum,
Exceptionis inclitum
Abhinc ciamus canticum.

   [Col. 0887D] Adventus hic primus fuit
Punire quo non seculi
Venisset ulcus tergere
Salbandos [salbando] quod perierat.

   Ad nunc secundus premonet
Adesse Christum ianuis
Sanctis coronas reddere
Celique regna pandere

   Eterna lux promittitur
Sidusque salbans promitur
Iam nos iubar prefulgidum
Ad ius vocet celestium

   Te Christe solum querimus
Videre sicut es Deus
[Col. 0888A] Ut leta nos hec visi.
Evellat omni tartaro

   Quo dum Redemtor veneris
Cum candidato martyrum
Globo: adunes celibi
Nos tunc beato cetui

   Deo Patri sit gloria
Eiusque soli Filio
Cum Spiritu Paraclito
Et nunc et in perpetuum.
   Amen.
   V\. Exultabunt sancti in gloria.



Ymnus in diem sancti Romani. XIV. Kalendas Decembris.

Romane Christi fortis assertor Dei. Ut in ejus Festivitate, [Col. 0888B] die 18. Novembris.

V\. Iustorum anime in manu.



Ymnus in diem sancti Crispini.

Insignem Christi Crispinum laudemus martirem. Ut in ejus Festivitate, die 19.

V\. Iustum deduxit Dominus per viam.



Ymnus de adventu Domini cotidianus ad Vesperum.

Verbum supernum prodiens. Ut in Breviario, fol. 10.

V\. Deus manifeste veniet.



Alius ad Matutinum.

Vox clara ecce intonat. fol. 12.



Item Dominicalis dicendus tam ad Vesperum quam ad Matutinum.

Christi caterba clamitet. fol. 1.

[Col. 0888C] V\. Excita potentiam.



Ymnus in diem sancte Cecilie.

Incliti festum pudoris. Ut in ejus Festivitate die 22. Novembris.

V\. Exultabunt sancti in gloria.



Ymnus in diem sancti Clementis.

Clementis festum celebratur odie. Ut in ejus Festivitate, die 23.

V\. Iustum deduxit Dominus.



[XCIII] Ymnus in diem sancti Saturnini episcopi.

Dicendus est totus in passionis in translatinis sue tantum ubi littera conspexeris Io Ta.

Vocis audite nobitas refulsit. Ut in ejus Festivitate, die 29.

[Col. 0888D] V\. In memoria.



Ymnus in diem sancti Andre apostoli

Decus sacrati nominis. Ut in ejus Festivitate, die 30.

V\. Iustum deduxit Dominus.



Ymnus in diem sancte Leo adie.

Sanctissime Leocadie. Ut in ejus Festivitate, die 9. Decembris.

V\. Confessionem et decorem.



Ymnus in diem sancte Eulalie.

Laudem beate Eolalie. Ut in ejus Festivitate, die 10.

V\. Speciem et pulcritudinem.



Ymnus in diem sancte Marie.
[Col. 0889A]

A sons ortu cordine [cardine]. Ut in Festo Annuntiationis B. M. V. die 18.



In alia festivitate non dicitur.



   Fit porta Christi pervia
Referta plena gratia
Transitque Rex et permanet
Clausa ut fuit per secula

   Genus superni numinis
Processit aula Virginis
Sponsus Redemtor Conditor
Sue gigans Ecclesie

   Honor Matris et gaudia
Inmensa spes credentium
Per atra mortis pocula
[Col. 0889B] Resolbit nostra crimina.



In Nativitate Domini.



   Feno iacere pertulit
Presepe non aborruit
Parboque lacte pastus est
Per quem nec ales esurit

   Gaudet corus celestium
Et angeli canunt Deum
Palamque fit pastoribus
Pastor creator omnium.



In apparitione Domini.

Hostis Erodes impie. Ut in Breviario f. 90.



In allisione infantum.

Katerva matrum personat. fol. 59.



De Lazaro.
[Col. 0889C]

Quarto die iam fetidus. fol. 91.



In cena Domini ad Matutinum.

Tunc ille Iudas carnifex. fol. 91.



Ymnus in diem sancti Tome Apostoli.

[[Figure: [Character] 1Kb] Xpe rex mundi]

Festum Christe Rex per orbem. Ut in ejus Festivitate, die 21. Decembris.

V\. Iustum deduxit.



Ymnus in Nativitate Domini.

Veni Redentor gentium. fol. 45.

V\. Dominus dixit ad me.



Ymnus in sancti Stephani.

[Col. 0889D] Christus est vita veniens in orbem. f. 51.

V\. In memoria.



Ymnus in diem sancte Eugenie.

Honore Sancte Eugenie. Ut in ejus Festivitate, die 12. Decembris.

V\. Exultabunt Sancti



Ymnus in diem sancti Jacobi fratris Domini.

Clara sanctorum una Iherusalem. fol. 59.

V\. Iustum deduxit.



Ymnus in sancti Johannis apostoli et Evangeliste.

Iste electus Iohannes. fol. 54.

V\. In memoria.



[XCIV] Ymnus sancti Jacobi fratris sancti Johannis.

O Dei Verbum Patris ore pro litum. Ut in ejus Festivitate, die 30. Decembris.



Ymnus in diem sancte Columbe.
[Col. 0890A]

Nardus Columbe floruit. Ut in ejus Festivitate, die 31. Decembris.

V\. Speciem et pulcritudinem.



Ymnus in Circumcisione Domini.

Sacer octabarum dies. fol. 62.

V\. Domine Deus noster.



Ymnus in Apparitione Domini.

Inluminans Altissimum. fol. 85.

V\. Hostis Herodis impie.



Ymnus in diem sancti Juliani.

Insigne festum Juliani martiris. Ut in ejus Festivitate, die 9. Januarii.

V\. Iustorum anime.



Ymnus in diem sancti Sabastiani.



   [Col. 0890B] Sebastiani martiris sollemne est festum
Beati - plebs fidelis concine
Benigna mente canticum novum Deo
Qui dat triumphum sanctis et victoriam
Iubetque celi possidere patriam

   Vir hic fuit verax modestus sobrius
Mitis iucundus valde et carissimus
Sermone clarus lingua dissertissimus
Ad hoc latebat seculi sub clamide
Regnum ut poli predicaret omnibus

   De ore sancti multitudo plebium
Precepta Christi audientes inquiunt
Sit turpe nobis actenus qui viximus
Obtemperando pessimis parentibus
Christum sequamur redemtorem omnium

   [Col. 0890C] Sebastiane sancte noster vernule
Tu nos doce fobe guberna et protege
Ad passionem qualiter promtissimam
Venire mentem debeamus nabiter
Et fortiter crudelem hostem vincere

   Fecit beatus sicut illi iusserat
Terrena cuncta mox iubet relinquere
Ex toto corde illi sicut stercora
Temnunt caduca illico et respuunt
Appeterent vitae ut futura gaudia

   Parentibus cum nuntiatum protinus
Esset venire magnis cum gurgitibus:
Quid vobis et filii contigit carissimi
Perdatis ut mundi jucunda et optima
Et tenditis ad mortem ultro pessimam

   [Col. 0890D] Cepere sancti ad dolorem flectere
Cor ad parentum verba emollescere
Sed mox predicti martires effecti sunt
Corroborantur nimia constantia
Ad perferenda tormenta atrocia

   Vobis jam Deus pandit poli januam
Ad illam ut venire sanctam patriam
Possitis in qua nulla mors sed gaudium
Perenne adque magna est iucunditas
Gustate et videte quam suabis est Dominus

   Si pulcritudinem domorum queritis
Eterna civitas habet pulcras domos
Multasque mansiones in celestibus
Et angelorum ibi absque sillabis
[Col. 0891A] Ter sanctum salunt multitudo iubilant

   Ad laudem illic regis resonant organa
Fraglantque campi variis odoribus
Emicat jubar absque ullis umbribus
Serenitas ibi est absque nubilo
Et sempiternum lumen ibi est Deus

   Quam magna multitudo est dulcedinis
Tue Deus quam te timentibus celas
Et perfecisti te valde diligentibus
Donumque gratie tue petentibus
Donas et indulgentiam piissime

   Zoe beata mutaque permansera
Bis ternis cernit angelum Dei
Librum tenere de quo verba protulit
Sabastiani coram suis visibus
[Col. 0891B] Clamore vocis Conditorem invocat

   Beatus est credens tuis sermonibus
Sabastiane magne et mirabilis
Dixit jam credo Deum Dei Filium
Quemque meum pandit os velociter
Ut laudem illum in superna patria

   Que vox potest laudes tuas Deus loqui
Que cogitare mens valet potentiam
Tuo repleti martires mox flammine
Ad passionem properant interriti
Ut te fruantur summo et bono Deo

   Te adjuvante martires effecti sunt
Per servum tuum pium et sanctissimum
Sabastianum militem fortissimum
Per quos rogamus flebiles ut audias
[Col. 0891C] Nostras preces noxasque omnes amputes

   Adest dies percomta summis gaudiis
Que decoratam martirum victoriis
[XCV] Excipit sancta debota ecclesia
Ob hoc decenter in laudes altissimi
Ymnum promamus cantibus armonicis.

   Hic vir inluster meritis ac verbibus
Ab idolorum ultibus [Forte, cultibus] nefartis
Plebes convertit divinis oraculis
Cultores reddit fidei catholice
Et amatores fervidos martirii.

   Promto carorum fratrum nutans animum
Affatu firmat salubri ortamine
Parentum quoque coniugumque subolum
[Col. 0891D] Adque carorum infidelem animum
Fidei sancte mancipabit cultui.

   Hinc principante plebium Cromatium
Nicostratum vel Claudium vel Castulum
Necnon et Zoe simul et Castorium
Adletas fecit Christi Dei filium
Quod incuntanter perferrent martirium.

   Qui innobati salutari labacro
Signis coruscant virtutibus eminant
Nam quemdam lapsum quassatis iam membribus
Restaurat orans illico Tiburtius
Que cum parentes Christo munus obtulit.

   Hic vir inluster merito Cromatius
Spreto profano cultu idolatrie
Aderens caste discipline fidei
[Col. 0892A] Nexus dissolbit famulorum libere
Mancipans Christo quos jure possideret;

   Mox se devotum exhibens Altissimo
Reliquid cuncta mundi transitoria
Adesit mente divinis obsequiis
Student [Studet] implere indita oracula
Forum spernit et secretum appetit.

   Huic caterba aderent credentium,
Perferre pondus nequibens martirii
Cum quibus idem in Campano litore
Cenobialem vitam geret digniter
Deo se simul cuncti mactant hostia.

   Romuleorum Principes sacrilegi
Ad hec commoti gravius deseviunt
Et exarsere furoreque ravido
[Col. 0892B] In persequendo Christi testes fidei
Libamen quoque diis nollent exibi:

   Tunc Papa urbis convocato agmine
Catholicorum secum remanentium
Quosdam ex illos [illis] consecrat presbiteros
Quosdam honorat decore Levitico
Ceteros omnes fecit subdiacones.

   Sabastiani auctoris studio
Omnium horum armata confessio
Ad passionem prosilit intrepida
Nam Zoe victrix prima vicit dimicans
Hinc Tranquillinus triunfat felicius.

   Deinde simul Claudius Nicostratus
Castor, Victorque una cum Simpronio
Sacra querentes corpora per litora
[Col. 0892C] Subito capti ab insidiantibus
Salo immersi pro Christo peremti sunt.

   Post hos beati preliantes pulcrius
Castulus sanctus nec non et Tiburtius
Superant ignes, tortorumque verbera:
Ense prostrati, migrant ad celestia,
Regno adsciti cum turba angelica.

   Igitur temti ex hinc nobilissimi
Gemini fratres set uni vocabulo
Figuntur ligno ferreis aculeis
Stimulantur planta pedum clavibus:
Fatentes Christum lancea transfossi sunt

   His universo laureati sanguine.
Rutilum sidus lucernaque fulgida
Diu latere nullatenus potuit
[Col. 0892D] Sabastiani inclita presentia
Ortator quique cunctis fuit strenuus.

   Hic callidorum conventus insidiis
Regi oblatus extat imperterritus
Et sciscitatur numina cur temneret?
Christum cunctanter laudando confessus est
Esse cum Patre Deum sempiterniter.

   Huius ad vocem furens iudex impius
Jubet in campo hunc sagitis insui
Quo [Quod] genus pene huic ad exitium
Putans prodesse sibi ad vindicium
Amens relinquid ipsum velut mortuum:

   Nullo beatus dolore conteritur
Cum armaretur divinis virtutibus
[Col. 0893A] Set convalescens iam virtute preditus
Persecutorem obviat modestius
Proponens morem Christiani dogmatis.

   Inmanis ille denuo deseviens
Fraglis concidi Dei sanctum imperat
Indesinenter usque dum deficeret
Set mox ut ipsam perferret sententiam
Spiritum efflat ad patria celica [patriam celicam]

   Adstote Dei gloriosi martires
Adstote Christi milites fortissimi
Ferte faborem vobis obsequentibus
Patrocinate vobis diligentibus
Et sufragate Christiano cetui:

   En clerus omnis adque Sacerdotium
En etas omnis sexus vel conditio
[Col. 0893B] Vestris congaudent odie victoriis
Prebete cunctis congrua remedia
Ac queque vestris competunt iam meritis:

   Qui postulata conferendo plebibus
Et munimenta Christo servientibus
Omnibus sitis perenne solatium
Ad reserandum paradisi aditum
[XCVI] Qui hujus festum veneramur gaudium.

   Presta oramus Trinitas indifferens
Desiderata tibi confitentibus
Qui solus nomen Deitatis obtines
Pater cum Filio adque Sancto Spiritu
In Trinitate regnas in perpetuum.
   Amen.

V\. Exultabunt sancti in gloria.



Ymnus in diem sancte Agnetis. XIII Kalendas Februarias.
[Col. 0893C]

Agne sepulcrum est Romulea in domo. Ut in ejus Festivitate, die 20. Januarii.

V\. Letetur mons Sion et exultent.



Ymnus in diem sanctorum Fructuosi episcopi, Augurii et Eulogii diaconorum. XII Kalendas Februarias.

O triplex honor o triforme culmen. Ut in ejus Festivitate, die 21.

V\. Iustorum anime.



Ymnus in diem sancti Vincenti.

Adest miranda passio. Ut in ejus Festivitate, die 22.

V\. In memoria eterna.



Ymnus in diem sancti Babile episcopi. VIII Kalendas Februarias.
[Col. 0893D]

[[Figure: [Character] 1Kb] Christus est vita.]

O Sacerdotum inclita corona. Ut in ejus Festivitate, die 25.

V\. Iustorum anime.



Ymnus in diem sancti Tirsi. V Kalendas Februarias.

Exulta nimium turba fidelium. Ut in ejus Festivitate, die 28.

V\. Exultabunt sancti.



Ymnus in diem sancte Agate.

[[Figure: [Character] 1Kb] Xpe celestis.]

Festum insigne prodiit coruscum. Ut in ejus Festivitate, die 5. Februarii.

V\. Speciem et pulcritudinem.



Ymnus in diem sancte Dorote. VII Idus Februarias [Figure: [Character] 1Kb] Insigne festum.
[Col. 0894A]


   Te decet ymnus in Syon Omnipotens
Dum quisque reddit votum in Iherusalem.
Fide sumens in voto constantiam
Expellit sese cunctis ab inlecebris
Ut te sequatur crucem sibi baiulans.

   Hoc documento priores Apostoli
Egerunt actu fidei probabiles
Hoc predicando fundabere ecclesiam
Materque vera persistens incolomis
Enixa sponsum profert alma pignora.

   In infolatus agmina potissima
Nectareosque fructus in martiribus
In confessores fert donum uberrimum
[Col. 0894B] Dum gloriatur in regnis celestibus
Se perceptura opes inefabiles.

   Hinc odierno bis binis in testibus
Resultans victrix transmittit regalia
Tibi rex poli abta vel suabia
Munera vere balde probatissima
Que tuo idem lucravit ex sanguine.

   In Dorotea ligustra ambrosea
Liliorumque ac rosarum destinat
Vel in Callistem Cristetemque violas
Oppletas valde odore gratissimo
Vel preciosum ferculum in Teufilo;

   Quorum certatrix Dorotea prior est
Duplici comta laurea prefulgida
Virginitatis nempe hac martirii
[Col. 0894C] Adeptam fructum in lucro consortium
Sororum duum tertium vel Teufilo.

   Cappadocene Cesaree civitas
Hec cives orta summo in presidio
Specimen urbi prebet imitabile
Fide prepollens vita morum enitens
Martiriali triumfum expediens.

   Opinione huius sacre virginis
Infandus preses comperta Sabricius
Discutiendam sisti sibi precipit
Temtatur blandis ac suadellis decipi
Idem deterrit minis perasperrimis:

   Quam ut prespexit preses inperterrita
Furens catasta trucidandam sublimat
[Col. 0894D] Set insons penam incunctanter perferens
Elata voce nomen Christi predicat
Unum cum Patre fore hac Paraclito.

   Cuius ad finem [fidem] enervandam callidus
Christetem simul cum Callistem provocat
Sibimetipsi parilem ut faciant
Set mox correcte per ipsam credidere
Que facta esset celeps iam augustior

   [XCVII] Quis enarrare tua Christe valeat
Miraculorum opera insignia
Que agis ipse dum sanctos glorificas?
Nam stanti ales presul ad custodiam
Cum corruentes corrigas clementius.

   Afflata cuius virgo sancta Flammine
Fert iam elapsis salutem sororibus
[Col. 0895A] Restaurans mentem ortamentis fidei
In his ferborem recreat martirii
Quod properarent hic ad palmam alacres.

   Inlusum ita se dolens Sapricius
Ambarum censet artus cupam urere
Quarum ex nece dum ulcisci nititur
Victrices fecit ethera conscendere
Ad obtinenda diadema regia.

   Gavisa celeps dum ex hoc presisteret
Luenda penis sublimatur stipite
Dilaniatur flagris adque ungulis
Libenter perfert facies [faces] in lateribus
Ad palmas vultum properas illarum.

   Atrocitatem supergressa presidis
Spiculatori perimenda traditur
[Col. 0895B] Nubtura sponsum iam quoheres martirum
Sibi petenti Teufilo scolastico
Munere misso laureatur sanguine.

   E paradiso destinata munera
Teufilus sumens admiratur stupidus
Trium melorum vel rosarum suabium
Quorum afflatus renovatur vivido
Credendo laudat Christum Dei Filium.

   Quum esset olim crucis Christi derisor
Confessor factus repente potissimus
Diffuso ore crucifixum predicans
Simulacrorum imposturam in flammas
Funesta coram preside prenuntiat.

   Tunc furens iudex hunc sistit eculeo
Afficiendum penis noxialibus
[Col. 0895C] Quem ut advertit vultu imperterritum
Ac pertinacem in fide persistere
Perimit ense mox effecta martirem.

   Ob hoc Redemtor supplices exposcimus
Ut quique horum congaudemus meritis
Et diem festum botibe excolimus
Ab his defensi careamus vitiis
Expiemurque cunctis a deliquiis.

   Hii quoque nostris fabendo miseriam
Conpatiendoque necessitatibus
Cunctis adsistant patroni assidui
Ut nunc ereptos ab adversitatibus
Victuros secum profeant [provehant] ad premium.

   Presta quesumus unitas potentia
Summa qui regis seculorum secula
[Col. 0895D] Ut te fruamus sine fine tempora
Lux angelorum et dies perennius
Sol ipse nobis vigeas perpetuus.

V\. Justorum anime.



Ymnus in diem sancte Eulalie Barcinonensis.

Fulget honor sepulcri martiris Eulalie. Ut in ejus Festivitate, die 12. Februarii.



Ymnus in catedra sancti Petri. VIII Kalendas Martias.

O Petre petra ecclesie. Ut in hac Festivitate, die 22.

V\. Gloria et divitie.



Ymnus in diem sanctorum Emeterii et Celedoni. V Nonas Martias.

Scripta sunt celo duorum. Ut in eorum Festivitate, die 3. Martii.



Ymnus dicendus Dominicos post Apparitione Domini ad Vesperum usque ad Dominico ante Carnes tollendas.
[Col. 0896A]

Agni Genitor Domine. Ut in Breviario, fol. 65.



Ymnus in Carnes tollendas.

Alleluia piis edite laudibus. fol. 137.

V\. Quam dulcia.



Ymnus de Quadragesima.

O Nazarene lux Bethlem Verbum Patris. fol. 144, 145, 146, 147.



Item alius de mediante Quadragesima.



   Fabens redemtis vota abstinentie,
Occurre fessis Dux verus Emmanuel,
[Col. 0896B] A quo dicata sanctius ieiunia
Forma futuri noscitur ad gloriam
Opus celeste regni esse ianuam.

   Cui si consors clara sidus rutilans
Ignita lampas misceatur largitas,
Utraque libans celsa quisnam dextra
Riteque compos ut alis pinnigera
Volatu pernix poli adit intima.

   [XCVIII] Insigne cuius Moises misterium
Dei amicus extitit oraculo;
Raptus Elias celi curro igneo,
Fulta tuetur Ninnibe cum civibus
Quod verbi claret veritatis nuntius.

   Passim deinde tu magister celibum
[Col. 0896C] Quater dierum decies curriculo
Victor triumfas paradisi heremo,
Morsu delicti abluens ieiunio,
Prorsus resistens temtatori callido.

   Quod nos sequentes usitatim decimas
Saltim dierum nunc litamur hostia:
Tu quoque mitis iugis indulgentia,
Ut holocausta effice pinguissima,
Qua expiemur cordium piacula.

   Poculum esto vite sitientibus,
Fons aque vive regni sors denarius,
Guile qui gustu in Adam cecidimus,
Surgendo in te ieiunando dapibus
Reficiamus cum supernis civibus.

   Qui contritorum usu sacrificio
[Col. 0896D] Ades latroni in crucis patibulo;
Nobis adesto celitus tu Domine,
Nostri memento, nos de trono respice,
Quos redemisti tuo sacro sanguine.

   Judex ut ipse quum tremendus veneris
Previa cruce angelorum humeris,
Terrore mundum tubeque concusseris,
Cum sanctis ipsi innobati gloriam,
Dextram tenentes evadamus tartara.

   Prestaque summa Trinitas potentia,
Cuncta qui regis seculorum secula,
Ut te fruentes sine fine gloria,
Lux angelorum et dies perennius,
Sol ipse nobis vigeas perpetuus.
   Amen.



Ymnus per dies Sabbatos dicendus in Quadragessima ad Matutinum.
[Col. 0897A]


   Aurora iam spargit polum
Terris dies inlabitur
Lucis resultet spiculum
Discedat omne lubricum

   Fantasma noctis decidat
Mentis reatum subruat
Quicquid tenebris orrida
Nox adtulit culpe cadat

   Ut mane illut obtimum
Quod prestolamus cernui
In luce nobis effluat
Dum hoc canora concrepat

   Gloria Patri ingenito
[Col. 0897B] Gloria Unigenito
Una cum Sancto Spiritu
In sempiterna secula.
   Amen.



Ymnus in Quadragessimam per dies Sabbatos ad Vesperum.

Altissimi Verbum Patris. fol. 94.



Ymnus dicendus in Quadragessima per dies Dominicos ad Matutinum.



   Te lucis auctor personet
Huius caterva carmina,
Quam tu replesti gratia,
Anastasis potentia.

   Nobis dies hec innuit
Diem supremum sistere,
[Col. 0897C] Quam mortuos resurgere
Viteque fassis reddere.

   Octaba prima redditur,
Dum mors habunda tollitur,
Dum mente circumcidimur,
Nobique demum nascimur.

   Quum mane nostrum cernimus
Redisse victis hostibus,
Mundique luxum temnimus,
Panem salutis summimus.

   Ieiuniorum victimis
Corpus litamur aridis,
Piisque parsimoniis
Sacris potimur hostiis.

   Hec alma sit sollemnitas
[Col. 0897D] Sit clara hec festivitas,
Sit feriata gaudis
Dies reducta ab inferis.

   Gloria Patri ingenito,
Gloria Unigenito,
Una cum Sancto Spiritu
In sempiterna secula.
   Amen.



Ymnus in medianti die festo sibe in Lazaro tam ad Vesperum quam ad Matutinum.

Verbum Patris quod prodiit factum caro. fol. 252.

V\. Eripe me Domine.



Ymnus in Ramos Palmarum.

Vocaris ad vitam sacrum Dei genus. fol. 334.

V\. Venite filii audite me.



Ymnus de Vespera in Cena Domini.
[Col. 0898A]

Iam legis umbra clauditur. fol. 354.



[XCIX] Ymnus in Resurrectione Domini.

Psallat altitudo celi. fol. 385.



II Feria.



   Ecce quam [quem] Vates vetustis
Concinebant seculis,
Quem prophetarum fideles
Pagine spoponderant;
Emicat promissus olim,
Cuncta conlaudent eum.

   Cantaris infusa limfa
Fit falernum nobile;
Nuntiat vinum minister
Esse promtum ex ydria;
[Col. 0898B] Ipse Rex sapore tinctis
Obstupescit poculis.

   Membra morbis ulcerosa,
Viscerum putredines,
Mando ut abluantur; inquid:
Fit ratum quod iusserat,
Turgidam cutem repugnans
Vulnerum piamina.

   Tu perennibus tenebris
Iam sepulta lumina
Inlinis limo salubri,
Sacri odoris nectare,
Mox apertis ac medulla
Lux reducta est orbibus.

   Increpans ventum furentem
[Col. 0898C] Quod procellis tristibus
Vertat equor summo ab ymo,
Vexet et vagam ratem;
Ille iussit obsecundans
Mitis unda sternitur.



III Feria.



   Extimum vestis sacrate
Furtim mulier adtigit,
Protinus salus secuta est,
Hora pallor deserit,
Sistitur rivus cruoris
Qui fluebat perpetim.

   Exitu dulcis iubentus
Raptum abevum [Forte, ephebum] viderat
[Col. 0898D] Orba quem mater supremis
Funerabat fletibus,
Surge dixit, ille surgit,
Matri et adstans retitur.

   Sole iam quarto carentem,
Iam sepulcro absconditum
Lazarum iubet viere
Reddito spiramine;
Fetidum iecur reductus
Rursus intrat alitus.

   Ambulat per stagna ponti,
Summa calcat fluctuum,
Mobilis licor profundi
Pendulam prestat viam.
[Col. 0899A] Nec fatescit unda sanctis
Pressa sub vestigiis.



IV Feria.



   Suetus antro bustualis
Sub catenis frendere,
Mentis inpos efferatis
Percitis [Percitus] furoribus
Prosilit ruitque supplex,
Christum adesse ut senserat.

   Pulsa pestis lubricorum
Mille formis demonum
Corripit greges subilli [gregis suilli]
Sordida sporcamina,
Seque nigris mergit undis
Et pecus limphaticum.

   [Col. 0899B] Quinque panibus peresis
Et gemellis piscibus,
Affatim refecta iam sunt
Accubantum milia;
Fert equalis ter quaternis
Ferculorum fragmina.

   Tu cibus panisque noster,
Tu perennis suabitas;
Nescit esurire in evum
Qui tuam summit dapem,
Nec lacuna ventris implet,
Set fobet vitalia.



V Feria.



   Clausus aurium meatus
Et sonorum nescius,
[Col. 0899C] Purgat ad precepta Christi
Grassa queque obstacula,
Vocibus capax fruendis
Ac susurris previus.

   Omnis egritudo cedit,
Langor omnis pellitur,
Lingua vatur [fatur] quam veterna
Vinxerat silentia,
Gestat et suum per orbem
Letus eger lectulum.

   Quin et ipsum ne salutis
Inferi expertes forent
Tartarum benignus intrat,
Facta [Forte, Fracta] cedit ianua
Vectibus cadit refulsis [revulsis]
[Col. 0899D] Cardo dissolubilis.

   Illa promta ad inruentes
Ac revertentes tenax
Obice extorsus recluso
Porta reddit mortuos,
[C] Lege vestra et limen atrum
Iam recalcandum patet.

   Set Deus dum luce fulba
Mortis antra inluminat,
Dum stupentibus tenebris
Candidum prestat diem,
Tristia squalentis ethere
Polluerunt [Palluerunt] sidera.

   Sol refulgit et lugubri
Sordidus ferrugine,
[Col. 0900A] Igneum reliquid axem,
Seque merens abdidit,
Fertur orruisse mundum
Noctis eterne cahos.



VI Feria.



   Solve vocem mens sonora,
Solbe linguam mobilem,
Dic tropeum passionis,
Dic triumfalem crucem;
Pange vexillum notatis
Quod refulget frontibus.

   O novum cede stupenda
Vulneris miracula [miraculum],
Hinc cruoris fluxit unda,
Limfa parte ex altera;
[Col. 0900B] Limpha nempe dat labacrum,
Tunc corona ex sanguine est.

   Vidit anguis immolatum [immolatam]
Corporis sacri hostiam;
Vidit et fellis perusti,
Vox venenum perdidit,
Saucius dolore multo
Colla fractus sivilat.

   Quid tibi profane serpens
Profuit rebus novis
Plasma primum perculisse
Versipelli ortamine?
Diluit culpam recepto
Forma mortalis Deo.



Sabbato.



   [Col. 0900C] Ad brebem se mortis usum
Dux salutis edidit,
Mortuos olim sepultosque
Ut redire insuescerent,
Dissolutis pristinorum
Vinculis peccaminum.

   Tunc patres sanctique multi
Conditorem previum
Iam revertentem secuti
Tertio demum diem [die]
Carnis indumenta sumunt,
E que bustis prodeunt

   Cerneres quoire membra
De fabilis aridis,
Frigidum venis resumtis
[Col. 0900D] Pulverem tepescere,
Ossa nervos ac medulla [medullas]
Glutino cutis tegi.



Ymnus post [Forte, ante] Ascensione Domini.



   Post ut occasum resolbit
Vite et hominem reddidit
Arduum tribunal alti
Victor ascendit Patris;
Inclitam celo reportans
Passionis gloriam.

   Macte iudex mortuorum,
Macte rex vibentium,
Dexter in Parentis arce,
Qui cluit virtutibus
[Col. 0901A] Omnium venturus inde
Iustus ultor criminum.

   Te senes et te iubentus,
Parvulorum te corus,
Turba matrum virginumque,
Simplices puellule
Voce concordes pudici
Pestrepent concentibus.

   Fluminum lapsus et unde,
Litorum crepidines,
Imber, estus, nix, pruina,
Silva et aura, nox, dies,
Omnibus te concelebrent
Seculorum seculis.

   Gloria Patri melodis
[Col. 0901B] Personemus vocibus,
Gloria Christo canamus,
Gloriam Paraclito:
Qui Deus Trinus et unus
Regnat ante secula.
   Amen.



Ymnus de Resurrectione Domini infra ebdomada ad Tertia. [[Figure: [Character] 1Kb] Certum tenentes.]



   Ihesu Redemtor omnium
Qui morte mortem conterens
Ab inferorum abdito
Die resurgis tertio

   Tu nos misellos quesumus
Pro quos fudisti sanguinem
[Col. 0901C] Ceno piatos criminum
Reduc polorum sedibus

   Quo hii nobum qui canticum
Tibi obantes precinunt
Adiuncti in celestibus
Te perfruamur largius
   Presta:::::



[CI] In Resurrectione Domini Dominicalis ab octabas Pasce usque in Ascensione.

Te centies mille legionum angeli. fol. 382.



Ymnus in diem sancte Engratie vel decem et octo martirum.



   Bis nobem noster populus sub uno
Martirum servat cineres sepulcro,
Cesaraugustam vocitamus urbem,
      [Col. 0901D] Res cui tanta est.

   Plena magnorum domus angelorum
Non timet mundi fragilis ruinam
Toth sinu gestans simul offerenda
      Munera Christo.

   Quem Dei dextram quatiens coruscam
Nube subnixus veniet rubentem,
Gentibus iustam possituros equo
      Pondere libram.

   Orbe de magno caput excitata
Obiam Christo properanter ibit,
Civitas quoque pretiosa portans
      Dona canistris.

   Tu decem sanctos revees et octo
Cesaragusta studiosa Christi,
[Col. 0902A] Vertice flavis oleis revincta
      Pacis honore.

   Sola in occursum numerosiores
Martirum turbas Domino parasti,
Sola predives pietate multa
      Luce frueris.

   Vix parens orbis populosa Penis,
Ipsa vix Roma in solio locata,
Te decus nostrum superare in isto
      Munere digna est.

   Hinc et Engrati recubant tuarum
Ossa virtutum quibus efferati
Spiritu mundi violenta virgo
      Dedecorasti.

   Martirum nulli remeante vita
[Col. 0902B] Contigit terris habitare nostris
Solus tu morti proprie subprestes
      Vibis in orbem.

   Vibis, ac pene seriem retexis,
Carnis et cese spolium retemtas,
Terra quam sulcos habeat amaros
      Vulnera narrans.

   Barbarus tortor latus omne carpsit,
Sanguis inpensus, lacerata membra,
Pectus abscissa patuit papilla
      Corde sub ipso.

   Iam minus mortis pretium peracta est,
Qui venenatos abolens dolores
Concita membra tribuit quietem
      Fine supremo.

   [Col. 0902C] Cruda te longum tenuit cicatrix,
Et diu venis dolor hesit ardens,
Dum putrescentes tenuat medullas
      Tavidus humor.

   Invidus quamvis obitum supremum
Persecutoris gladius negarit,
Plena te martir tamen ut peremta
      Pena coronat.

   Vidimus partem iecoris revulsam,
Ungulis longe iacuisset pressis,
Mors habet pellens aliquid tuorum
      Te quoque viba.

Hunc novum nostre titulum fruendum
Cesaraguste dedit ipse Christus,
[Col. 0902D] Iuge vibentis domus ut dicata
      Martiris esset.

   Ergo ter senis sacra candidatis,
Dives obtato simul et Luperco
Perge conscriptum tibimet senatum
      Pangere psalmis.

   Ede Succesum, cane Martialem,
Mors et Urbani tibi concinatur,
Iulium cantus resonet, simulque
      Quintilianum.

   Publium pangat corus, et revolbat
Quale Frontonis fuerit tropeum,
Quid bonus Felix tulerit, quid acer
      Cecilianus.

   Quantus Euvoti tua bella sanguis
[Col. 0903A] Tinxerit, quantus tua Primitive,
Dum tuos vivax recolat triumphos
      Laus Apodemi.

   Quatuor post hinc superest virorum
Nomen extolli, rennuente metro,
Quos Saturninos memorat vocatos
      Prisca vetustas.

   Hec sub altari sita sempiterno
Lapsisque nostris veniam precatur
Turba, quum servat procerum creatrix
      Purpureorum.

   Nos pio fletu date perluamus
Marmorum sulcos, quibus est operta
Spes, ut absolvat retinaculorum
      Vincla meorum.

   [Col. 0903B] Sterne te toga generosa sanctis
Civitas mecum tumulis, deinde
Mox resurgentis animos et artus
      Tota sequeris.
   Gloriam psallat:::::

V\. Exultabunt sancti.



[CII] Ymnus in diem sancti Torquati.

Urbis Romulee iam toga candida. Ut in ejus Festivitate, die I. Maii.

V\. In omnem terram.



Ymnus in diem sancte Crucis. V Nonas Maias.

Pange linguam gloriosi. Ut in ejus Festivitate, die 3 Maii.

V\. Dicite.



Ymnus in Ascensione Domini.

[Col. 0903C] Eterne Rex Altissime. fol. 395.

V\. Ascendit Deus.



Ymnus de letanias.

Benignitatis fons Deus. Ut in Breviario fol. 69.



Ymnus in sanctum Pentecosten.

Beata nobis gaudia. fol. 422.

V\. Emitte spiritum tuum.



Ymnus in diem sancti Adriani.

Iherusalem gloriosa. Ut in ejus Festivitate, die 17. Junii.

V\. Justorum anime.



Ymnus in diem sanctorum Siriaci et Paule. XIII Kalendas Junias. [[Figure: [Character] 1Kb] Laudem beate Eulalie.]



   [Col. 0903D] Sacrum tempus in calculo
Anni revolbit circulus
Resonet laus in coro
Ex ore plevis et clero.

   Christum Deum imni dicent,
Qui Siriaco martiri
Pauleque eius socie
Robur dedit constantie.

   Preses namque Cartaginis
Illius erat temporis
Anolinus terribilis
Nomen gestabat inmanis.

   Instat sanctos perquirere
Signato Christi nomine
Mox Siriacum et Paulam
[Col. 0904A] Silvanus duxit in aulam.

   Tunc sciscitati martires
Fatentur Deum in celis
Nam non litare idolis
Almis professi sunt verbis.

   Ex inc verba mulcentia
Sanctorum linit pectora
Set temnunt vana delubra
Et Christum credunt in astra.

   Index repletus furia
Sacrata tundit corpora
Penarum mutat genera
Corda non mutat credula.

   Iuxta beneque arbores
Palmarum cesi martires
[Col. 0904B] Latidum hictu anime
Migrant polorum in ede.

   Moxque Silbanus corpora
Ignis proiecit in flammam
Sed imber ingens e celis
Extinxit impetum ignis.

   Ob hoc precamur Domine
In horum festa martirum
Vota cunctorum accipe
Et que postcunt adtribue.

   Quo dum vita peragimus
Eluas nos a vitiis
Et emendati moribus
Pollere fac virtutibus.
   Deo Patri.

[Col. 0904C] V\. Justorum anime.



Ymnus in diem sancti Ihoannis. Nativitas.

Puer hic sonat Ihoannes. Ut in ejus Festivitate, die 24 Junii.

V\. Lucerna.



Alius ad Matutinum.

Clange liram Zaccarias. Ibi.

V\. Lucerna pedibus meis.



Ymnus in diem sancti Zoyli. V Kalendas Julias. [[Figure: [Character] 1Kb] Vocis audite.]

Martiris gesta Zoylique corona. Ut in ejus Festivitate, die 27.



Ymnus sanctorum Petri et Pauli.

Apostolorum passio. Ut in eorum Festivitate, die 29.

[Col. 0904D] V\. In omnem terram.



[CIII] Ymnus in diem sancti Christofori.

O beate mundi auctor. Ut in ejus Festivitate.

V\. Iustorum.



Ymnus in diem sanctarum Juste et Rufine.

Adsunt Punicea floscula virginum. Ut in earum Festivitate.

V\. Letetur mons Sion.



Ymnus in diem sancti Sperati.

Sperati sancti martiris. Ut in ejus Festivitate.

V\. Vox letitie.



Ymnus in diem sancti Cucufa.

Barcinon leto Cucufate vernans. Ut in ejus Festivitate.

V\. Justum deduxit.



Ymnus in diem sancte Cristine.
[Col. 0905A]

Virginis sacre triumphum. Ut in ejus Festivitate.



Ymnus in diem sancti Felicis.

Fons vitae Deus perennis. Ut in ejus Festivitate.

V\. In memoria eterna.



Ymnus in diem sanctorum Justi et Pastoris.

O Dei perhenne Verbum. Ut in eorum Festivitate, die 6 Augusti.

V\. Ex ore infantium.



Ymnus in diem sancti Laurenti.

En martiris Laurentii. Ut in ejus Festivitate, die 10.

V\. Justorum anime.



Ymnus in diem sancti Genesi.

O Rerum Domine Conditor omnium. Ut in ejus Festivitate, die 25.

[Col. 0905B] V\. Justus ut palma.



in diem sancti Ieronti. [Figure: [Character] 1Kb] Laudem beate.]

Sacratum Christi antestitem. Ut in ejus Festivitate, die 26.



Ymnus in diem sancti Agustini. [[Figure: [Character] 1Kb] Christus est vita.]

Lux Deus Christe pietas redundans. Die 28.



Ymnus in diem sancti Cipriani episcopi.

Urbis magister Tascie. Ut in ejus Festivitate.



Ymnus in diem sancti Mattei. [[Figure: [Character] 1Kb] Clementis festum.]



   Christe tu rerum opifexque operum,
Olimpum regis, aridaque sustines,
Polum decoras lumine sidereo,
[Col. 0905C] Arbaque reples hominis ex traduce,
Iube ne salum effluat ex limite.

   Tu Protoplausto ejusque prosapie.
Legis que sensum naturale inserit,
Ut ea fratri quem vult sibi inroget;
Demum Moises bis a te in tabulis
Denis accepit preceptis almificis.

   Ex hinc Prophete bis octoni veniunt,
Populi corda ad salutem instruunt,
Errorem vanum idolorum dextruunt,
Credere Deum te celestem predicunt,
Et prestolare incarnatum proferunt.

   Milibus quinque ducentis in serie
Habens hic mundus annos ab origine,
Tunc verus Agnus, natusque ex Virgine
[Col. 0905D] Ter denis in te annos tue tempore
Sic a Iohannis tinctus est baptismate.

   Dehinc prescitos elegis Apostolos
Petrum, Andream, Iohannem, et Iacobum,
Bartholomaeum, Iudamque, et Simonem,
Tomam, Filippum, et Alfei Jacobum,
Matteum vero vocans a toloneo [telonio].

   Hinc post ascensum Christe tuum ad celos
Propere pergitque ad Eziopios;
Mox a Candacis Eunuco susceptus est,
Prestigiator liberavit a magos [magis],
In somno vertit dracones sevissimos.

   Exortat cetum vanos deos temnere,
Et Deum verum Jesum Christum credere.
[Col. 0906A] Ut paradisi fruantur delicie:
Mox ab Eglippo est arcitus principe
Et prolem eius suscitat a funere.

   [CIV] Rex vidit credit et plebs templum construit,
In quo rex lotus coniuxque babtismate
Quum Eufranone plebs et Eugenia
Almam ducentes vitam in progenie
Usque dum cepit Irtacus regimine.

   Convocat namque rex rudis Apostolum
Eique regnum spopondit dimidium,
Ut celeps illi detur Eugenia,
Cui bis centum alme in cenobia
Virgines erant sacra cum velamina.

   Ad hec Matheus Irtaco exortus est
Fas non est servus Regis sponsam ducere,
[Col. 0906B] Nec Christi sponsam fas est tue copule
Iungi: Irtacus ob hoc mox Apostolum
Percuti iussit punctum ictu gladii.

   Orans confossum migrat celi anima.
Aurum mox prebet virgo Eugenia,
Et Christo dignam construunt baselicam,
In qua Matheus requiescit in urnam,
Vigent virtutes per eterna tempora.

   Virgines uri rex precepit; sed flamma
Ventus invergens cremat regis atria:
Mox est percussus totus elebantia
Prolis arreptus demonis sevitia,
Set pater cesus ense efflat animam.

   Rex num mox cepit frater Eugenie,
Beor gestabat nomen ex babtismate,
[Col. 0906C] Que sanctus martir unxeratque crismate,
Provincie sunt idemque baselice,
Que canunt Deo dulci modulamine.

   Vota rex plevis Christe ratam [rata] effice.
Languidis fabe, elisosque erige,
Mentis solamen, functis dona requiem,
Arce et pestem, bellum, litem remobe,
Fraterno pacem solida in pectore.

   Supplices Christe vernuli exposcimus,
Adsistat fauctor nobis hic Apostolus
Impetret nostris veniam sceleribus,
Evulsis cunctis vitiisque funditus,
Vita dum instat polleat virtutibus.

   Gloria Patri personet Ingenito,
[Col. 0906D] Gloria Christo semper Unigenito,
Gloria Sancto Spiritui Paraclito,
Cuius eterna laus et potentia
Per infinita seculorum secula.

V\. In memoria.



Ymnus in Decollatione sancti Johannis Babtiste.

Hic Joannes mire natus. Ut in hac Festivitate.

V\. In memoria.



Ymnus in diem sancti Hieronimi presbiteri. [[Figure: [Character] 1Kb] Insigne festum.]

Christus est virtus Patris sapientiam [sapientia]. Ut in ejus Festivitate.



Ymnus in diem sanctorum virissimi Maxime et Julie.



   Iucundum nobis hunc diem
Sanguis sacravit martirum
[Col. 0907A] Virissimi et Maxime
Julieque sororis fides

   Exultat in his Trinitas
Impari leto numero;
Polum repletur gaudio
De martirum consortio.

   Trauntur ad supplicium
Nati gente nobilium;
Se nobiles esse credunt,
Mori si possent pro Domino.

   Parari penas imperat
Dum fremit impius iudex,
Sanctos turbare nititur,
Quos conspicit immobiles.

   [Col. 0907B] Suspenduntur eculeo
Crucis armati vexillo
Pro rege vitam ponere
Morti fideles animas.

   Merguntur equore vasto
Saxis colla prementibus
Veloces Christi milites
Ora tangunt quam remiges.

   Vasca Caripdis reddidit
Olisipona meruit
Extrema terre finium
Cruore pollet martirum.

   Inde grates persolvimus
Tibi Deo almifico
In Trinitate unico,
Qui das sanctis auxilium.

   [Col. 0907C] Ob hoc precamur, Domine,
In horum festa martirum
Vota cunctorum accipe,
Et que poscunt adtribue.
   Presta . . . .



Ymnus in diem sanctorum Fausti, Januarii et Martialis. [[Figure: [Character] 1Kb] Christe rex mundi Creator.]



   Misticum melos persolvat,
Et adtollat laudibus
Plebs dicata Deo Patri,
Et honore debito
Ymnum dulciter decantent
[CV] Christo et Paraclito.

   Pro triumphis beatorum
[Col. 0907D] Fausti, Januarii,
Tertiusque Martialis;
In agone vicerunt
Trinitatem confitendo
Suscepti martirio.

   Voce declamans fidelis
Beatorum titulis,
Qualiter vicerunt hostem
Suis cum suppliciis,
Trinitatem confitendo
Adepti sunt gaudio.

   Manibus cruentus hostis
Cum atroci ungula
Consecrata beatorum
Laniari corpora,
[Col. 0908A] Tensos pariter cesosque
Urens flamma cruciat.

   Inde oculis evulsis
Cutenorum capita,
Nervorum conpage soluta
Servat tunc crudelitas,
Conteret piorum ossa
Et medulla penetrans.

   Dextera protecti Christi
Non timent incendia,
Angelica medicina
Reformantur lumina,
Confractaque solidantur,
Et curantur vulnera.

   Stupet tirannus valde
[Col. 0908B] Tanta in miracula
Cum incolomes videret,
Quos perire iusserat;
Qualiter vicissent cuncta
Tormentorum genera.

   Illi patienter ferunt,
Quod furentes inferunt,
Scientes quod pro Christo
Tanta qui pertulerant,
Celitus adquirant lucra
Que fruuntur iugiter.

   Quidam cernebant venire
Missa celi munera,
Angelorum magna turba
Sursum expectantium,
[Col. 0908C] Ut sanctorum coronaret
Gloriosa capita.

   Adestote sancti Dei
Supplicanti populo
Et petentibus prebete
Quesitum remedium,
Regnum ut participentur
Vestro in consortio.
   Presta . . . .

V\. Justorum.



Ymnus in diem sanctorum Cosme et Damiani.

Plebs Deo dicata pollens. Ut in eorum Festivitate.

V\. Pretiosa.



Ymnus in diem sanctorum Servandi et Germani. [[Figure: [Character] 1Kb] Christe rex mundi.]

[Col. 0908D] Christe verus Rex sanctorum. Ut in eorum Festivitate.

V\. Exultabunt.



Ymnus in diem sanctorum Vincenti Sabine et Cristete.

Huc vos gratifice plebs pia convocat. Ut in eorum Festivitate.

V\. Ut supra.



Ymnus in diem sancti Martini episcopi

Martine confessor Dei. Ut in ejus Festivitate.



Item Ymni de Sanctis.



Sanctorum meritis inclite gaudia
   Pangamus socii gestaque fortia
Nam gliscit animus promere cantibus
      Victorum genus obtimum

Hii sunt quos retinens mundus inorruit
   Ipsum nam sterili flore per arduum
   [Col. 0909A] Sprevere penitus teque secuti sunt
      Rex Christe bone celitus

Hii pro te furias adque ferocia
   Calcarunt hominum sevaque verbera
   Cessitis lacerans fortiter ungulas [Cessit iis . . . ungula]
      Nec carpsit penetralia

Ceduntur gladii more videntium
   Non murmur resonat non querimonia
   Set corde tacito mens bene conscia
      Conservat patientia

Que vox que poterit linguam retexere
   Quod tu martiribus munera preparas
   Rubri nam fluido sanguine laureis
      Ditantur bene fulgidis

[Col. 0909B] [CVI] Te Trina Deitas unaque poscimus
   Ut culpas abluas noxia subtraas
   Des pacem famulis nos quoque gloriam
      Per cuncta tibi secula



Alius.



   Rector Redemtor et Conditor
Qui tuis olim servulis
Huius dedisti seculis
Oblectamenta temnere

   Nobis refunde celitus
Tuum Patrisque comparem
Quo corda nunc tepentia
Confraglent igne proprio

   Illic relictis terreis
Te inspirante perciti
[Col. 0909C] Strages secuti corporum
Regnum poli adepti sunt

   Prostrati unde quesumus
Quo ob triunfos martires
Ymnum Deo persolvimus
Nunc annuis recursibus

   Ipsorum interventibus
Cunctos ablutos sordibus
Sursum reduc ab infimis
Sacris reformans sedibus
   Presta . . . .



Alius.



   Rex gloriose martirum
Corona confitentium
[Col. 0909D] Qui dispuentes terrea
Perducis ad celestia

   Aurem benignam protinus
Appone nostris vocibus
Tropeo sacro pangimus
Ignosce quod deliquimus

   Tu vincis in martiribus
Parcendo confessoribus
Tu vincis nostra crimina
Donando indulgentia



Alius.



   Eterna Christi munera
Et martirum victorias
Laudes canentes devitas
Letis canamus mentibus

   [Col. 0910A] Ecclesiarum principes
Illic triumfales duces
Celestis aule milites
Et vera mundi lumina

   Terrores [Terrore] victo seculi
Penisque spretis corporis
Mortis sacre compendio
Lucem beatam possident

   Traduntur igne martires
Et bestiarum dentibus
Armata sevit vinculis
Tortoris insana manus

   Nudata pendunt viscera
Sanguis sacratus funditur
Et permanet immobilis
[Col. 0910B] Vite peremnis gratie

   Devota sanctorum fides
Invicta spes credentium
Perfecta Christi caritas
Mundi triumfant principes

   In his paterna gloria
In his voluntas Spiritus
Exultat in his Filius
Celum repletur gaudium

   Te nunc Redemptor quesumus
Ut martirum consortio
Iungas precantes servulos
In sempiterna secula



Alius.



   Laudes sanctorum martyrum
[Col. 0910C] Quos sacra fecit passio
Christi conformes glorie
Puris canamus mentibus

   Quos de futuris premiis
Securos celi milites
Nec mundi vobit vanitas
Nec terror fregit impius

   Non tenebrosi carceres
Honus cervicis ferreis
Non manices vel conpede
Mentes mutarunt gaudia

   Eterni fontis etiam
Semel rigati poculo
Sitim presentis corporis
[Col. 0910D] Refrigerabat spiritus

   Negato pane fortius
Non fame sentit sanctitas
Quos pascit verbo solito
Fide vibebant uberes

   Cordis probato robore
Velcantes tot molestias
Agon suscepit publicus
Vitam petentes martires

   Sic sancti quos non fregerant
Carcer famis et vincula
Alacres in supplicia
Mundi vicerunt principem

   Suum Factorem Dominum
Christum sequentes martires
[Col. 0911A] Post ignes truces gladios
Eternis florent premiis.



[CVII] Ymni de uno Justo.



   Deus tuorum militum
Sors et corona premium
Laudes canentes martiris
Absolbe nexu criminis

   Hic nempe mundi gaudia
Et blandimenti noxia
Caduca rite deputans
Pervenit ad celestia

   Penas cucurrit fortiter
Et sustulit viriliter
Pro te refundens sanguinem
Eterna dona possidet

   [Col. 0911B] Ob hoc precatu supplices
Te poscimus piissime
In hoc triumfo martiris
Dimitte noxiam servulis.



Alius.



   Deus inmensa Trinitas
Unitas semper gloria
Pater Christe Paraclite
Rerum invicte Domine

   Qui largitate muneris
Tuo prestasti martiri
Cuius festa votissima
Quam celebramus odie

   Tormentaque sevissima
Hac varia supplicia
[Col. 0911C] Victrice tua dextera
Mente robusta pertulit

   Cuius adclines Domine
Te deprecamur largius
Etherea consortia
Celsa dona fastigia

   Qui princeps esse principum
Rex misticus agnosceris
Agnita nostra crimina
Larga dele clementia

   Adventus ut cum fulgidus
Tuus Christe patuerit
Tuo ducante martire
Leti pergamus obviam.



Alius.
[Col. 0911D]


   Martir Dei qui unicum
Patris sequendo Filium
Victrix triumfas hostibus
Victor fruens celestibus

   Tui precatus munere
Nostrum reatum dilue
Arcens mali contagium
Vite remobens tedium

   Soluta sunt iam vincula
Tui sacrati corporis
Nos solve vinclis seculi
Amore Filii Dei

   Tua accedat pietas
Qui Patri quoequalis es
[Col. 0912A] Simul et Sanctum Spiritum
Vivens per omne seculum.
   Amen.



Ymnus unius Confessoris.



   Summe Confessor sacer et sacerdos
Temporum meta rota torquet anni
Tempus est nobis tibi consecratum
      Pangere festum.

   Presul insignis meritisque clare
Te sacra cleri populique turba
Corde prostrati pietate multa
      Vernula Patrem

   Vota cunctorum relegas in aula
Regis eterni fobeas utrumque
Ordinem cuius pius extitisti
      [Col. 0912B] Pastor in urbe

   Questibus cunctis referunt gementes
Gestis culparum lachrimisque pandunt
Pessime mentis animeque nigre
      Crimine dira

   Dignaque pena revocat in ora
Nostro cum duro miseros perurguet
Pendere mundo variante facta
      Celitus ira

   Tu procul casu proibe tonantis
Pelle peccata tenue furorem
Pestis et morbus petimus recedat
      Sospite cibe

   Moribus cultis moderare vitam
Confert et sudam placidaque mentem
[Col. 0912C] Corda virtutum meditentur arma
      Munera Christi

   Sancte tu prebe quotiens rogaris
Profluos fructos plubiasque largas
Credimus cuncta Domino favente
      Te dare posse

   Credimus Christum pretium laborum
Premium iustum studiis dedisse
A quibus artus etiam solutus
      Morte bearis

   Gloria Christo patulo canamus
Ore prestantis [prestanti] sibi servienti
Tanta qui pollet Deitate simplex
      Trinus et Unus.



Alius.
[Col. 0912D]


   Deus inmensa Trinitas
Corona confitentium
[CVIII] Et magna laus martirum
Sume preces fidelium.

   Huius sancti pontificis
Et confessoris merita
Prestes nobis solacia
Cunctaque purges noxia

   Ut confitentes erigas
Et peccatores redimas
Donando indulgentia
Et conferendo gratia

   Et ut vir hic confessus est
Tuum nomen mortalibus
[Col. 0913A] Ita devotis mentibus
Te fateamur omnibus



Ymnus de Virginibus.



   Ihesu corona virginum
Quem mater illa concipit
Quem sola virgo parturit
Hec vota clemens accipe

   Qui pascis inter lilia
Septus coreis virginum
Sponsas decoras glorie
Sponsisque reddens premia

   Quocumque pergis virgines
Secuntur adque laudibus
Post te canentes cursitant
Innosque dulces insonant

   [Col. 0913B] Te deprecamur largius
Nostris adauge mentibus
Nescire prorsus omnia
Corruptionis vulnera.



Ymnus de una Virgine.



   Virgines proles opifexque matri
Virgo quem gessit peperitque Virgo
Virginis festum canimus tropeum
      Accipe votum

   Hec tua virgo duplici beata
Sortem dum gessit fragilem domare
Corporis sexum domuit cruentum
      Corpore seclum

   Inde nec mortem nec amica mortis
Seva penarum genera pavescens
[Col. 0913C] Sanguine fuso meruit sacratum
      Scandere celum

   Huius obtentu Deus alme nostris
Parce iam culpis vitia remittens
Quo tibi puris resonemus almum
      Pectoris ymnum

   Gloria Patri Genitoque proli
Et tibi compar utriusque semper
Spiritus alme Deus unus omnis
      Tempore seclis.
      Amen.



Ymnus in sacratione baselice.



   Ecce te Christe tibi cara semper
Te Redemptorem omnium potentem
Supplici poscit pietate patrem
      [Col. 0913D] Turba precantum.

   Hic sacra ut sedis tua sempiterna
Perpetim constet maneatque nostris
Proxima culpis veniam perhactis
      Corpore corde

   Porta hic celi pateat sedentis
Clausa damnatis reserata iustis
Veritas vita via lux et ignis
      Influe mitis.

   Hic homo verus Deus et magister
Petra et pastor obis et sacerdos
Panis et vitis sator et creator
      Respice plebem

   Hic manet [Forte, manat] rupis latices beatos
[Col. 0914A] Abluet noxas vitiis peremtis
Innobet mentes maculas remotis
      Fonte perennis

   Hic caput membra propria reviset
Lectio pascat populos aperta
Sponsus ut tradat animis amicis
      Oscula sancta

   Fraglet hic virtus species decora
Summat hic dogma doceatque corda
Inriget summa dubiam patentes
      Pectora vita

   Lapsus et mestus pariterque lugens
Fessus et languens simul omnis errans
Quippiam quisquis humilis precatur
      Omnia prestat
   [Col. 0914B] Gloriam psallat::::



Ymnus in anniversario sacrationis baselice.



   Christe cunctorum dominator alme
Patris eterni genitus ab ore
Supplicum vota pariter et ymnum
      Cerne benignus

   Cerne quod puro Deus in honore
Plebs tua supplex resonet in aula
Annua cuius reveunt colendum
      Tempore festum

   He [Haec] domus rite tibi dedicat
Noscitur in qua populos sacratum
Corpus adsumit bibit et beati
      Sanguinis austum

   Hii sacrosancti latices veternos
[Col. 0914C] Diluunt culpas perimuntque noxas
Crismate vero genus ut creetur
      Christicolarum

   Hic salus egris medicina fessis
[CIX] Lumen orbatis veniamque nostris
Fertur offensis timor adque meror
      Pellitur omnis

   Demnis seva perit hic rapina
Pervicax montrum pavet et retemta
Corpora linquens fugit hic remotus
      Ocius umbras

   Hic locus nempe vocitatur aula
Regis inmensi niveaque celi
Portaque vite patriam petentes
      Accipit omnes

   [Col. 0914D] Turbo quam nullus quatit aut vagantes
Diruunt venti penetrantque nimbi
Non tetrus ledit piceus tenebris
      Tartarus orrens

   Quesumus ergo Deus ut sereno
Annuas vultu famulos gubernans
Qui tui summo celebrant amore
      Gaudia templi

   Nulla nos vite cruciet molestas [molestia]
Sint dies leti placideque noctes
Nullus ex nobis pereunte mundo
      Sentiat ignes

   Hic dies in quo tibi consecratam
Conspicis aram tribuat perennem
[Col. 0915A] Gaudium nobis vigeatque longo
      Tempore husu

   Gloriam summo resonet Parenti
Gloria Christo pariterque sancto
Spiritui dulci modulemur ymno
      Omni per evo.



Ymnus in restauratione baselice.



   O beata Iherusalem
Predicanda civitas
Que tuis leta triumfis
In supernis civibus
Innobata regis amplo
Claritatis stigmate

   Fulgidum gestans honorem
Plena mater filiis
[Col. 0915B] Pacis alme gloriosis
Letabunda finibus
Rite restaurata claro
Sanctitatis lampade

   Hic tui templi refulget
Sanctior memoria
Jure restaurationis
Lucido fundamine
Quum decoris pollet hacto
Dignitatis sidere

   Te precamur hic adesse
Conditor sanctissime
Hicque promtus consecrandis
Sedibus inlabere
[Col. 0915C] Adque consecrator ipse
Hic adesto iugiter

   Iam templum tui honoris
Effice nos servulos
Non caro non corda nostra
Militent discrimini
Set tuo sacro dicati
Serviamus nomine

   Hic tui altaris aram
Quum decoris gloriam
Rite rursus preparatam
Rex superne visita
Hic tua virtus redundet
Hic honor refulgeat

   Regis hoc altare summi
[Col. 0915D] Sit coruscum lumine
Sit honore mancipatum
Sit repletum munere
Sit beatum sit serenum
Sit placens Regi Deo

   Hic tibi nostrorum alma
Cordium altaria
Consecra superne index
Innobans nos gratia
Sedibus inlapse donans
De supernis munera

   Ut tibi per omne seclum
Trinitas sanctissima
Sit honor inmensa virtus
Et perennis gloria
[Col. 0916A] Qui Deus in Trinitate
Permanes in secula.
   Amen.



Ymnus in ordinatione episcopi.



   Verus Redemtor Christe lumen luminis
Imago Patris splendor invisibilis
De Patre natus antecedens tempora
Ex matre vero prodiens in tempore
Promissionis fedus implens devite

   Tu es sacerdos tu sacerdotes creas
Tu principatum sortis huius floride
Aaron dedisti consecrator inclite
Perfusione sacri sancti unguinis
Et veste sancta vultum eius predicans

   Sublimen cuius in caput premittitur
[Col. 0916B] Nitens olivum mitra auri lammina
Stola decoris vestimento poderis
Ambitur idem quem sacratum nuntiat
Inpressa vesti et colorum dignitas

   Cuius iacintus torta bissus purpura
Cuius dicati preferentes gloriam
Vestis sacrata ora tintinabulis
[CX] Erat corusca rite dependentibus
Ut templum intrans audiretur pontifex

   Distincta gemmis pulcritudo temporis
Affigebatur sub figuris obtimis
Izmaracdus illic Sardius topatius
Onicinus carbunclus ligurius
Saffirus iaspis et nitens crisolitus

   Berillus inde seu acates fulgidi
[Col. 0916C] Cum amitisto ordinis sui loco
Distinctionis iuris illic positi
Dabant future gratie signaculum
Quod hec figure nuntiarent te Deum

   Cuius dicate sacramentum gratie
Temtum per umbras transiendo seculi
Pervenit ad te liberator obtime
Ut que [quem] figure precinebant mistice
Completa in te veritas ostenderet

   Hinc finis ipse legis ad iustitiam
Mundi reatum proximans detergere
Oblatus ipse tu oblator consecrans
In Patri aram conlocatam victimam
Hoc sacramento suscitans ecclesiam

   [Col. 0916D] Caput cui factus et ducator previus
Duces in illam presulesque conlocans
Quorum regatur instruenda legibus
Ut erudita gratia pontificum
Vitare possit damna seva mortium

   Hinc te corona Christe fratrum postulat
Succesionis clara huius gratia
Descendat in his quo futuros preligis
Uni columbe preferentis principes
Apostolatus gloriam his conferens.



Ad Matutinum.



Adest diei Christe consecratio
Honoris illi suscitati Antestitem
Nostri recursu innovate temporis
Qua hunc vel omnis personare convenit
[Col. 0917A] Ecclesiarum deputatos principes

   Sint sacrosancto consecrati unguine
Sint sanctitatis prenitentes lampade
Compunctionis compluantur munere
Confessionis innobentur cantico
Omni repulso criminum contagio

   Sint carne puri sint et hore fulgidi
Sint ospitales sint amantes invicem
Signis coruscent sanitatum compotes
Virtute pellant spiritus demonia
Et veritatis convalescunt gratia

   Retorta bissus castitatis fulgide
Et unitatis punice concordia
Indesinenter corda horum repleant
Que dum patenter mentibus insederint
[Col. 0917B] Adstare possent Christi ad aram liberi

   Sit his potestas et ligare et solbere
Episcopalis probra previlegio
Curare morbos corporum vel mentibus
Compassionis ferre testimonium
Portare motum litis orte scandalum

   Ut de peractis sanctitatis cursibus
Vite coronam qua parasti omnibus
Te Christe vero corde diligentibus
Hic consequantur post triumphos seculi
Regno perenni consecrandi perpetim

   Sit Trinitati sempiterna gloria
Honorque sumus et potestas inclita
Que Trinitas Pater Patrisque Filius
Cum spiritu unus Deus substantia
[Col. 0917C] Per cuncta regnat in seculorum secula.



Ymnus in ordinatione regis.



   Inclite Rex magne regum
Consecrator principum
Veritas signa Patris
Christe vero crismate
Quo fabente regna durant
Adque regem imperant

   Provee regnum fidelis
Principis ad gloriam
Unguine sacro nitescat
Sanctitate floreat
Fulgeat vite corona
Polleat clementia

   [Col. 0917D] Gaudeat cum plebe totus
Tota plebs cum principe
Sit dies natalis huius
Feriata gaudio
Sit piis omnino votis
Plena exultatio

   Ut pie tenendo regnum
Quum beatis moribus
In quibus nunc principatur
Sic modestus imperet
Quo simul cum his fruatur
Sempiterno munere



In natalicio regis.



   Anni perhacto circulo
Ades dies celebrior
[Col. 0918A] Natale nobis principis
Noba recursi temporis

   Quo matris alvo proditus
Diem petivit seculi
Lucisque huius pro die
Intravit ortum nesciens

   Hunc tu creator obtime
Cunalibus infantie
Vectum per oras temporum
[CXI] Perfectum abtas in virum

   Quem disciplinis erudis
Gratis peragens sensibus
Maturitate temporis
Honore ditas regio

   Ob hoc Deus te poscimus
[Col. 0918B] Ut huius adsis questibus
Fabe rogantem munere
Poscentis audiens precem.



Ymnus de profectione exercitus qui usque in reversione dicendus est diebus letaniarum.



   O verum regimen Christe fidelium
Qui vita via es hac pia veritas
Lustrans conspicuo lumine credulos
      Obscurans quoque perfidos

   Tu es unigena alma redemtio
Tu verus genitor nosque clientuli
Tante lacrimis pectora tundimus
      Intende pie supplices

   Rectores humiles quesumus patrie
Cum cunctis sibimet plebibus creditis
[Col. 0918C] Directo itinere inclite ducito
      Dans pacis bona omnibus

   Moysi qui famulo ad precem intuens
Ponti purpurea equora dividens
Traducis cuneos Israheliticos
      Siccato maris alveo

   Et qui ad nicilum principis illius
Faraonis opus calle potissimo
Calcando rediens impium ilico
      Mersis linfa superfluens

   Eius quique pius questibus annuens
Frendens prevalide mox truculentior
Divinis Amalec plectitur hictibus
      Consumtis suis omnibus

   Dux esto placidus his tuis servulis
[Col. 0918D] Virtus angelica illis adereat
Custus invigilet his tua gloria
      Qui es summa benignitas

   Ut tamquam vituli plebs tua commeans
Ex grege fidei ausibus liberis
Gentes barbaricas cornibus ventilet
      Ac planta terat impios

   Hostiles acies telaque bellica
Que frustrat minitrat [Forte, frustra minitat] turba satellitum
In necem populi tendere acrius
      Everte Deus funditus

   Cuius presidio inclitus belliger
David opilio mente tirannidem
[Col. 0919A] Goliam subigiens saxeo impetu
      Letus munere redditur

   Post hunc qui etiam tempore postero
Judam munificum efficis prelio
Clemens salvivica castra fidelium
      Depellens cito tedium

   Nostrorum gemitus aspice principum
Vulgi funerea murmura contuens
Ex iusto iugulo deseca emulos
      Tu regum pater omnium

   Non nostris noceat pugio finibus
Set firmes animo principis incliti
In cunctis vigeat robore gratie
      Facti undique compotes

   Defende populum vindice dextera
[Col. 0919B] Quem sacro pretio sanguinis emtus est
Hac vero labacri gurgite abluens
      Toth sacras tibi militer [milites]

   Victricem tribue Christe de hostibus
Palmam Christicolis celitus regibus
Ex totis viribus te redamantibus
      Vota vita et actibus

   Nunc cepta peragant gressibus prosperis
Cum pace redeant sedibus propriis
Pactumque recinant ymnum in etheris
      Huiusce tibi vocibus

   Sit Trino Domino gloria Unico
Regnum perpetuum aucta perennitas
Qui semper famulis comta corona es
      Regnans seculis omnibus. Amen.



Ymnus pro varia clade.
[Col. 0919C]


   Rex eterne Deus fons pietatis
Spes tranquilla salus vera medella
Defesis requies pascua vite
Lux indeficiens parce redundans

   Ad te mest ficati murmura dantes
Adclines famuli adsumus omnes
Nollensque miseros morte punire
Conversos potius vivere magis

   Tu es confugium illut opacum
Ad quod dum titubans conscia culpis
Mens tandem properat percipit idem
Pro fraglis veniam adque salutem

   Nos unde nimium territi actum
[Col. 0919D] Quos cladis valide plectitur hictu
Ad te confugimus alme Redemtor
Ut culpam pietas mox sequatur

   Mortem quam minitans voce profeta
Olim vaticinat sic Iheremias
Videmus proprius percite nostras
Nunc intrare domos adque fenestras

   Davidque gravius tempore fluxit
Urbem depopulans impia clades
Nostris pro meritis finibus instans
Iam quoque gladio vindice truncat

   [CXII] Morbi ecce lues longius crasans
Ad nos proclivior pene vicinat
Ad nunc pro vitiis proxima nostris
Consiscit perimens agmina plebis

   [Col. 0920A] Quosdam mortificans durius partes
Mittit funereos fibrium ignes
Ex quibus putriflua reddita membra
Non flat spiritus nec pulmo anelat

   Virtus nulla viget carnis humane
Subsistit facilis fessa dolore
Hac laudis facie cuncta tabescunt
Ut cera solito igne fugatur

   Infantes iuvenes sexus utrisque
Etas ipse senum cignea iamque
Lactantes etiam ubera matrum
Prostratur pariter vulnere diro

   Replet te nimium civibus urbes
Castella populis villule omnis
Effecte vacue sunt solitudo
[Col. 0920B] Cultore manet arida tellus

   Hanc peccata plagam nostra merentur
Hoc nostrum facinus parturit ulcus
Hec funesta quoque nempe iumenta
Admissa tribuunt nostra luenda

   Hac proinde pium cernui omnes
Sanctum Christe tuum quesumus vultum
Qui semper bonus es adque benignus
Contritos releba corde piatos



Ad Sexta. [[Figure: [Character] 1Kb] Rex eterne]



   Iram quam merito sternimur auctor
Iam suspende cito iure paterno
Mucronemque plage valde frementem
[Col. 0920C] A nostris propitius partibus pelle

   Dele iam maculas mente patratas
Purga quidquid inest vulnus inicum
Nodos perfidie redde solutos
Hac sevum quoibe celitus hictum

   Pro nobis pietas tua te poscat
Spiraque tuis inclite sanctis
Talem pro miseris summere vocem
Que intrare tuas possit ad aures

   Iam vide gemitus aspice planctus
Rugitum populi presulum adque
Sacrorumque pius principum audi
Singultus lacrimas flebiles questus

   Nobis immeritis commoda aurem
Ne quamvis gravidos ponderis mole
[Col. 0920D] Consummas facili ulceris labe
Quas sacro redimis ipso cruore

   Fletum qui sceleris Ninevitarum
Commutans melius ethere repente
Mortem quam timidi iam metuebant
Clemens innocuam esse quivisti

   Toth tantaque tuum murmura nostra
Scandat flammigerum culminis arcem
Ex quo salvivicum rite fomentum
Cunctis adveniat ocius abtum

   Temtos magne plagam inguinum omnis
Incursis mortis varios acerve
Inpressum redige noxia queque
Dextera sancta tua parcitus arce

   Celestis medice Christe tremende
[Col. 0921A] Incursus varios mortis acerve
Inpensum redige tuque potenter
Languenti populo pande vigorem



Ad Nona. [[Figure: [Character] 1Kb] Rex eterne]



   Huius supplicium pestis amare
Depelle opifex crimine demto
Ut morvifuens [Forte, morbi fugiens] dira vetustas
Succedat populis aucta venustas

   Mercedis proprie unguine sancto
Fauctor devilia membra fobeto
Nervos conglomera iam resolutos
Et vitam tribuens ablue nexus

   Ad quamquam gravior culpa subinstet
Maior namque tua gratia polleat
[Col. 0921B] Quo nostri honeris vincla resolvens
Concedes veniam devita laxes

   Presta Ingenite gloria summa
Semper cum Genito omnia imples
Compar spiritui Trinitas una
Hac vera Deitas secla gubernans.



Ymnus de sterelitate pluvie.



   Squalent arva soli pulbere multo
Pallet siccus aer terra fatescit
Nulla roris onus nulla venustas
Quando nulla vires gratia florum

   Tellus dira sitit nescit aroris
Fons iam nescit aquas flumina cursus
Erbam nescit humus nescit aratrum
Magnorum rupta patet turpis iรคtu

   [Col. 0921C] Estu ferbet humus igneus ardor
Ipsas urit abes frondea ramis
Fessis tecta negant pulbis arene
Sicco dispuitur ore viantis

   Ventis ora fere bestia ventis
Captantesque viri flammina venti
Ventis et volucres ora recludunt
Hac mulcere sitim fraude volentes

   Fetus cerba suos pignera cerba
Fetus cerba siti fessa recusat
Fetus cerba pios mesta relinquit
Quesitam quoniam non veit erbam

   Venerunt iuvenes pocula noti
Querentes puteum limfaque fugit
[Col. 0921D] [CXIII] Et vasis vacuis tecta revisunt
Fletu seu proprio ore vibentes

   Bos presepe suum linquid inane
Pratorumque volens carpere gramen
Nudam versat humum sic pecus omne
Fraudatum moriens labitur erbis

   Radices nemorum rustica plebs
Explorat miseros curba labore
Solarique famen cortice querit
Nec sucos teneros arida prestet

   Hanc peccata famem nostra merentur
Set mercem propriam Christo fobeto
Quo culpa gravior gratia maior
Iusti supplicii vincla resolbat

   Iam celum reseres arbaque laxes
[Col. 0922A] Secundo placidus imbre rogamus
Elie meritis impia secla
Donasti plubiam nos quoque dones

   Eterne Genitor gloria Christo
Semper cum Genito sit tibi sancto
Compari Spiritui qui Deus unus
Pollens perpetuis inclite seculis. Amen.
   V\. Rigans Deus montes.



Ymnus de ubertate plubie.



   Obduxere polum nubila celi
Absconduntque diem sol [sole] effugato,
Noctes continuas sidere nudas
Et lune viduas carpimus olim.

   Ether dira micat igne corusco,
Concusoque tremit cardine mundus,
[Col. 0922B] Celi porta tonat, raptaque credas
Axis etherei vincla resolvi.

   Excrescunt pluviis equora ponti,
Nec fines proprios iam freta norunt,
Terrarum tedio fluctuat unda,
Errabunda secat arva carina.

   Portus nauta suos litora nauta
Secessusque suos nauta requirit
Ospes nauta satis vitibus ospes
Messes nauta supernavigat hostes.

   Flentes agricole culta relinquunt,
Spectans naufragium triste laboris
Messi leta natat semina census
Nati tecta petunt arvaque migrant.

   Cernas alta domus culmina ferri,
[Col. 0922C] Et mutatis locis lumina poni,
Mestas inter abes ludere pisces
In tremulis ludere tectis.

   Eversa videas arbore nidos
Pullis quum teneris per freta duci,
Nec matrem exilio ponere curas
Maioresque metu cogere fretas.

   Spectat turba virum turba fenestris,
Spectat feminei turba pudoris,
Deploratque famam turba precantium,
Victum navigiis nauta ministret.

   Ihesu parce tua morte redemtis,
Prior dillubium pertulit etas,
Ut mundaret aqua crimina terras,
Set mundata tuo sanguine terra est.

   [Col. 0922D] Ramum missa ferens hore columba,
Ramum pacifere munus olibe,
Exutas liquido flumine terras
Leto significat lapsa volatu.



Ymnus de nubentibus.



   Tuba clarifica plebs Christi revoca
Hoc in ecclesia votiva gaudia
Fide eximia celebra monita,
      Confitere piacula.

   Rite magnalia clange deifica,
Celicas ianuas patentes intona
Quos [Quas] dira truserat veneni invidia,
      Iam Christus cuncta reserat.

   Sit fera framea serpentis lancea
[Col. 0923A] Adam protoplaustum primevum incolam
Eva feminea polluit labia,
      Et expulit a patria.

   Usurpant vetita ligni pomifera
Deceptis oculis cernunt squalida
Exusta corpora flamma anguifera
      Dolendo gignunt pignera.

   Epitalamia usque dum reddita
Voce paradica receptant gratiam,
Crescite clamitat replete aridam,
      Ornate tori talama.

   Pistis nardifica arba ambrosea
Cum Christum celicum virgo puerpera
Redimens miseros ad vitam invita
      Plaudete evangelizat.

   [Col. 0923B] Coreis timphanis exulta musica,
Et redde Domino vota perennia
Qui crucis gloriam [gloria] eruit animas,
      Quas coluber momorderat.

   Pusilla copula adsume fistulam,
Liram et tibiam, prestepe canticam
Voce organica carmen melodia
      Gesta psalle divitica.

   Fecunda Domine presentes nuptias
Prole dignissima, qui tibi serviant,
Et tuo nomini gratias referant,
      Benedictique permaneant.

   Cithara iubila, cimbala concrepa,
Cinara resona, nablum tripudia
Excelso Domino qui regit omnia
      [Col. 0923C] Per cuncta semper secula.
         Amen.



[CXIV] Ymnus generalis de infirmis.

Xpe celestis medicina patris. Fol. 105.



Ymnus generalis defunctis.

Christe Rex mundi creator. Ut in officio defunctorum.



Ymnus in exequias defunctorum dicendus.

Deus igne fons animarum. Ut in officio defunctorum.



Ymnus unius defuncti.



   Hinc functionis dies est
Credenti in te Rex Deus
Functi fidelis spiritus
Traduc coris celestium.

   [Col. 0923D] Huius tenebras discute,
Peccata huius dissice;
Locetur in celestibus
Iunctus polorum cibibus.

   Serena huic micet dies,
Sidus perenne splendeat;
Nullus tenatur tediis,
Summis feratur gaudiis.

   Ut inferorum carceres
Et claustra queque orrentia
Pertransiens, in ethera
Celi fruatur patria.

   Hinc et recepto corpore
Resurgat hic ad gloriam
[Col. 0924A] Tementis aucte gratie
Laudans perennis incola
   Presta:::::



Ymni Dominicales cotidiani.

Inventor rutilis dux bone luminis. Fol. 91.



Alius.

O lux Beata Trinitas. Fol. 113.



Alius.



   Intende nostris precibus,
Intende iam propitius
O Christi mundi gloria,
Festumque lumen inriga.

   Te vespertina oratio,
Te matutina concinat,
Tibi indefesse personet
[Col. 0924B] Ymnum cum dulci carmine.

   Te vesperi laus congrua,
Te matutina vox canet;
Tibi omne tempus personet
Ymnum perennis glorie.



Alius.



   Lux vera lucis claritas.
Lucis manens hereditas,
Laus in tenebris promitur,
Precantibus spelndor detur.

   Te tempus omnis temporis,
Te quicquid in nobis viget
Conlaudet in perpetuis
Eternitatis seculis.



Alius.
[Col. 0924C]


   Deus creator omnium
Polique rector, vestiens
Diem decora lumina,
Noctem sopora gratie.

   Artus solutos ut quies
Recedet labores usui,
Mentesque fessas allebat,
Luctusque solbat anxios.

   Gratos peracto iam dies
Et nocti exortu preces,
Voti reos ut adiubes
Ymnum canentes solbimus

   Exultare nostru lubrico,
Te cordi alta somniet,
[Col. 0924D] Ne hostis invidi dolo
Pabor quiete suscitet.

   Christum rogemus et Patrem
Christi Patrisque Spiritu,
Unum potens per omnia
Fobe precantes Trinitas.



Alius.

Christe lux mundi salus et potestas. Fol. 110.



Item Ymni cotidiani Vespertini. II Feria ad Vesperum.



   Lucis Creator obtime,
Lucem dierum proferens.
Primordiis lucis nobe
Mundi parans originem;

   [Col. 0925A] Qui mane iunctum vesperi
Diem vocari precipis,
Tetrum cahos inlabitur,
[CXV] Audi preces cum fletibus

   Ne mens grabata crimine
Vite sit exul munere,
Dum nil perenne cogitat,
Seseque culpis inligat.

   Celorum pulset intimum,
Vitale tollat premium,
Vitemur omne noxium
Purgemus omne pessimum.
   Presta . . . .



II Feria ad Vesperum



   Inmense celi Conditor,
[Col. 0925B] Qui mixta ne confunderent
Aque fluenta dividens,
Celum dedisti limitem.

   Firmans locum celestibus,
Simulque terre rivulis,
Ut unda flammas temperet,
Terre solum ne dissipet.
Infunde nunc Piissime
Donum perhennis gratie,
Fraudis nobe ne casibus
Nos error adterat vetus.

   Lucem fides inveniat.
Sic luminis iubar ferat
Ut vana cuncta terreat
Et falsa nulla comprimat.
   [Col. 0925C] Presta . . . .



III Feria.



   Telluris ingens Conditor,
Mundi solum qui eruens
Pulsis aque molestiis
Terram dedisti inmobilem:

   Ut germen abtum preferens
Fulvis decora floribus
Fecunda fructum sisteret
Pastumque gratum redderet.

   Mentis perusta vulnera
Munda virore gratie,
Ut facta fletu diluat,
Motusque prabos adterat.

   Iussis tuis obtemperet,
[Col. 0925D] Nullis malis obproximet,
Bonis repleri gaudeat,
Et mortis actum nesciat.
   Presta . . . . .



IV Feria.



   Celi Deus sanctissime,
Qui lucidum centrum poli
Candore pingis igneo,
Augens decora lumina.

   Quarto die qui flammeam
Solis rotam constituens,
Lune ministrans ordini
Vagos recursus siderum.

   Ut noctibus vel luminis
[Col. 0926A] Direptionis terminum
Primordiis et mensuum
Signum dare notissimum.

   Inlumina cor hominum,
Absterge sordes mentium,
Remobe culpe vinculum,
Everte moles criminum.



V Feria.



   Magne Deus potentie,
Qui ex aquis ortum genus,
Partim remittis gurgiti,
Partim lebas in aere.

   Dimersa limfis imprimens,
Subvecta celis inrogans,
Ut stirpe una prodita
[Col. 0926B] Diversa rapiant loca.

   Largire cunctis servulis,
Quos mundat unda sanguinis,
Nescire lapsum criminum
Nec ferre mortis tedium.

   Ut culpa nullum deprimat,
Nullum lebet iactantia,
Elisa mens ne concidat,
Elata mens ne corruat.



VI Feria.



   Plasmator hominis Deus,
Qui cuncta solus ordinans
Humum iubes producere
Reptantis et ferre genus.

   [Col. 0926C] Qui magna rerum corpora
Dictu iubentis vivida,
Ut serviant per ordinem
Subdens dedisti hominem.

   Repelle a servis tuis
Quicquid per inmunditiam
Aut moribus se sugerit,
Aut actibus se interserit.

   Da gaudiorum premia,
Da gratiarum munera,
Dissolbe litis vincula,
Adstringe pacis federa.



Sabbato.



   Rerum Deus fons omnium,
Qui rebus actis omnibus,
[Col. 0926D] Totius orbis ambitu
Censu replesti munerum

   Non actibus fessus manens,
Laboribus non saucius,
Cuncta quietem das egris,
Curis ruant ne morvidis.

   Concede nunc mortalibus
Uti malorum hostiis
[CXVI] Instare iam virtutibus
Et munerare prosperis.

   Terroris ut cum iudicis
Orror supremus ceperit,
Letemus omnes invicem
Pacis repleti munere



Ymnus de duodecima.
[Col. 0927A]


   Te lucis ante terminum
Rerum Creator poscimus
Ut solita clementia
Sis presul ad custodiam

   Procul recedant somnia
Et noctium fantasmata
Hostemque nostrum comprime
Ne polluantur corpora.



Ymnus ante completa.



   Civis [cibis] resumtis congruis,
Cene peractis usibus,
Ad te Redemtor inclite
Laudes venimus promere.

   Occurre nobis ocius
[Col. 0927B] Tollas civi [cibi] gravedinem
Corpus parandum ad precem
Confessionis dans fidem.

   Ut quicquid ore promimus
Tuis sacris in laudibus,
Nobis coronam conferens
Soli Deo dans gloriam.
   Presta . . . .



Ymni de completa.



   Sol angelorum respice
Quem concupiscit mentium
Intento visu castitas
Sursum manentem cernere.

   Quo cuncta pollent celitus
Cursu recursu prospero,
[Col. 0927C] Quo vita constat omnium,
Intende gratis supplicum.

   Da servulis custodiam,
Quo temperentur commoda,
Adversa sint innoxia,
Corrupta ne sint pectora.

   Frugalitas tu sensuum
Sator, salus, refectio,
Potus cibusque, gaudium,
Lux adque virtus cordium:

   Repelle membris lubricam,
Ne polluat lasciviam,
Ne feda vexet passio,
Culpetque mentis actio.

   [Col. 0927D] Virtutis infer copiam,
Qua conferas clementiam,
Oblitis ut peccaminum
Dones quieti temporum.

   Votis rogamus affatim
Superna pax inlabere,
Quo cuncta tuta perpetim
Serves subactis scandalis.
   Gloria . . . .



Alius.



   Cultor Dei memento
Te fontis et lavacri
Rorem subiisse sacrum
Te crismate innobatum.

   Fac cum vocante somnum
[Col. 0928A] Castum petens cubile
Frontem locumque cordis
Crucis figura signet.

   Crux pellit omne crimen,
Fugiunt crucem tenebre,
Tales dicata signo
Mens fluctuare nescit.

   Proculo procul vagantum
Portenta somniorum,
Procul esto pervicac
Prestigiator estu.

   O tortuose serpens,
Qui mille per meandros,
Fraudesque flexuosas
Agitans quieta corda.

   [Col. 0928B] Discede, Christus hic est,
Hic Christus est, liquesce:
Signum quod ipse nosti
Damnat tuam caterbam.

   Corpus licet fatescens
Iacet reclinet paululum,
Christum tamen sub ipso
Meditabimur sopore.

   Gloria Deo Patri,
Et Christo vibo regi,
Paraclitoque sancto
Et nunc et in eternum. Amen.



Ymni de prima vigilia.



   Obsidiones obvias
Paremus omnes carminum
[Col. 0928C] Contra tenebrarum ducem,
Contra tetrum satellitem.

   Manus perarmet spes, fides,
Lumbos valens crux obtegat,
Cingamur ense spiritus
Propter timores noctium.

   Ihesu manu fortissima
Salva fideles per fidem,
Everte adversos crucem
In pace cuncta protege.



[CXVII] Alius.



   Adsunt tenebre prime
Noctis tetre excursus,
Cum canticis et ymnis
Nunc dedicemur omnes.

   [Col. 0928D] Nam tempus illut hoc est,
Quod Iheremias dicit,
Surgendum esse nobis
Primordio in noctis.

   Nos spiritu perarma,
Invicta radix David;
Disrumpe vincla noctis,
Et da iubar salutis.

   Somni quies sit grata,
Mens pervigil resurgat;
Non sordidemur actu,
Nec spiritu grabemur.

   Set corpore et mente
Spiritu ferbente
[Col. 0929A] Vestigio impigro
Te consequamur, Christe.



Alius.



   Noctis tetre primordia
In laudibus transegimus.
Nunc te precamur Trinitas,
Ut precinentes audias.

   Tu omnibus da gratiam,
Tu fessa quoque alleba,
Errata dele crimina,
Exclude iuge scandalum.

   Lux vera nos inluminet,
Mentis tenebras effuget;
Ut pax habundet omnibus,
Qui te Creator credimus,



Alius.
[Col. 0929B]


   Quieti tempus adest,
Quod fessa membra quies
Obtineat innocens,
Et Christo vigilet mens.

   Pelle a nobis Deus,
Rogamus, omne tetrum:
Anguis piscis malignus
Virusque mortiferum

   Ut sub umbra alarum
Tutissima tuarum
Protecti maneamus;
Ad tuasque laudes surgamus;

   Sit gloria et honor
Deo Patri, et Proli,
[Col. 0929C] Paraclito quoequali
In seculorum seculis.
   Amen.



Item Dominicales.



   Christe qui lux es et dies,
Noctis tenebras detege.
Lux ipse lumen preferens,
Vitam beatam predicans.

   Precamur, sancte Domine,
Defende nos in hac nocte;
Sit nobis in te requiem,
Quietam noctem tribue.

   Ne gravis somnus inruat,
Hostis nobis subripiat,
[Col. 0929D] Caro illi consentiat,
Et nos reos statuat.

   Oculi somnium capiant,
Cor ad te semper vigilet,
Dextera tua protegat
Famulos, qui te diligunt.

   Defensor noster aspice,
Insidiantem reprime,
Guberna tuos famulos,
Quos sanguine mercatus es.

   Memento nostri Domine
In gravi isto corpore;
Qui es defensor anime
desto nobis Domine.

   Tetre noctis insidias
[Col. 0930A] Huius timoris libera;
Tue lucis magnalia
Totum clerum inlumina.

   Gloria Patri ingenito,
Gloria unigenito,
Una cum Sancto Spiritu
In sempiterna secula.
   Amen.



Alius



   Lucis Auctor clemens, lumen inmensum,
Lumen, cuius fulget sanctus eternus
Christus, cum quo regnat quum ipso in unum;
Et Sanctus Spiritus una potestas.

   Tetre noctis huius caliginem pelle,
Serpentisque fraude, quaesumus, fuga,
[Col. 0930B] Nos armatos crucis signaculo salva:
Sacrosancto tuo nomine dita.

   Quos peccati mole gravide pressos
Sua mille formis fraude decepit
Se victorem gaudens quoque se victum
Cognoscat virtutem Omnipotentis.

   Pater immortalis omnium pastor
Invidentem hostem frange fuscantem;
Lumen nobis prebe perhenne de sancto
Tenebroso calle non pabeamus

   Redemtor eterne Rex omnis terre,
[CXVIII] Delictorum pius gemitus adtende;
Insidiantem hostem confringe salvator,
Nos eterne vite redde beatos.

   [Col. 0930C] Noctem nobis istam dona quietam:
Inimicum hostem fuga a nobis:
Crucis signum vincat omne inimicum:
Te, Christe, rogamus mane nobiscum.

   Gloria, et honor, potestas, et virtus
Ingenito Deo, Genitoque Christo,
Spirituique simul Paraclito sancto;
Cuius verbo claret secula cuncta.



Ymnus ad quietem.



   Tempus sopori congruum
Adest, quies sit temporum,
Stratum rigemus lacrimis,
Lectum labemus fletibus

   Precelleamur simbolo
[Col. 0930D] Succedat hinc oratio;
Hinc osculantes invicem
Armemur ipsi per crucem.

   Sic fessa membra lectulo
Demus sub illo iudice,
Qui sic quiescentes excubat,
Ut dormientes protegat.

   Discedat turba demonum,
Liquescet ars satellitum
Per nomen hoc crucis sacre,
Que te tuosque dissicet.

   At tu Creator omnium
Procul repelle tedium,
Adversa cuncta dissices,
Tranquilla queque conferas.



Ymni de medium noctis.
[Col. 0931A]


   Quod convolutis artubus
Somno gravatis torpunt
Delumens in somnio
Turpique fluxu in semine:

   Fusis Pater piissime
Expostulamus fletibus,
Ut iam recedant sordida
Libidinum fantasmata.

   Laba quod hostis polluit,
Quod sordidabit innova;
Mundemur omnes sordidis
Carnis grabate spiritus.
   Presta . . .



Alius.



   [Col. 0931B] Surgentes ad te Domine
Atre noctis silentio,
Vigiliis obsequiis
Patrum sequentes ordinem,

   Quem nobis dereliquerunt
Iure hereditario,
Ministrantes excubiis
Tibi sancte Paraclite

   Pari cum Patre clarus es
Quum Christo subtilissimus
Multismodus Spiritus
. . . . . . . . . .

   Grex tuus tibi deditus
Nullo tenatur crimine,
Quem tuo Christe sanguine
[Col. 0931C] Voluisti redimere.

   Obes errantes previde
Pastor bone piissime,
Ad aulam celsitudinis
Tuis reporta humeris.

   Tabefactus est saucius,
Abscedat princeps demonum,
Perdat predam de faucibus
Insatiata rabies.

   Exultet Christus Dominus,
Psallat corus angelicus,
Laudes sonent in organo
Ter Sanctus dicat Domino.



Alius.



   Ihesu defensor omnium
[Col. 0931D] Protector et mirabilis,
Sueta noctis advenit
Et nos sopore dediti

   In tuo Christe nomine
Qui custus et defensor es,
Et vigilemus spiritu,
Ut mereamur lampades.

   Cantores tuos Domine,
Quos iubes nocte surgere
Ad invocandum tuum nomen,
Quod nobis est laudabile;

   Quem omnis terra metuit
Pro tanta magnitudine
Sequamur in laude tua,
[Col. 0932A] Quod pie Sancte poscimus.

   Ymnorum concors personet
De corde te canentium
Sequamur tanti gaudii
Promissa Sancti Spiritus.

   Clamor in nocte factus est,
Ihesus ingressus ianuis
Et vigilantes provocat
Intrare sancta regia.

   Gaudet sponsus virginum
Ingressus in cubiculo,
Ubi coronas martirum
Refulgent ante Dominum.

   [CXIX] Mercedem tante glorie
Daturus es credentibus,
[Col. 0932B] Quod nobis sitit animus
Sic mereamur consequi.

   Medium noctis tempore
Profetica vox admonet
Dicamus laudes Domino
Patri semper et Filio,

   Sancto quoque Spiritui;
Perfecta enim Trinitas
Uniusque substantie
Laudanda semper nobis est.

   Medium noctis tempore
Pergens vastator angelus,
Egipto mortem inferens
Diluit primogenita.

   Hec ora iustis salus est
[Col. 0932C] In quo se victus angelus
Ausus punire non fuit.
Signum formidans sanguine.

   Egiptus flebat fortite
Tantarum dira funera,
Solus gaudebat Srahel
Agni protectus sanguine.

   Nos vero Srahel sumus,
Letemur in te Domine,
Hostem prosternentes malum
Christi defensi sanguine.

   Medium noctis tempore
Per voce evangelica
Venturus spossus creditur
Regni celestis Conditor.

   [Col. 0932D] Occurrent sancte virgines
Obviam tunc adventui,
Claras gestantes lampades,
Magno letantes gaudio.

   Stulte foris remanent,
Qui extinctas habent lampades,
Frustra pulsantes ianuam
Clausam iam regni regiam.

   Quare vigilemus sobrie
Stantes mente splendidi,
Ut adveniente Ihesu
Digni occurramus obviam.

   Medium noctis tempore
Paulus quoque et Sileas
[Col. 0933A] Pro Christo vincti in carcere
Laudantes resoluti sunt.

   Nobis hic mundus carcer est,
Christe resolve vincula,
Nostra relaxa crimina
In te sancte credentium.

   Dignos nos fac Rex agie
Venturi regni glorie,
Eternis ut mereamur
Te laudibus concinere
   Presta . . .



Ymni de nocturnos.



   Primo dierum omnium
Quo mundus exstat conditus,
Vel quo resurgens Conditor
[Col. 0933B] Nos morte victa libera

   Pulsis procul torporibus
Surgamus omnes ocius,
Et nocte queramus pium
Sicut Profetam novimus.

   Nostras preces ut audiat,
Suamque dextram porrigat,
Et hic piatos sordibus
Reddat polorum sedibus.

   Ut quique sacratissimo
Huius diei tempore
Horis quietis psallimus
Donis beatis muneret.

   Iam nunc paterna claritas
Te postulamus affatim,
[Col. 0933C] Absit libido sordidans
Omnesque actus noxius.

   Ne feda sit vel lubrica
Compago nostri corporis,
Per que aberni ignibus
Ipsi crememur acrius.

   Ob hoc Redemtor quesumus,
Ut probra nostra diluas,
Vite perhennis commoda
Nobis benignus conferas.

   Quo carnis actu exules
Effecti ipsi celibes
Ut prestolantes cernui
Melos canamus glorie.
   [Col. 0933D] Presta . . . .



V Feria.



   Tu Trinitatis unitas
Orbem potenter qui regis,
Adtende laudum cantica,
Que excubantes psallimus.

   Nam lectulo consurgimus
Noctis quieto tempore,
Quo flagitemus vulnerum
A te medellam omnium.

   Ut quod suasi fraudibus
Satellitum deliquimus,
Abstergat illut celitus
Tua potestas glorie.

   Ne corpus adsit sordidus,
[Col. 0934A] Ne torpor instet cordium,
[CXX] Et criminis contagio
Tepescat ardor spiritus.

   Ob hoc Redemtor quesumus
Reple tuo nos munere,
Per quod dierum circulis
Nullis ruamur actibus.



VI Feria.



   Summe Deus clementie
Mundique factor macine,
Unus potentialiter
Trinusque personaliter

   Nostros pius quum canticis
Fletus benigne suscipe,
Quo corda pura sordibus
[Col. 0934B] Te perfruamur largius.

   Lumbos iecurque morvidum
Adure igni congruo,
Accincti ut sint perpetim
Luxu remoto pessimo.

   Ut quique oras noctium
Nunc concinendo rumpimus,
Donis beate patrie
Ditemur omnes affatim.



Sabbato.



   Tu rex Redemtor omnium,
Qui cuncta que creata sunt,
Certis in evum legibus
Disponis adque ordinas.

   Nocturnis oris surgimus,
[Col. 0934C] Actus iniquos pandimus,
Nostrique oris organum
Te laudat ymnis dulcibus.

   Ut turba quodque demonum
Corrupit astu proprio,
Parcendo cures omnia
Et dona vite conferas.

   Ne ipsa plebs nequissima
Auctrique cuncti criminis
Nos ad perhenne incendium
Secum cremandos adtraat.

   Ad nunc gementes poscimus
Tuam Deus potentiam,
Ut nos ab omni liberos
[Col. 0934D] Reddas cito piaculo



II Feria.



   Somno refectis artubus,
Spreto cubili surgimus,
Nobis Pater canentibus
Adesse te deposcimus.

   Te lingua primum concinat,
Te mentis ardor ambiat,
Ut actuum sequentium
Tu Sancte sis exordium.

   Cedant tenebre lumini,
Et nox diurno sideri,
Ut culpa quam nox intulit,
Lucis labescat munere.

   Precamur idem supplices,
[Col. 0935A] Noxas ut omnes amputes,
Et ora te canentium
Lauderis in perpetuum.



III Feria.



   Consors paterni luminis,
Lux ipse lucis et dies,
Noctem canendo rumpimus,
Assiste postulantibus.

   Aufer tenebras mentium,
Fuga caterbas demonum,
Expelle somnulentia,
Ne pigritantes obruat.

   Sic Christe nobis omnibus
Indulgeas credentibus,
Ut prosis exorantibus,
[Col. 0935B] Quod precinentes psallimus.



IV Feria.



   Rerum Creator obtime.
Rectorque noster aspice,
Nos a quiete noxia
Mersos sopore libera.

   Te Christe sancte poscimus,
Ignosce tu criminibus,
Ad confitendum surgimus,
Morasque noctis rumpimus.

   Mentes manusque tollimus,
Profetam sic in noctibus
Nobis gerendum precipit,
Paulusque gestis censuit.

   Vides malum quod gessimus,
[Col. 0935C] Occulta nostra pandimus,
Preces gementes fundimus,
Dimitte quod peccabimus.



Item alii ad galli cantum.

Noctis tempus iam preterit. Fol. 257.



Alius.

Gallo canente venimus. Fol. eodem.



Alius.

Hac noctis hora prescius. Fol. eodem.



[CXXI] Alius.

In matutinis surgimus. Fol. 103.



Ymnus Dominicalis ad pullorum cantu.

Eterne rerum Conditor. Fol. 3.



Ymnus Dominicalis ad Matutinum.

[Col. 0935D] Te Deum laudamus: Te Dominum confitemur. fol. CXXVI



Incipiunt ymni Matutinarii cotidian



   Splendor paterne glorie
De luce lucem proferens
Dux lucis et fons luminis
Dies diem inluminans

   Verusque sol inlabere
Micans nitore perpetim
Iubarque Sancti Spiritus
Infunde nostris sensibus

   Votis vocemus te Patrem
Patrem perhennis glorie
Patrem potentis gratie
Culpam relegit lubricam

   [Col. 0936A] Informet actus strenuos
Dentem retundat invidi
Casos secundet asperos
. . . . . . . . . . . . .



Hic in Codice desiderantur saltim duae, vel forsan plures paginae.


Ore peractus circulus
Deo sacratum promere
Ymnum perennis glorie.

   Exurge Ihesu, alleba
Cordis rei fastidia,
Ut lingna clare concinat
Laudis tue magnalia.

   Infunde lumen spiritus,
Da caritatem cordibus,
[Col. 0936B] Quo te Deum per omnia
Laudemus semper secula.
   Amen.



Ymnus de Tertia.



   Certum tenentes ordinem,
Pio poscamus pectore
Hora diei tertia
Virtutem Trini nominis.

   Ut simus habitaculo
Illi Sancto Spiritui,
Qui condam in Apostolis
Hac ora distributus est.

   Quo gradientes ordinem
Ornavit cuncta splendide
[Col. 0936C] Regni celestis Conditor
Eterne vite premiis.



Alius.



   Te magestatis Domine
Trino pollentes nomine
Precamur tui famuli,
Libens ut nos exaudias.

   Errata nostra dilue,
Vocem clamoris accipe
Largire te fabentibus [fatentibus]
Regni celestis premia.



Alius.



   Nunc Sancte nobis Spiritus,
Unus [Unum] Patri cum Filio,
Dignare promtus ingeri
[Col. 0936D] Nostro refusus pectore.

   Hos, lingua, mens, sessus vigor,
Confessionem personet,
Flammescat igne caritas,
Accendat ardor proximos.



Ymnus de Quarta.



   Qui amne nunc quadrifluo
Evangelistarum rigas
Mundi quaternos cardines,
Audi precamur supplices.

   Scelus dimitte proprium,
Aufer tepores mentium,
Omnesque dignos effice
Conpunctionis munere.

   Corpus libido non terat,
[Col. 0937A] Non ira mestis subrepat,
Informet actum veritas,
Servet pudorem castitas.



Ymnus de Quinta.



   Qui toth libri per Moysen
Evum ruentem intruis,
Quod sensibus nos corporis
Regis Redemtor precipis.

   Fac nos tuis in legibus
Sic permanere perpetim,
[CXXII] Quo spiritu et corpore
Concinamus naviter.

   Repelle quod pabescimus;
Concede quod te poscimus;
Ut te pium mitissimum
[Col. 0937B] Laudemus in perpetuum.



Ymnus de Sexta.



   Rector potens verax Deus,
Qui temperas rerum vices,
Splendore mane instruis,
Et ignibus meridiem.

   Extingue flammas litium,
Aufer calorem noxium,
Confer salutem corporum,
Veramque pacem cordium.



Alius.



   Iam cursus ore sexies
Rotat diei tempore,
Nos admonet per omnia
[Col. 0937C] Laudes defferre devitas.

   Nunc Petrus orans, gentibus
Fidem futuram prospicit,
Nunc viba Christus femine
Instat fluenta tradere.

   Hoc solus evo mistico
Tres Patriarcha ospitat
Carnis figure nuntios
Sub Trinitatis numinis [numine].

   Perfecta summi calculi
Hec prima constat partibus,
Que ducta sese perficit,
Tenetque mundi fabricam.

   Hec nempe Christi conditam [condita]
Manet tua potentia;
[Col. 0937D] Cuius potestas glorie
Per cuncta regnat secula.



Ymnus de Septima.



   Auctor perennis glorie,
Qui septiformis gratie
Das Spiritum credentibus
Adsiste mitis omnibus.

   Expelle morbos corporum,
Mentes [Mentis] remobe scandalum,
Rescinde virus criminum,
Fuga dolores cordium.

   Ut quum preces susceperis
Clemens tuarum plebium,
Redamus omnes gloriam
[Col. 0938A] Trino Deo per secula.



Ymnus de Octava.



   Octavus ore circulus
Iam vergit et nos instruit,
Diem futuri examinis
Deflere cum suspiriis.

   Septem dierum cursibus
Nunc tempus omne ducitur
Octavus ille ultimus
Erit dies iudicii.

   In quo Redemtor seculi
Non nos in ira arguas,
Set a sinixtris libera,
Ad dextram nos conloca.



Ymnus de Nona.



   [Col. 0938B] Fundere preces tempus est,
Diei cursus admonet
Canere laudis canticum
Tibi Redemtor omnium.

   Serenam mentem effice,
Opus honestum perfice,
Precem orantum accipe,
Vitam perennem tribue.



Alius.



   Convexa solis orbita
Nobem voluta circulis,
Ore peracto tramite
Ter conficit ternario.

   Hoc passionis tempore
[Col. 0938C] Conplevit Auctor omnium,
Nunc ad laborem vinee
Misit vocatos servulos.

   Hac Petrus ora mistica
Clodi resolvit vincula;
Nunc visionum conditor
Terno recursu terminat.

   In hac canamus gloriam
Cum voce puris mentibus
Deo creanti prospera
Peracta iustis secula.



Ymnus de Decima.



   Iam dena nos preceptio
Legis sacrate premonet;
Ut in tenebris seculi
[Col. 0938D] [CXXIII] Non militemur crimini.

   Ob hoc Deus te poscimus,
Ut nos placatus corrigas,
Offensa nostra diluas,
Adversa quoque arceas.

   Tu esto nostrum gaudium,
Qui es futurum premium,
Sit nostra in te gloria
Per cuncta semper secula.



Ymnus de Undecima.



   Horis peractis undecim
Ruit dies in vesperum,
Solbamus omnes devitum
Mentis benigne canticum.

   Labor diurnus transiit,
[Col. 0939A] Quo Christe nos conduxeras,
Da iam colonis vinee
Promissa dono gratia.

   Mercedem quoque advocas,
Quos ad futurum muneras,
Nos in labore adiuba,
Et post laborem recrea.



Ymnus de Duodecima.



   Quodquod: diem determinant
Hore Deus piissime,
Laudes honores debitas
Persolbat iste grex tibi.

   Iacet nunc dies in vesperum,
Transit supernus lucifer,
Exurge, mentes innoba
[Col. 0940A] Iam spirituali gratia,

   Discedat umbra criminum
Pellatur ira demonum
Cubile nostrum visita
Tua Deus custodia.



Ad Vesperum.



   Rerum Deus tenax vigor
Inmotus in te permanens
Lucis diurna tempora
Succesibus determina.

   Largire clarum vespere
Quo vita nusquam decidat,
Set premium mortis sacre
Perennis instet gloria.




[Col. 0939]
INCIPIUNT HORAE CANONICAE. (C)



[CXXIV] INCIPIT AURORA, QUAE ANTE PRIMAM RECITATUR IN DIEBUS FERIIS PER TOTUM ANNUM.
[Col. 0939B]

Antiphona. Deus in adjutorium meum intende; Domine ad adjuvandum me festina.

Psalmus LXIX. Deus in adjutorium meum intende. Folio XXVIII. CXVIII. Psalmus David. Beati immaculati in via. In quo corrigit juvenior viam suam. Retribue servo tuo, vivam. Fol. LII.

Reiteretur Antiphona. Deus in adjutorium meum intende: Domine ad adjuvandum me festina.

Dicat Presbyter. Dominus sit semper vobiscum. R\. Et cum.

Lauda. Alleluia, alleluia, alleluia. Praeveni in maturitate, [Col. 0939C] et clamavi: quia in verbo tuo supersperavi. P. Alleluia. V\. Praevenerunt oculi mei, Deus, ad te diluculo: ut meditarer eloquia tua. P. Alleluia.



Hymnus.



   Jam meta noctis transiit,
Somni quies jam praeteriit,
Aurora surgit fulgida,
Spargit coelum lux nova.

   Sed cum diei speculum
Cernamus hinc nos omnes,
Ad te, superne Lucifer,
Preces necesse est fundere.

   Te lucis Sancte Spiritus,
Et charitatis actibus
[Col. 0939D] Ad instar illud gloriae
Nos innovatos effice.

   Praesta, Pater Piissime,
Patrique compar Unice,
Cum Spiritu Paraclito
Regnans per omne saeculum.
   Amen.

V\. Exurge, Domine, adjuva nos; et libera nos propter nomen tuum.

[Col. 0940B] Vel alius Vers. A vigilia matutina usque ad noctem, Deus sancte, custodi nos.

Alius Vers. Adjutor, et liberator noster es tu Domine, ne tardaveris ad salvandum nos.

Kyrie eleison. Christe eleison. Kyrie eleison.

Pater noster, qui es in coelis: R\. Amen. Sanctificetur nomen tuum: R\. Amen. Adveniat regnum tuum: R\. Amen. Fiat voluntas tua, sicut in coelo, et in terra. R\. Amen. Panem nostrum quotidianum da nobis hodie: R\. Quia Deus es. Et dimitte nobis debita nostra, sicut et nos dimittimus debitoribus nostris. R\. Amen. Et ne nos inducas in tentationem: R\. Sed libera nos a malo.

A malo nos libera, et in tuo timore, et opere bono nos confirma Trinitas Deus noster; tibique serviamus [Col. 0940C] Deo, ac Domino nostro servitute perenni: Qui vivis, et omnia regis nunc, et in aeterna saecula saeculorum. R\. Amen.

Preces. Deus miserere, Deus miserere: Deus miserere infirmis, oppressis, dispersis, captivis, itinerantibus, navigantibus, tribulantibus, poenitentibus; et defunctis fidelibus cito succurre, Pater Coelestis.

Aliae Preces. Deus miserere, Deus miserere, Deus miserere: Miserere nobis, Domine, miseris: Miserere famulis tuis; Miserere infirmis, miserere oppressis, miserere captivis, miserere peregrinis, miserere navigantibus, miserere itinerantibus, miserere poenitentibus, miserere lugentibus, miserere peccatoribus: Tu Christe parce Christianis viventibus cunctis; quoniam meritorum nostrorum diversis atterimur [Col. 0940D] malis: et quia coram te propriam fatemur miseriam, misericordiae tuae opem in nobis sentiamus; et operum medelam et requiem jubeto praestare omnibus fidelibus defunctis. Amen.



INCIPIT ORDO PRIMAE, QUAE DEBET DICI PER TOTUM ANNUM.

Antiphona. Praevenerunt oculi mei, Deus, ad te diluculo: ut meditarer eloquia tua. 2. Praevenerunt. Gloria, et honor. 3. Praevenerunt.

[Col. 0941A] Psalmus LXVI. Psalmus CXLIV. Psalmus CXLIV. Regnum tuum, Domine, regnum, etc. Psalmus CXII. [CXXV] CXVIII. Psalmus David. Adhaesit pavimento anima mea. Legem pone mihi Domine. Veniat super nos misericordia tua, Domine. Fol. LII et LIII.

Antiphona. Praevenerunt oculi mei, Deus, ad te diluculo: ut meditarer eloquia tua.

Responsorium diebus ferialibus. Adjutor, et liberator noster es tu, Domine. V\. Deus in nomine tuo salvum me fac: et in virtute tua judica me. P. Es tu, Domine. V\. Gloria, et honor Patri, et Filio, et Spiritui Sancto: et nunc, et semper in saecula saeculorum. Amen. P. Reiteretur Responsorium. Adjutor, et liberator.

Responsorium aliud feriale. Adjuva nos Deus salutaris [Col. 0941B] noster: V\. Et propter honorem nominis tui Domine libera nos. P. Salutaris noster. V\. Gloria, et honor. P. Adjuva nos, etc.

De Confessore Responsorium. In conspectu Angelorum psallam tibi, Domine Alleluia: V\. Adorabo ad templum sanctum tuum, et confitebor tibi, Domine. P. Psallam. V\. Gloria, et honor.

Responsorium de uno justo sive Martyre. De ore justi procedit doctrina. Alleluia, alleluia: Favum mellis distillant labia ejus. V\. Os justi meditabitur sapientiam, et lingua ejus loquetur judicium. P. Favum mellis. V\. Gloria, et honor. Reiteretur R\.

De Sanctis sive de Martyribus Responsorium. Vincula Sanctorum jam soluta sunt; et plagae eorum jam sanatae sunt: quasi navigantes de mundo ferebantur [Col. 0941C] in coelum. V\. Qui sunt isti, qui ut nubes volant, et quasi columbae ad fenestras suas? P. Ferebantur. V\. Gloria, et honor.

In Quadragesima diebus Feriis Responsorium. Quaerite primum regnum Dei: et haec omnia apponentur vobis. V\. Quaerite Dominum, et confortamini: quaerite faciem ejus semper. P. Et haec omnia. V\. Gloria. P. Quaerite.

In Quadragesima diebus Dominicis Responsorium. Servi Dei benedicite Dominum, et collaudate regem saeculorum. Quia oportet semper orare et nunquam deficere. V\. Qui statis in domo Domini, in atriis domus Dei nostri. P. Quia oportet. V\. Gloria.

De Adventu Domini Responsorium. Montes filiae Sion ramos vestros extendite, et germinate, et fructum [Col. 0941D] jocunditatis afferte populo Dei Israel: quoniam veniet dies Domini. V\. Laudate coeli, et exulta terra, jubilate montes laudem: V\. Et fructum jocunditatis. P. Gloria.

De Nativitate Domini Responsorium. Splendet hodie coelum, et terra: quia Salvator nobis natus est ad redimendum peccata nostra. Ipse est Dominus Deus noster. V\. Parvulus enim natus est nobis, et filius datus est nobis: P. Ipse est Dominus. V\. Gloria, et honor. Reiteretur R\.

In diebus festivis per totum annum Responsorium. Lux tua, Domine, luceat super nos: et majestas tua illuminet nos Alleluia: Ut spiritu tuo repleti, non timeamus insidias inimici. Alleluia, alleluia. V\. Illumina, [Col. 0942A] Domine, vultum tuum super nos, et miserere nobis. P. Ut spiritu tuo repleti. V\. Gloria, et honor. P. Lux tua, Domine, etc. Vel dicatur istud Responsorium in Octavis Nativitatis.


Lectio libri Zachariae Prophetae (Cap. VIII).

Haec dicit Dominus: Reversus sum ad Sion, et habitabo in Hierusalem: et vocabitur Hierusalem Civitas veritatis, et Mons Domini exercituum mons sanctificatus. R\. Amen.


Epistola Pauli Apostoli ad Romanos (Cap. XIII).

Fratres, Nox praecessit, dies autem appropinquavit. Abjiciamus ergo a nobis opera tenebrarum, et induamus nos arma lucis. Sicut in die honeste ambulemus: non in comessationibus, et ebrietatibus, non in cubilibus, et impudicitiis, non in contentione, [Col. 0942B] et aemulatione: sed induimini Dominum nostrum Jesum Christum. R\. Amen.

Lauda. Alleluia. Cantabo Domino in vita mea. P. Alleluia: V\. Psallam Deo meo quandiu ero. P. Alleluia.

Lauda. Alleluia, Dextera Domini fecit virtutem P. Alleluia: V\. Dextera Domini exaltavit nos. P. Alleluia, alleluia.

Et nota, quod in tempore Quadragesimae non dicitur Alleluia in ista Lauda.



Hymnus.



   Jam lucis orto sidere
Deum precemur supplices,
Ut in diurnis actibus
Nos servet a nocentibus.

      Linguam refraenans temperet,
[Col. 0942C] Ne litis error insonet:
Visum fovendo contegat,
Ne vanitates hauriat.

      Sint pura cordis intima,
Absistat et vecordia:
[CXXVI] Carnis terat superbiam
Potus cibique parcitas:

      Ut, cum dies abscesserit,
Noctemque sors reduxerit,
Mundi per abstinentiam
Ipsi canamus gloriam.

      Iam nos secundae praemonet
Horae peractus circulus,
Deo sacratum promere
Hymnum perennis gloriae.

      [Col. 0942D] Exurge Jesu alleva
Cordis rei fastidia;
Ut lingua clare concinat
Laudis tuae magnalia.

      Infunde lumen Spiritus
Da claritatem cordibus;
Quo te Deum per omnia
Laudemus semper saecula.
         Amen.

V\. Bonum est confiteri Domino, P. Et psallere nomini tuo Altissime.

De Resurrectione Responsorium. Dicite in nationibus Alleluia: Dominus regnavit a ligno Alleluia, alleluia. V\. Etenim correxit orbem terrae, quae non [Col. 0943A] commovebitur. P. Dominus regnavit. V\. Gloria, et honor. Reiteretur Dicite.



Hymnus.



   Aurora lucis rutilat:
Coelum laudibus intonat:
Mundus exultans jubilat:
Gemens infernus ululat.

   Cum rex ille fortissimus,
Mortis confractis viribus,
Pede conculcans tartara
Solvit a poena miseros.

   Ille, qui clausus lapide
Custoditur sub milite;
Triumphans pompa nobili,
[Col. 0943B] Victor surgit de funere.
Solutis jam gemitibus,
Et inferni doloribus:
Quia surrexit Dominus,
Resplendens clamat Angelus.

   Tristes erant Apostoli
De nece sui Domini,
Quem poena mortis crudeli
Servi damnarunt impii.

   Sermone blando Angelus
Praedixit mulieribus:
In Galilaea Dominus
Videndus est quamtocius.

   Illae dum pergunt concitae,
Apostolis haec dicere:
[Col. 0943C] Videntes eum vivere,
Osculant pedes Domini.

   Quo agnito Discipuli
In Galilaeam propere
Pergunt, videre faciem
Desideratam Domini.

   Claro paschali gaudio
Sol mundo nitens radio,
Cum Christum jam Apostoli
Visu cernunt corporeo.

   Ostensa sibi vulnera
In Christi carne fulgida,
Resurrexisse Dominum,
Voce fatentur publica.

   Rex Christe clementissime,
[Col. 0943D] Tu corda nostra posside;
Ut tibi laudes debitas
Reddamus omni tempore.

   Gloria tibi, Domine,
Qui surrexisti a mortuis,
Cum Patre, Sancto Spiritu
In sempiterna saecula.
Amen.

V\. Bonum est confiteri Domino, P. Et psallere nomini tuo Altissime.

Et istud, quod sequitur, videlicet Canticum Benedictus Dominus Deus. Et Psalmus L debet semper dici per totum annum in diebus Ferialibus, excepto tempore Resurrectionis.

[Col. 0944A] Canticum. Benedictus es Domine Deus patrum nostrorum. Fol. 6, Psalmus L.

Et nota, quod in diebus Dominicis, et festivis debet semper dici Canticum Te Deum laudamus. Et Canticum Gloria in excelsis, Et Symbolum Credimus in unum Deum.



Canticum.

Te Deum laudamus; te Dominum confitemur;

Te aeternum Patrem omnis terra veneratur.

Tibi omnes Angeli, tibi Coeli, et universae potestates:

Tibi Cherubim ac Seraphim incessabili voce proclamant:

Sanctus, Sanctus, Sanctus, Dominus Deus Sabaoth.

[Col. 0944B] Pleni sunt coeli et terra gloria majestatis tuae.

Te gloriosus Apostolorum chorus;

Te prophetarum laudabilis numerus;

Te Martyrum candidatus laudat exercitus.

Te per orbem terrarum sancta confitetur Ecclesia

Patrem immensae majestatis,

Ad venerandum tuum verum unigenitum Filium,

Sanctum quoque Paraclitum Spiritum.

[CXXVII] Tu es rex gloriae Christe.

Tu Patris sempiternus es Filius.

Tu ad liberandum suscepturus hominem, non horruisti Virginis uterum:

Tu, devicto mortis aculeo, aperuisti credentibus te regna coelorum:

[Col. 0944C] Tu ad dexteram Dei sedes in gloria Patris:

Judex crederis esse venturus.

Te ergo quaesumus; tuis famulis subveni, quos pretioso sanguine redemisti:

Aeterna fac cum sanctis tuis in gloria numerari.

Salvum fac populum tuum Domine; et benedic hereditati tuae:

Et rege eos: et extolle illos usque in saeculum et in saecula saeculorum. Amen.

Per singulos dies benedicimus te:

Et laudamus nomen tuum in aeternum et in saeculum saeculi.

Dignare, Domine, die isto: sine tribulatione et peccato nos custodire.

Miserere nobis, Domine, miserere nobis.

[Col. 0944D] Fiat misericordia tua, Domine, super nos; sicut speravimus in te.

In te Domine speravi, non confundar in aeternum.

Parce, Domine, parce populo tuo: et ne des in obprobrium hereditatem tuam.



Canticum Angelorum.

Gloria in excelsis Deo: Et in terra pax hominibus bonae voluntatis. Laudamus te, Benedicimus te, Adoramus te, Glorificamus te: Hymnum dicimus tibi. Gratias tibi agimus propter gloriam tuam magnam, Domine Deus Rex coelestis Deus Pater omnipotens, Domine Fili unigenite Jesu Christe Altissime. Domine Deus, agnus Dei, Filius Patris, Qui tollis peccata [Col. 0945A] mundi, miserere nobis. Qui tollis peccata mundi, suscipe deprecationem nostram. Qui sedes ad dexteram Patris, miserere nobis. Quoniam tu solus sanctus, Tu solus Dominus, Tu solus Altissimus, Jesu Christe, Cum Sancto Spiritu in gloria Dei Patris. Amen.



Symbolum Apostolorum.

Credimus in unum Deum, Patrem omnipotentem, Factorem coeli et terrae, visibilium et invisibilium conditorem. Et in unum Dominum Jesum Christum, Filium Dei unigenitum, Ex Patre natum ante omnia saecula, Deum ex Deo, Lumen ex lumine, Deum verum ex Deo vero, Natum, non factum (Homousion Patri; hoc est, ejusdem cum Patre substantiae:) per quem omnia facta sunt, quae in coelo, et quae in [Col. 0945B] terra: Qui propter nos homines, et propter nostram salutem descendit de coelis, * Et incarnatus est de Spiritu Sancto: natus ex Maria Virgine: homo factus est. Passus sub Pontio Pilato: Sepultus: Tertia die resurrexit: Ascendit in coelos: sedet ad dexteram Patris; Iterum venturus est in gloria judicare vivos et mortuos: cujus regni non erit finis. Credimus in Spiritum Sanctum, Dominum et vivificantem, ex Patre, et Filio procedentem, Cum Patre, et Filio simul adorandum, et glorificandum: qui locutus est per Prophetas; In unam sanctam catholicam atque Apostolicam Ecclesiam. Confitemur unum baptisma in remissionem peccatorum. Expectamus resurrectionem mortuorum, Et vitam futuri saeculi. Amen.

V\. Satiati sumus mane misericordia tua: et exultavimus, [Col. 0945C] et laetati sumus in omnibus diebus nostris.

Supplicatio. Oremus pium et exaudibilem Dominum nostrum Jesum Christum, cum omni supplicatione rogemus; ut nostri agonis cursum ad finem bonorum operum, et supernae beatitudinis propitius perducere dignetur. R\. Praesta aeterne omnipotens Deus.

Kyrie eleison. R\. Christe eleison Kyrie eleison.

Capitula 3 in diebus Festivis. Deus ad adjuvandum nos festina; ne aut inimicus praevaleat, dum differs adjutorium; aut desperatio succedat, dum retardas auxilium: utramque tuam opitulationem oppone; et piam cautionem nobis et omnibus Christianis impende: ut qui fiduciam nostram in tua collocamus [Col. 0945D] virtute, semper tua muniamur Divinitate.

Pater noster.

A malo nos libera. Fol. 10.

Benedictio. Benedicat nos Dominus rector aeternus. R\. Amen. Protegat, muniat, et ab omni malo defendat; R\. Amen. Ut ereptos a malis heredes constituat in coelis. R\. Amen.

Per misericordiam ipsius.

Capitula Ferialis. Deus, in adjutorium nostrum intende; Domine, et ut nos adjuves, festinans aggredere: tribue itaque vires explendi quod novimus, et perfectioni deputa quod optamus.

Pater noster.

A malo nos libera. Fol. 10.

[Col. 0946A] [CXXVIII] Benedictio. Sit veritas, et misericordia divina nobiscum; ut superare valeamus in bonis actibus inimicum. R\. Amen. Exultet in suo beneficio cor nostrum, ut decidant a nobis cuncta vulnera delictorum. R\. Amen. Dextera ejus imbuat miseratoris triumphum, quo veternosi hostis, Christo gubernante, conteramus aculeum. R\. Amen.

Capitula Dominicalis. Ad te, Domine, effundimus desiderium cordis nostri; cum lachrymis precamur, ut audias vocem nostri clamoris, et effectum dona petitionibus nostris: Estoque nobis, Domine, in omnibus bonis adjutor promptissimus, in periculis liberator assiduus: pelle a nobis dolum, interime vitium. Praesta alternae dulcedinis incrementum. Sit nobis correptio morum indulgentia criminum; ut orationem [Col. 0946B] nostram accipias; peccata dimittas; fide repleas; indulgentia foveas; misericordia protegas; adversa destruas; prospera concedas; habeamus in hoc saeculo bonae actionis documentum; castitatis donum; charitatis studium; sancti amoris affectum; et in futuro cum sanctis Angelis adipiscamur regnum; et propter magnam misericordiam tuam defunctis omnibus fidelibus Christianis sempiternam requiem dona.

Pater noster.

A malo nos libera. Fol. 10.

Benedictio. Benedicat nos omnipotens Dominus coelestibus bonis, et repleat spiritualibus donis. R\. Amen. Concedat nobis charitatem, gaudium, patientiam, [Col. 0946C] mansuetudinem, spem, fidem et continentiam; R\. Amen. Ut repeti omnes bonis ejus, ad aeternam vitam beatitudinis pervenire possimus. R\. Amen.

Per misericordiam tuam.



INCIPIT ORDO CANTANDUS VEL RECITANDUS AD TERTIAM.

Antiphona. Praeoccupemus faciem ejus in confessione: et in psalmis jubilemus ei. Psalmus XCIV.

CXVIII. Psalmus David. Memento verbi tui servo tuo. Portio mea, Domine. Jucunditatem fecisti cum servo tuo. Fol. LIII.

Antiphona. Praeoccupemus faciem ejus in confessione: et in psalmis jubilemus ei.

In diebus Festivis Responsorium. Defensor juste, defende nos: et libera nos de manu inimicorum nostrorum. [Col. 0946D] V\. Deus in nomine tuo salvos nos fac: et in virtute tua. P. Libera nos de manu. V\. Gloria, et honor. Reiteretur Responsorium.

In diebus Ferialibus Responsorium. Da nobis, Deus, auxilium in tribulatione: quia vana est salus hominis. V\. In Deo faciemus virtutem: et ipse ad nihilum deducet tribulantes nos. P. Quia vana est. V\. Gloria, et honor.

In Quadragesima diebus Feriis Responsorium. Deprecemur Dominum: et placabilis erit nobis. Et exaudiet nos, et miserebitur nobis. V\. Venite, exultemus Domino: jubilemus Deo salutari nostro. P. Et exaudiet nos. V\. Gloria, et honor.

In diebus Dominicis carnalibus Responsorium. Misericordiam, [Col. 0947A] et judicium cantabo tibi Domine: Alleluia, alleluia. V\. Perambulabam in innocentia cordis mei, in medio domus tuae. P. Cantabo tibi, Domine. Alleluia, alleluia. V\. Gloria, et honor. Reiteretur Responsorium.


Lectio libri Levitici (Cap. XXVI).

R\. Deo gratias.

Haec dicit Dominus: Ponam tabernaculum meum in medio vestri, et non abjiciet vos anima mea. Habitabo inter vos, et ero vester Deus, vosque eritis populus meus, et ego Dominus Deus vester. R\. Amen.


Epistola Pauli Apostoli ad Ephesios (Cap. V).

R\. Deo gratias.

Fratres, Estote imitatores Dei, sicut filii charissimi: [Col. 0947B] et ambulate in dilectione, sicut et Christus dilexit nos, et tradidit semetipsum pro nobis oblationem, et hostiam Deo in odorem suavitatis. R\. Amen.

Lauda. Alleluia, alleluia. Magnus Dominus noster, et magna virtus ejus: P. Alleluia. V\. Et sapientiae ejus non est numerus. P. Alleluia.

Lauda. Alleluia, alleluia, alleluia. Deus exaudi orationem nostram. P. Alleluia, alleluia: V\. Et clamor noster ad te perveniat. P. Alleluia, alleluia.

Et nota, quod in tempore Quadragesimae non dicitur Alleluia in ista Lauda.



Hymnus.



   Certum tenentes ordinem,
Pio poscamus pectore
Hora diei Tertia
[Col. 0947C] Virtutem trini numinis.

   Ut simus habitaculum
[CXXIX] Illi Sancto Spiritui.
Qui quondam in Apostolis
Hac hora distributus est:

   Quo gradientes ordine,
Ornavit cuncta splendide
Regni coelestis Conditor
Aeternae vitae praemiis.

   Praesta, Pater piissime,
Patrique compar Unice,
Cum Spiritu Paraclito
Regnans per omne saeculum.
   Amen.

[Col. 0947D] Clamores. 1. Non secundum peccata nostra facias nobis, Deus: neque secundum iniquitates nostras retribuas nobis. 2. Non secundum. 3. Non secundum peccata. V\. Sed secundum multitudinem miserationum tuarum miserere nobis, Domine.

Supplicatio. Oremus pium et exaudibilem Dominum nostrum Jesum Christum, cum omni supplicatione rogemus; ut nobis gratiam misericordiae suae, et delictorum veniam propitius donare dignetur. R\. Praesta aeterne.

Kyrie eleison. R\. Christe eleison. Kyrie eleison.

Capitula. Domine Jesu Christe, Fili Dei Patris, qui hora diei tertia in Crucis suspensus patibulo, totius mundi delictum tuo abluisti supplicio, eodemque horae curriculo super capita Apostolorum tuorum [Col. 0948A] igne Sancti Spiritus dedisti donum: te quaesumus, et rogamus, ut eo munere corda nostra irradies, et animas benedicas.

Pater noster.

Benedictio. Benedicat nos trina majestas, et una Deitas: R\. Amen. Pater et Filius, et Spiritus Sanctus. R\. Amen. Tales nos dies examinationis inveniat, quales fons regenerationis emisit. R\. Amen.

De Adventu Domini Responsorium. Veniet Dominus, et apparebit in medio filiorum populi sui. De manu impiorum liberabit eos, et de morte redimet illos. V\. Dominus omnipotens suscitabit justum nobis. Et ipse salvum faciet populum suum a peccatis eorum. P. Et de manu impiorum liberabit eos. V\. Gloria, et honor. Reiteretur Responsorium.

[Col. 0948B] Aliud. Ecce Dominus veniet, Redemptor noster sanctus Israel, Coronam regni habens in capite suo. V\. Attendite ad me populus meus: et tribus mea me audite: quia prope est justus meus, et egressus est Salvator meus, P. Coronam regni habens in capite suo.

Aliud. V\. Aspiciebam in nubibus Coeli: et quasi Filius hominis veniebat, P. Coronam regni. V\. Gloria, et honor. Reiteretur.

Responsorium. Quare tardas, Deus? Veni: et libera populum tuum; te enim expectat omnis Israel. V\. Veni, Domine, noli tardare: relaxa facinora plebis tuae; P. Te enim expectat. V\. Gloria, et honor.


Lectio libri Esaiae Prophetae (Cap. XXXV).

R\. Deo gratias.

[Col. 0948C] Haec dicit Dominus: Laetabitur deserta et invia, et exultabit solitudo, et florebit quasi lilium. Germinans germinabit, et exultabit laetabunda et laudans: gloria Libani data est ei: decor Carmeli, et Saron; ipsi videbunt gloriam Domini, et decorem Dei nostri. R\. Amen.


Epistola Pauli Apostoli ad Philippenses (Cap. IV).

R\. Deo gratias.

Fratres, gaudete in Domino semper: et iterum dico gaudete. Modestia vestra nota sit omnibus hominibus: Dominus prope est. Nihil soliciti sitis: sed in omni oratione, et obsecratione, cum gratiarum actione, petitiones vestrae innotescant apud Deum. Et pax Christi, quae exuperat omnem sensum, custodiat corda, et corpora vestra, et intelligentias vestras, [Col. 0948D] per fidem, quae est in Christo Jesu Domino nostro. R\. Amen.

Lauda. Alleluia, alleluia. Veni, Domine, et appare populo tuo: P. Alleluia. V\. Et relaxa facinora eorum. P. Alleluia.



Hymnus.



   Te majestatis Domine,
Trino colentes nomine,
Precamur tui famuli;
Libens ut nos exaudias.

   Errata nostra dilue;
Vocem clamoris accipe;
Largire te fatentibus
Regni coelestis praemia.

   [Col. 0949A] Praesta, Pater piissime,
Patrique compar Unice,
Cum Spiritu Paraclito
Regnans per omne saeculum.
   Amen.

In Tempore Spiritus Sancti. Gloria tibi Trinitas. Fol. 422.

[CXXX] Supplicatio. Oremus pium, et exaudibilem Dominum nostrum Jesum Christum, cum omni supplicatione rogemus; ut nos gratia adventus sui nobis de die in diem cor novum, et spiritum rectum propitius innovare dignetur. R\. Praesta aeterne omnipotens Deus.

Capitula. Tertia jam, Domine, diei surgit hora, in qua Spiritum Sanctum in Apostolorum cordibus infundere [Col. 0949B] dignatus es; et ut variis loquerentur in linguis, eorum faucibus resonasti: Praesta ergo, aeterne omnipotens Deus, ut sicut in eodem tempore os eorum in tuis laudibus appernisti, ita quoque nos in futuro tuam misericordiam consequi mereamur.

Pater noster.

Benedictio. Custodiat nos Dominus; ubique praecedat: et suorum mandatorum observatores efficiat; R\. Amen. Quique ad exorandum eum in hac hora diei Tertia devota mente concurrimus, occursum, atque subsidium semper habere mereamur ineffabile Trinitatis; R\. Amen. Ut ejus protectione salvati cum eodem Domino in aeterna saecula mereamur laetari. R\. Amen.

In Quadragesima Responsorium. Ecce venient dies [Col. 0949C] Domini magni, eleemosynae, et jejunii: estote parati benefacere oppressis, viduis, et orphanis; ut recipiatis mercedem in novissimis temporibus, dicit Dominus. Quiescite agere perverse: discite benefacere: quaerite judicium: subvenite oppressis; P. Ut recipiatis. V\. Gloria, et honor. Reiteretur Responsorium.


Lectio libri Esaiae Prophetae (Cap. LV).

R\. Deo gratias.

In illis diebus: Locutus est Esaias dicens: Quaerite Dominum, dum inveniri potest: invocate eum, dum prope est. Derelinquat impius vias suas, et vir iniquus cogitationes suas, et revertatur ad Dominum, et miserebitur ejus, et ad Dominum Deum nostrum: quoniam multus est ad ignoscendum. R\. Amen.


[Col. 0949D] Epistola Pauli Apostoli ad Ephesios (Cap. IV).

R\. Deo gratias.

Fratres, Omnis sermo malus de ore nostro non procedat: sed si quid bonum est ad aedificationem opportunitatis, ut det gratiam audientibus. Et nolite contristari Spiritum Sanctum Dei: in quo signati estis in diem redemptionis. R\. Amen.

Lauda. Laus tibi, laus tibi, Domine, Rex aeternae gloriae. Deus exaudi orationem nostram, P. Rex aeternae gloriae. V\. Et clamor noster ad te perveniat. P. Rex aeternae gloriae.



Hymnus.



   Benignitatis fons Deus,
Qui non habes finem boni,
Super malum scelestium
[Col. 0950A] Semper pius, semper bonus.

   Moestum satis cor caedimus,
Et triste pectus tundimus:
Aquas pupillae fundimus:
Moestas genas inducimus.

   Egisse multum poenitet
Horrens tetrum, vel pessimum,
Turpissimumque sordidum;
Fatemur omne noxium.

   Elata vox te postulat:
Tu parce, dicit, Conditor;
Jam parce, clamat obsecrans:
Ignosce quod commissimus.

   Non ira moestos sorbeat;
Non poena fessos conterat:
[Col. 0950B] Solare contritos cito,
Et gaudium nobis dato.

   Praesta, Pater piissime,
Patrique compar Unice,
Cum Spiritu Paraclito
Regnans per omne saeculum.
   Amen.

Clamores. 1. Non secundum peccata nostra facias nobis, Deus: neque secundum iniquitates nostras retribuas nobis. 2. Non secundum. 3. Non secundum. V\. Sed secundum multitudinem miserationum.

Supplicatio. Oremus pium, et exaudibilem Dominum nostrum, ut supra.

Capitula. Exaudi orationem nostram, Domine; gemitusque nostros auribus percipe: nos enim iniquitates [Col. 0950C] nostras agnoscimus; et delicta nostra coram te pandimus: tibi, Deus, peccavimus; tibique confitentes veniam exposcimus: Et quia recessimus a mandatis tuis, et legi tuae minime paruimus; convertere Domine, super servos tuos, quos redemisti sanguine tuo: Indulge quaesumus nobis; et peccatis nostris veniam tribue: tuaeque pietatis misericordiam in nobis largiri dignare.

Pater noster.

Benedictio. Deus, qui est fons indulgentiae, suscipiat litationem abstinentiae nostrae; [CXXXI] R\. Amen. Quique est Omnipotens et substantia Divinitatis, det posse parere praeceptis. R\. Amen. Et quod non possumus carnali ex infirmitate perficere, ipsius Divinitate adjuti mereamur adimplere. R\. Amen.

[Col. 0950D] De Traditione Domini Responsorium. Miserere, quia Deus es: misericors, miserere; quia peccavimus tibi. V\. Ad te levamus oculos nostros, qui habitas in coelis. P. Misericors, miserere.

Aliud Responsorium. Quot sunt dies servi tui, Domine: quando facies de persequentibus me judicium? V\. Posuerunt peccatores laqueos mihi: et a mandatis tuis non erravi. P. Domine, quando facies.


Lectio libri Hieremiae Prophetae (Cap. IX).

R\. Deo gratias.

Haec dicit Dominus: Ecce ego conflabo, et comprobabo inimicos meos: quid enim aliud faciam a facie filii populi mei? Sagittae vulnerantes lingua eorum; dolum locuta est in ore eorum: pacem cum [Col. 0951A] amico suo loquitur, et occulte ponit ei insidias. Numquid super his non visitabo, dicit Dominus? Si quis est vir sapiens, qui intelligit hoc, ad quem verbum Domini fiat, annuntiet istud, ait Dominus omnipotens. R\. Amen.


Epistola prima Joannis Apostoli ad Gentes (Cap. II).

R\. Deo gratias.

Charissimi, Nolite diligere mundum, neque ea, quae in mundo sunt. Si quis diligit hunc mundum, non est charitas Patris in eo: quoniam omne, quod est in mundo, concupiscentia carnis, et concupiscentia oculorum est, et superbia vitae: qui vero ex hoc mundo est, et mundus transit, et concupiscentia ejus. Qui autem facit voluntatem Dei, manet in aeternum, quomodo Deus manet in aeternum. R\. [Col. 0951B] Amen.

Lauda, Hymnus. Benignitatis fons. ut supra V\. Eripe me Domine ab homine malo: a viro iniquo, et doloso libera me.

Supplicatio. Oremus pium, et exaudibilem Dominum nostrum Jesum Christum, cum omni supplicatione rogemus; ut nos per stigmata passionis suae propitius justificare dignetur. R\. Praesta aeterne omnipotens Deus.

Capitula. Miserere nobis Domine, miserere nobis: et in te confidentes exaudi: adversantium arma confringe; et laqueos nobis destrue praeparatos: ut circumdati claritate coelesti, non incidamus in foveam mortis: sed parato corde tuam in populis exaltemus misericordiam veritatis; qui pro nobis sustulisti obprobrium [Col. 0951C] Crucis.

Pater noster.

Benedictio. Mors Christi admirabile sacramentum depellat a nobis omnium conluviones facinorum: R\. Amen. Sanguis ejus ineffabile pretium extinguat in vos omnium deformitatem vitiorum: R\. Amen. Crucis ejus insigne vexillum consortes vos efficiat Angelorum. R\. Amen.

De Resurrectione Domini Responsorium. Hoc jam tertio manifestatus est Jesus Discipulis suis, cum resurrexisset a mortuis. Alleluia, alleluia. V\. Et undecim Discipuli abierunt in Galilaeam, ubi constituerat illis Jesus. Et videntes eum adoraverunt. P. Cum resurrexisset. V\. Gloria, et honor.


[Col. 0951D] Apocalypsis Joannis Apostoli (Cap. I).

R\. Deo gratias.

Ego Joannes servus Jesu Christi fui in spiritu, et audivi vocem de coelo dicentem mihi: Ego sum primus, et ego novissimus; et vivus, et fui mortuus; et ecce sum vivens in saecula saeculorum. R\. Amen.


Epistola Pauli Apostoli ad Colossenses (Cap. III).

R\. Deo gratias.

Fratres, Si consurrexistis cum Christo, quae sursum sunt quaerite, ubi Christus est in dextera Dei sedens: quae sursum sunt sapite, non quae super terram. Mortui enim estis, et vita vestra abscondita est cum Christo in Deo. R\. Amen.

Lauda. Alleluia, alleluia, alleluia. V\. Resurrexit Dominus Jesus Christus: P. Alleluia, alleluia. V\. [Col. 0952A] Sit gloria illi in saecula saeculorum. Amen. P. Alleluia, alleluia, alleluia.



Hymnus.



   Jam surgit hora Tertia,
Et nos intenti currimus,
Psallendi opus implemus:
Christum laudemus Dominum.

   [CXXXII] Hora quoque jam Tertia
Christus cruce suspensus est,
Voluntatem Patris implevit,
Mundi peccatum abstulit,

   Conscendit sedem propriam,
Sedet ad Patris dexteram;
Conlaudant throni Dominum.
Quem perfidi negaverant.

   [Col. 0952B] Nos Christum Deum colimus,
Judicemque speramus;
Quem Prophetae cecinerunt,
Apostoli secuti sunt.

   Egressus hora Tertia
Sanctus Pater familias
Per singulos denarios
Conduxit operarios.

   In tua, Christe, vinea,
Quam praemio jam cernimus,
Sequimur opus mysticum
Propter promissum optimum.

   Ecce praecessit jam hora,
In qua Sanctus Spiritus
[Col. 0952C] Apostolorum vascula
De verbo fecit ebria.

   Infunde sensum, Domine;
Ut te canamus laudibus:
Christe, Redemptor omnium
Sanctifica nostrum chorum.

   Gloria tibi Domine,
Qui surrexisti a mortuis
Cum Patre, Sancto Spiritu
In sempiterna saecula.
   Amen.

V\. Dominus regnavit a ligno. Alleluia. Etenim correxit orbem terrae, qui non commovebitur.

Supplicatio. Oremus pium et exaudibilem Dominum nostrum Jesum Christum, cum omni supplicatione [Col. 0952D] rogemus; ut sicut in hac hora diei Tertia, Apostolorum corda Spiritus Sanctus illuminavit, et docuit; ita nos indignos, lumine vero propitius illuminare dignetur. R\. Praesta aeterne omnipotens Deus.

Kyrie, eleison. R\. Christe, eleison.

Capitula. Domine Jesu Christe, Fili Dei Patris, qui hora diei Tertia, propter redimendum populum tuum te tradi voluisti, et inimicorum colla per potentiam gloriae ad nihilum reduxisti: concede nobis, atque familiae tuae de reatu conscientiae veniam, de morte vitam; ut te merito inveniamus Redemptorem, quem nunc, et per omnia saecula credimus esse judicem, et piissimum Salvatorem.

Pater noster.

[Col. 0953A] Benedictio. Dominus Jesus Christus, qui hora diei Tertia misit ad Apostolos suos Spiritum Paraclitum; in visceribus nostris innovet Spiritum rectum; R\. Amen. Et quia mirabile in aequitate permanet Sanctum, arcana pectoris nostri repleat Spiritus Sanctus: R\. Amen. Unigenitus Christus Dominus, qui in faciem discipulorum suorum flatu vivifico insufflavit, ipse populum suum benedictionibus faciat abundare per Spiritum principalem. R\. Amen.

Per misericordiam.

De Ascensione Responsorium. Quis dabit mihi pennas sicut columbae, et volabo, ut requiescam? V\. Ecce elongavi fugiens.: et mansi in solitudine. P. Et volabo, ut requiescam? V\. Gloria, et honor.


Apocalypsis Joannis Apostoli (Cap. IV).

[Col. 0953B] R\. Deo gratias.

Ego Joannes servus Jesu Christi fui in Spiritu, et vidi: et ecce sedes Dei posita erat in coelo, et supra sedem sedens: et qui sedebat, ipse vocabatur Testis fidelis, et immortalis in saecula saeculorum. R\. Amen.


Epistola Pauli Apostoli ad Ephesios (Cap. IV).

R\. Deo gratias.

Fratres: Qui descendit, ipse est qui ascendit super coelos, ut adimpleret omnia. Ipsi gloria, et imperium in saecula saeculorum. R\. Amen.

Lauda. Alleluia, alleluia, alleluia. Ascendit Deus in jubilatione, P. Alleluia. V\. Ascendit Dominus in voce tubae. P. Alleluia, alleluia, alleluia.



Hymnus.
[Col. 0953C]


   Nunc sancte nobis Spiritus,
Unum Patri cum Filio,
Dignare promptus ingeri
Nostro refusus pectori.

   Os, lingua, mens, sensus, vigor,
Confessionem personent,
Flammescat igne charitas,
Accendat ardor proximos.

   Praesta, Pater piissime,
[CXXXIII] Patrique compar Unice,
Cum Spiritu Paraclito
Regnans per omne saeculum.
   Amen.

V\. Veni Domine, noli tardare: et relaxa facinora [Col. 0953D] plebis tuae.

Supplicatio. Oremus pium et exaudibilem Dominum nostrum Jesum Christum, cum omni supplicatione rogemus; ut nos gloria Ascensionis suae propitius justificare dignetur. R\. Praesta aeterne omnipotens Deus.

Kyrie, eleison. R\. Christe, eleison.



INCIPIT ORDO AD SEXTAM DICENDUS VEL RECITANDUS.

Antiphona. Deus in nomine tuo salvum me fac: et in virtute tua libera me. Psalm. LIII.

CXVIII. Psalmus David. Feci judicium et justitiam. Mirabilia testimonia tua. Justus es, Domine. Fol. LV.

[Col. 0954A] Antiphona. Deus in nomine tuo salvum me fac: et in virtute tua libera me.

Diebus Festivis Responsorium. In omni loco, dominationes ejus: Benedic anima mea Dominum Alleluia, alleluia: V\. Qui sanat omnes languores tuos: Qui redemit de interitu vitam tuam. P. Benedic anima mea. V\. Gloria, et honor.

Diebus Ferialibus Responsorium. Miserere, miserator: miserere nobis. V\. Ad te levamus oculos nostros, qui habitas in coelis. P. Miserere nobis. V\. Gloria, et honor.

Diebus Dominicis Responsorium. Da nobis Domine laetitiam cordis: et concede pacem in diebus nostris. Alleluia, alleluia. V\. Deus in nomine tuo salvos nos fac: et in virtute tua libera nos. P. Et concede. [Col. 0954B] V\. Gloria, et honor.

De Adventu Domini Responsorium. Hierusalem laetare in Adventu Domini, quoniam ipse veniet tibi. Et auferet a te stolam luctus, et anxietates, et induet te pulchritudinem aequitatis in adventu suo. V\. Et ponam visitationem tuam pacem, et praepositos tuos justitiam. P. Et auferet a te stolam. V\. Gloria, et honor.


Lectio libri Michaeae Prophetae (Cap. VI).

R\. Deo gratias.

In illis diebus: Locutus est Michaeas, dicens: Indicabo tibi o homo quid sit bonum, et quid Dominus quaerat a te: utique facere judicium et justitiam, et diligere misericordiam, et solicite ambulare cum [Col. 0954C] Domino Deo tuo. R\. Amen.


Epistola Pauli Apostoli ad Romanos (Cap. VII).

R\. Deo gratias.

Fratres, Infelix ego homo, quis me liberabit de corpore mortis hujus? Gratia Dei per Jesum Christum Dominum nostrum. R\. Amen.

Lauda. Alleluia, alleluia. Salva, Domine Deus noster: et congrega nos de Gentibus Alleluia: V\. Ut confiteamur nomini sancto tuo: et gloriemur in laude tua. P. Alleluia, alleluia.

De Resurrectione Domini Responsorium. Videte magnalia Dei, quae fecit Dominus; confortamini, et nolite timere; P. Quia Deus pro nobis pugnat. Alleluia, alleluia. V\. Laudate Dominum omnes Gentes: conlaudate omnes populi: P. Quia Deus pro nobis. [Col. 0954D] V\. Gloria, et honor Patri.



Hymnus.



   Rector potens, verax Deus,
Qui temperas rerum vices,
Splendore mane instruis,
Et ignibus meridiem.

   Extingue flammas litium,
Aufer calorem noxium,
Confer salutem corporum,
Veramque pacem cordium.

   Praesta, Pater piissime,
Patrique compar Unice,
Cum Spiritu Paraclito
Regnans per omne saeculum.
   Amen.



In Quadragesima Hymnus.
[Col. 0955A]


   Dicamus laudes Domino
Ferventi valde spiritu;
Hora voluta sexies
Nos ad orandum provocat.

   Quia in hoc fidelibus
Vera salutis gratia,
Beati Agni hostia,
Virtute crucis redditur;

   Cuius luce clarissima
Tenebrescit meridies:
Sumamus toto pectore
[CXXXIV] Tantum splendorem gratiae.
   Amen.



Alius.



   [Col. 0955B] Jam cursus horae Sextae
Rotat diei tempore,
Nos admonet per omnia
Laudes referre debitas.

   Nunc Petrus orans, Gentibus
Fidem futuram prospicit:
Nunc viva Christus feminae
Instat fluenta tradere.

   Hoc solis aevo mystice
Tres Patriarcha hospitat
Carnis figurae Nuntios
Sub Trinitatis numine.

   Perfecta summi calculi
Haec prima constat partibus;
[Col. 0955C] Quae ducta sese perficit,
Tenetque mundi fabricam.

   Haec nempe Christe condita
Manent tua potentia;
Cujus potestas gloriae
Per cuncta regnat saecula.
   Amen.

Clamores 1. Ne projicias nos, Deus, a facie tua: et Spiritum sanctum tuum ne auferas a nobis. 2. Ne projicias. 3. Ne projicias nos. V\. A ruina, et Daemonio meridiano, Deus sancte custodi nos.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nobis auxilium de coelo, et misericordiam suam largam propitius tribuere dignetur. [Col. 0955D] R\. Praesta aeterne omnipotens Deus.

Capitula. Deus, qui horarum tempora consecras, Sextae horae curriculo pro mundi salvatione triumphasti in crucis patibulo; tibi et Ecclesia tua sub hujus sanctificatione temporis, et mentis obsequia defert, et confessionis precamina profert: Proinde rogamus, ut ita hujus celebritatis obsequia tibi depromamus, dum vivimus; ut ad te coronandi mereamur venire post transitum.

Pater noster.

Benedictio. Salutare tuum Domine, famulis tuis tribuere dignare; R\. Amen. Orationes suscipe: petitiones supple: et peccata dimitte. R\. Amen. A languoribus cura, et fidelium pectora a delictorum maculis purga. R\. Amen.

[Col. 0956A] Ad Sextam de Quadragesima Responsorium. Averte, Domine, iram tuam a nobis. P. Ne in aeternum irascaris nobis. V\. Mitiga, Domine, omnem iram tuam: et averte ab ira indignationis tuae. P. Ne in aeternum. V\. Gloria, et honor.


Lectio libri Joelis Prophetae (Cap. II).

R\. Deo gratias.

Haec dicit Dominus: Convertimini ad me in toto corde vestro, in jejunio, et fletu, et planctu. Et scindite corda vestra, et non vestimenta vestra, et convertimini ad Dominum Deum vestrum: quia benignus, et misericors est. R\. Amen.


Epistola I. Joannis Apostoli ad Gentes (Cap. II).

R\. Deo gratias.

Charissimi: Mandatum novum scribo vobis, quod [Col. 0956B] est verum et in ipso, et in vobis: quoniam tenebrae transierunt, et lumen verum jam lucet. Qui dicit se in luce esse, et fratrem suum odit, in tenebris est usque adhuc. Nam qui diligit fratrem suum, in lumine manet, et scandalum in eo non est. Qui autem odit fratrem suum, in tenebris est, et in tenebris ambulat: et nescit quo eat: quoniam tenebrae obcaecaverunt oculos ejus. Scribo vobis, filioli, quoniam remittuntur vobis peccata propter nomen ejus; cui est honor et gloria in saecula saeculorum. R\. Amen.

Lauda. Laus tibi Domine, Rex aeternae gloriae. Salva nos, Domine, V\. Ut confiteamur nomini sancto tuo.

Hymnus. Dicamus laudes Domino. Folio CXXXII.

[Col. 0956C] Capitula. Accipe, Domine, sacrificium confessionum nostrarum de manu linguae nostrae, quam formasti, et excitasti; ut confiteatur nomini sancto tuo: et sana vulnera animae nostrae, et dicent: Domine, quis similis tibi? Pie enim docet nos, quomodo misereatur ei, qui sibi confitetur. Solve ergo a nobis miseram stridentem catenam vitiorum; et a jugo flagitiorum, quo demersi sumus, nos erue: atque ab intensa confusionis caligine, serenitatis tuae pius illustra dilectione.

Pater noster.

A malo nos libera. Fol. 10.

Benedictio. Omnipotens Dominus, qui nos per abstinentiam fecit esse devotos, efficiat nos castitate mundissimos; R\. Amen. Quique nobis jejunii inspiravit [Col. 0956D] votum, habere tribuat apud se mercedem beatitudinis invenire; R\. Amen. Ut simus spiritu fructificantes, [CXXXV] qui carnales per jejunium cupimus extinguere voluptates. R\. Amen.

De Traditione Domini Responsorium. Eripe me de inimicis meis Domine; quia tu es Deus meus. V\. Eripe me Domine ab homine malo: et a viro iniquo libera me. P. Quia tu es. Reiteretur.

Aliud Responsorium. Placabilis esto Domine, et ostende te nobis in tempore tribulationis, et angustiae nostrae. V\. Deus in nomine tuo salvos nos fac: et in virtute tua libera nos. P. In tempore tribulationis. Reiteretur R\.


Lectio libri Threnorum (Cap. I).

R\. Deo gratias.

[Col. 0957A] In illis diebus: Dixit Hieremias: Misit inimicus ignem in ossibus meis, et erudivit me: expandit rete pedibus meis, et convertit me retrorsum. Justus est Doinus, quia os ejus ad iracundiam provocavit: audite obsecro universi populi: Pars mea Dominus dixit ad animam meam: propterea expectabo eum. R\. Amen.


Epistola I Joannis Apostoli ad Gentes (Cap. V).

R\. Deo gratias.

Charissimi: Haec est annunciatio, quam audistis ab initio, ut diligamus alterutrum. Non sicut Cain, qui ex maligno erat, et occidit fratrem suum. Et propter quid occidit eum? Quoniam opera ejus maligna: fratris autem erant justa. Omnis autem, qui odit fratrem suum, homicida est. Et scimus quoniam [Col. 0957B] omnis homicida non habet vitam aeternam in se manentem. In hoc cognovimus charitatem, quoniam pro nobis animam posuit; et nos debemus pro fratribus animas ponere. R\. Amen.

Lauda. Laus tibi, Domine, Rex aeternae gloriae. Salva nos, V\. Ut confiteamur. Hymnus. Jam cursus. Clamores. Ne projicias fol. CXXXIII, CXXXIV.

Supplicatio. Oremus pium, et exaudibilem Dominum nostrum Jesum Christum cum omni supplicatione rogemus; ut nos per stigmata passionis suae propitius justificare dignetur. R\. Praesta aeterne, omnipotens Deus.

Capitula. Dic animae nostrae, Domine: Salus tua ego sum; Quamque cernis imbecillitatis suae turbari [Col. 0957C] contuitu, non sinas in aeterno eloquio: nec deseras nostra intima, dum se iniquitas prodiderit virulenta: Sed nocentes nos, tu judica; tuaque potestate, nos impugnantes expugna.

Pater noster.

Benedictio. Christus Dominus, qui innocens expansis manibus pependit in ligno, Crucis suae nos salvificet sacramento. R\. Amen. Appensione quoque sua sursum nos allevet, qui pro nobis dignatus est exaltari in Cruce; R\. Amen. Ut vere lucrum sanguinis ejus simus, qui in illo confidentiam cordis nostri dirigimus. R\. Amen.



INCIPIT ORDO AD HORAM NONAE DICENDUS.

Antiphona. Dominus solvit compeditos: Dominus [Col. 0957D] erigit elisos. Dominus illuminat coecos, dirigit justos. Psalmus CXLV.

Psalmus CXXI. Psalmus CXXII. Psalmus CXXIII.

Antiphona. Dominus solvit compeditos: Dominus erigit elisos. Dominus illuminat coecos, dirigit justos.

Responsorium Feriale. Salvus ero, Domine, si me consolatus fueris, quamvis indignus ego sum. Credo, quia salvabis me. V\. Domine non sum dignus, ut intres sub tectum meum, sed tantum dic verbo. P. Credo, quia. V\. Gloria, et honor.

Aliud Responsorium. Vivit anima mea, Deus, et laudabit te. V\. Erravi sicut ovis, quae perierat: quaere servum tuum, Deus; P. Et laudabit te. V\. Gloria, et honor.

[Col. 0958A] In Adventu Domini Responsorium. Laetamini Gentes, et exultate, quoniam veniet Dominus; P. Ut clarificet orbem terrarum : et fructus vester erit in jocunditatem. V\. Nolite ante tempus judicare, quoadusque veniat Dominus; P. Ut clarificet.

De Resurrectione Domini Responsorium Dominicis diebus. Mane nobiscum Domine, quoniam jam declinat dies in vesperum. Alleluia, alleluia, alleluia. V\. Confirma super nos misericordiam tuam: et veritas tua maneat nobiscum; P. Quoniam jam declinat dies. V\. Gloria, et honor.

In Ferialibus Resurrectionis Responsorium. Recordamini qualiter locutus est vobis Dominus: Quia oportet Filium hominus crucifigi, et die tertia resurgere. Alleluia, alleluia, alleluia. V\. Dixit Jesus discipulis [Col. 0958B] suis: Haec sunt verba, quae locutus sum ad vos, dum adhuc [CXXXVI] essem vobiscum. P. Quia oportet.

Responsorium in diebus Festivis. Gloria magna est sequi Dominum, quia nihil melius, quam timere illum: nec dulcius, quam respicere in mandatis ejus. Alleluia, alleluia. V\. Nobis adhaerere Deo bonum est: et ponere in Deo spem nostram. P. Quia nihil melius. V\. Gloria, et honor.

Aliud Responsorium. Auxilium meum a Domino, qui fecit coelum et terram. Alleluia. V\. Levavi oculos meos ad montes, unde veniet auxilium mihi. P. A Domino, qui fecit. V\. Gloria, et honor.


Lectio libri Hieremiae Prophetae (Cap. VI).

R\. Deo gratias.

[Col. 0958C] Haec dicit Dominus: State super vias, et videte, et interrogate de semitis antiquis, quae sit via bona, et ambulate in ea; et invenietis requiem animabus vestris. R\. Amen.


Lectio Epistolae beati Pauli Apostoli ad Colossenses (Cap. III).

R\. Deo gratias.

Fratres, Charitatem tenete, quod est vinculum perfectionis: et pax Christi exsultet in cordibus vestris, in qua et vocati estis in uno copore: grati estote per fidem, quae est in Christo Jesu Domino nostro. R\. Amen.

Lauda. Alleluia, alleluia, alleluia. Vivit anima mea, Deus, et laudabit te: V\. Et judicia tua adjuvabunt [Col. 0958D] me. P. Alleluia, alleluia.



Hymnus per annum.



   Fundere preces tempus est;
Diei cursus admonet
Canere laudis canticum
Tibi Redemptor omnium.

   Serenam mentem effice;
Opus honestum perfice;
Preces orantum accipe;
Vitam perennem tribue.

   Praesta, Pater piissime;
Patrique compar Unice,
Cum Spiritu Paraclito
Regnans per omne saeculum.
   Amen.



In Quadragesima Hymnus.
[Col. 0959A]


   Convexa solis orbita,
Novem voluta circulis,
Horae peracto tramite,
Ter conficit ternario.

   Hoc passionis tempore
Complevit Auctor omnium:
Nunc ad laborem vineae
Misit vocatos servulos.

   Hac Petrus hora mystica
Claudi resolvit vincula;
Nunc visionum cognitor
Terno recursu terminat.

   In hac canamus gloriam
Cum voce, puris mentibus,
[Col. 0959B] Deo creanti prospera
Peracta justis saecula.
   Amen.

Clamor. 1. Propitius esto iniquitatibus nostris: et sana, Domine, languores nostros. 2. Propitius esto. 3. Propitius esto. Convertere Domine aliquantulum, et repropitiare super servos tuos.

Supplicatio. Oremus pium, et exaudibilem Dominum nostrum Jesum Christum, cum omni supplicatione rogemus; ut nobis poenitendi votum, et poenitentiae fructum, et vitae aeternae remedium propitius tribuere dignetur. R\. Praesta aeterne omnipotens Deus.

Capitula. Deus, qui pro mundi salvatione Nonae horae curriculo in Crucis stigmate glorioso triumphasti [Col. 0959C] miraculo; et perempta morte Sanctorum animas eruens ab infernali ergastulo, viam nobis reserasti, revertendo ad superos: quaesumus, ut ita nostro complacearis obsequio, quatenus illic post transitum properemus gressu perconcito, quo tu nostra praecessisti vera redemptio.

Pater noster.

Benedictio. Salva plebem tuam Domine, quam tu ipse creasti: R\. Amen. Benedic hereditatem tuam, quam pretioso sanguine redemisti; R\. Amen. Rege eam, et extolle eam usque in sempiternum, et in saeculum saeculi. R\. Amen.

Responsorium de Quadragesima. Spes nostra in Deo est, et ipse adjuvabit nos. V\. Sperate in eum [Col. 0959D] omnis conventus plebis meae, et effundite coram illo corda vestra. P. Et ipse adjuvabit nos. V\. Gloria, et honor.

Aliud Responsorium. Miserere nobis, Domine: miserere nobis. V\. Ad te levamus oculos nostros, qui habitas in coelis. P. Miserere. V\. Gloria, et honor.


Lectio libri Esaiae Prophetae (Cap. LV).

R\. Deo gratias.

In diebus illis, Locutus est Esaias dicens: Quaerite Dominum, dum inveniri potest: invocate eum, dum prope est. Derelinquat [CXXXVII] impius vias suas, et vir iniquus cogitationes suas, et revertatur ad Dominum, et miserebitur ejus, et ad Dominum Deum nostrum, quoniam multus est ad ignoscendum. R\. Amen.


[Col. 0960A] Epistola I Joannis Apostoli ad Gentes (Cap. III).

R\. Deo gratias.

Charissimi, Nemo vos seducat. Qui facit justitiam, justus est. Qui facit peccatum, ex diabolo est: quoniam ab initio diabolus peccat. In hoc apparuit Filius Dei, ut dissolvat opera diaboli. Omnis qui natus est ex Deo, peccatum non facit: quoniam semen ipsius in eo manet, et non potest peccare, quoniam ex Deo natus est. R\. Amen.

Lauda. Laus tibi, Domine, Rex aeternae gloriae. V\. Vivit anima. P. Et judicia tua. V\. Rex aeternae.



Hymnus.



   Perfecto trino numero,
Ternis horarum terminis,
Laudes canentes debitas,
[Col. 0960B] Nonam dicentes psallimus.

   Sacrum Dei mysterium
Puro canentes pectore;
Patris Magistri regulam
Signo salutis proditam.

   Et nos surgamus spiritu
Adhaerentes Apostolis:
Qui plantas habent debiles,
Christi virtutem diligunt.

   Praesta, Pater piissime,
Patrique compar Unice,
Cum Spiritu Paraclito
Regnans per omne saeculum.
   Amen.

[Col. 0960C] Clamores. Propitius esto iniquitatibus: Et sana, Domine. Et omnia alia, ut supra praeter Capitulam, quae sit ista:

Capitula. Miserere nobis, Domine, quia peccavimus tibi; et propter duritiam cordis nostri in ipsa peccatorum morte duramus: nos ore, nos corde, nos opere, nos omnibus vitiis inquinati veniam poscimus: quia crimen agnoscimus; et ut peccati noxam indulgeas hujus, prostrati fidem commitantes rogamus.

Pater noster.

Benedictio. Benedicat nos Dominus, et propitius nos sanctificare dignetur: R\. Amen. Fidem nostram roboret promissis donorum coelestium, et spem nutriat incrementis praesentium gaudiorum. R\. Amen. [Col. 0960D] Ipse nos glorificet praemio aeternitatis, qui redimere dignatus est pretio passionis. R\. Amen.



ORDO ANTE COMPLETORIA DICENDUS VEL RECITANDUS IN QUADRAGESIMA.

Quam magnificata sunt opera tua Domine! Omnia in sapientia fecisti: repleta est terra creatura tua. Quam magnificata sunt opera tua, Domine! Gloria, et honor Patri, et Filio, etc. Quam magnificata. Qui dat escam omni carni: quoniam in saeculum misericordia ejus. Gloria, et honor. Confitemini Deo coeli: quoniam in saeculum misericordia ejus. Gloria. Confitemini Domino quoniam bonus: quoniam in saeculum misericordia ejus. Gloria.



Hymnus.



   Cibis resumptis congruis,
[Col. 0961A] Coenae peractis usibus,
Ad te, Redemptor inclyte,
Laudes venimus promere.

   Occurre nobis ocyus,
Tollens cibi gravedinem,
Corpus parandum ad precem,
Confessionis dans fidem.

   Ut quicquid ore promimus
Tuis sacris in laudibus,
Nobis coronam conferens,
Soli Deo dans gloriam.

   Praesta, Pater piissime,
Patrique compar Unice,
Cum Spiritu Paraclito
Regnans per omne saeculum.
   [Col. 0961B] Amen.



HIC INCIPIUNT COMPLETORIA IN HUNC MODUM, QUI SEQUITUR IN DIEBUS FESTIVIS.

Signatum est super nos lumen vultus tui Domine: * dedisti laetitiam in corde meo.

A tempore frumenti, vini, et olei, sui, * multiplicati sunt.

In pace in idipsum * dormiam, et requiescam:

Quoniam tu Domine singulariter in spe * constituisti me.

Gloria, et honor Patri, et Filio, et Spiritui Sancto in saecula saeculorum. Amen. Alleluia, alleluia, alleluia.

In Quadragesima dicitur Laus tibi: laus tibi Domine, Rex aeternae gloriae.

[Col. 0961C] Ecce nunc benedicite Dominum, * omnes servi Domini:

Qui statis in domo Domini, * in atriis domus Dei nostri.

In noctibus extollite manus vestras in sancta, * [CXXXVIII] et benedicite Dominum.

Benedicat tibi Dominus ex Sion, * qui fecit coelum et terram.

Gloria, et honor. Alleluia, alleluia, alleluia.

In Quadragesima. Laus tibi: laus tibi Domine, Rex aeternae gloriae.

Benedictus es Domine Deus patrum nostrorum: * et laudabilis, et gloriosus in saecula.

Dignare, Domine, nocte ista, * sine tribulatione, [Col. 0961D] et peccato nos custodire.

Miserere nobis, Domine: * miserere nobis.

Quoniam tu es protector meus, * in manus tuas commendo spiritum meum.

Redemisti me Domine * Deus veritatis.

Custodi nos Domine ut pupillam oculi: * sub umbra alarum tuarum protege nos.



Hymnus.



   Sol Angelorum respice,
Quem concupiscit mentium
Intento visu castitas,
Sursum manentem cernere.

   Quo cuncta pollent coelitus
Cursu recursu prospero:
Quo vita constat omnium.
[Col. 0962A] Intende grates supplicum.

   Da servulis custodiam,
Qua temperentur commoda:
Adversa sint innoxia;
Corrupta ne sint pectora.

   Frugalitas tu sensuum
Sator, salus, refectio,
Potus, cibique, gaudium,
Lux, atque virtus cordium.

   Repelle membris lubricam,
Ne polluat lascivia;
Ne foeda vexet passio,
Culpetque mentis actio.

   Virtutis infer copiam,
Qua conferas clementiam;
[Col. 0962B] Oblitus ut peccaminum,
Dones quietem temporum.

   Votis rogamus affatim
Superna pax inlabere,
Qua cuncta tuta perpetim,
Serves subactis scandalis.

   Gloria Patri ingenito,
Gloria Unigenito,
Una cum Sancto Spiritu
In sempiterna saecula.
   Amen.

V\. Respice, et exaudi me Domine Deus meus. Illumina oculos meos, ne unquam obdormiam in morte.

Psalm. XC statim sequitur.

[Col. 0962C] Scuto circumdabit te veritas ejus: * non timebis a timore nocturno.

Si ascendero in lectum strati mei: * memor esto mei, Domine.

Si dedero somnium oculis meis, aut palpebris meis dormitationem, aut requiem temporibus meis: * memor esto mei, Domine:

Donec inveniam locum Domino, tabernaculum Deo Jacob: * memor esto mei Domine.

Gloria, et honor Patri, et Filio, et Spiritui Sancto. * Memor esto mei, Domine.

Sicut erat in principio, et nunc, et semper, et in saecula saeculorum. Amen; * Memor esto mei, Domine.

[Col. 0962D] Si ascendero in lectum strati mei: * memor esto mei, Domine.

V\. Te precor, Domine, auctor lucis, et diei, ne derelinquas me; sed memor esto mei, Domine.



Hymnus.



   Cultor Dei memento,
Te fontis, et lavacri
Rorem subisse sacrum,
Te chrismate innovatum.

   Fac cum vocante somno,
Castum petens cubile;
Frontem, locumque cordis
Crucis figura signet.

   Crux pellit omne crimen:
Fugiant crucem tenebrae;
[Col. 0963A] Tali dicata signo
Mens fluctuare nescit.

   Procul procul vagantum
Portenta somniorum,
Procul esto pervicaci
Praestigiator astu.

   O tortuose serpens,
Qui mille per maeandros,
Fraudesque flexuosas
Agitas quieta corda:

   Discede; Christus hic est,
Hic Christus est, liquesce:
Signum, quod ipse nosti,
Damnat tuam catervam.

   Corpus licet fatiscens,
[Col. 0963B] Jacens reclinet paulum;
Christum tamen sub ipso
Meditabimur sopore.

   Gloria Deo Patri,
Et Christo vivo regi,
Paraclitoque Sancto,
Et nunc, et in aeternum.
   Amen.

V\. Redimet Dominus animas servorum suorum: [CXXXIX] et non derelinquet omnes qui sperant in eum.

Supplicatio. Oremus pium, et exaudibilem Dominum nostrum Jesum Christum, cum omni supplicatione rogemus; ut nos in hac nocte, et in omni [Col. 0963C] tempore Angelica custodia tueatur; et hostem callidum, et cum actibus suis procul a cordibus, et a cubilibus nostris propitius expellere, et effugare dignetur. R\. Praesta aeterne omnipotens Deus.

Kyrie eleison R\. Christe eleison. Kyrie eleison.

Alia Supplicatio. Oremus Pium, et exaudibilem, etc., ut nos in hac nocte, et in omni tempore de insidiis inimici propitius liberare dignetur. R\. Praesta.

Supplicatio. Oremus pium, et exaudibilem Redemptorem mundi Dominum nostrum, etc.; ut nos in hac nocte, et in omni tempore per Angelum suum sanctum ab omnibus adversitatibus inimici, et antiqui serpentis propitius protegere et conservare dignetur. R\. Praesta aeterne, etc.

[Col. 0963D] Capitula. Respice, Domine, super nos, et vigila super oves gregis tui, ne fur nocturnus subripiat, et furetur. Tu es enim, Domine, qui non dormis, neque obdormitas ad custodiendum animas nostras: illumina cor nostrum lumine veritatis tuae; ut tua misericordia semper fulgeat in cordibus nostris.

Pater noster.

A malo nos libera. Fol. 10.

Benedictio. Gregem tuum ne deseras, pastor bone, et visitator animarum. R\. Amen. Fuga insidiantem lupum, ut nullum in nobis nocendi reperiat locum. R\. Amen. Nocturnum furem interfice, Christe, ut oves gregis tui in lumine constituti, integro possint numero permanere. R\. Amen. Per misericordiam [Col. 0964A] tuam, Deus noster; qui vivis, et omnia regis in saecula saeculorum. Amen.

Dominus sit. R\. Et cum Spiritu tuo.

In nomine Domini nostri Jesu Christi perficiamus cum pace. R\. Amen.

Finitis Completoriis, omni tempore debent dici ista, quae sequuntur.

V\. Custodi nos Domine ut pupillam oculi: sub umbra alarum tuarum protege nos.

Oratio. Salvasti nos, Domine Jesu Christe, per diem vigilantes; custodi nos in hac nocte requiescentes: quod si nos obdormierimus, Spiritus tuus Sanctus vigilet super nos; et custodiat in hac nocte, et in omni tempore. Amen.

Per misericordiam tuam.

[Col. 0964B] Dominus sit. R\. Et cum.

In nomine Domini nostri Jesu Christi in hac nocte dormiamus, et requiescamus cum pace. R\. Deo gratias.

Pater noster.

In diebus vero Sabbatorum vel praecipuarum festivitatum, finitis in ordinem Psalmis Completorii secundum usum modernorum, ut dictum est, dicitur istud Responsorium, et alia quae sequuntur.

Responsorium. Gregem tuum ne deseras, Pastor bone, qui dormire nescis in vigilia: V\. Et ne nocturnis terroribus fatigemur, coeleste super nos velamen praetende, P. Qui dormire nescis. V\. Gloria, et honor. Duplicatur Responsorium.


[Col. 0964C] Lectio libri Ezechielis Prophetae (Cap. XXXIV).

R\. Deo gratias.

Haec dicit Dominus: Salvabo gregem meum, et non erit ultra in rapinam; et ideo judicabo inter pecus, et pecus. Et cessare faciam bestias pessimas de terra. Et qui in desertis habitant, securi dormient, ait Dominus omnipotens. R\. Amen.


Epistola Pauli Apostoli ad Philippenses (Cap. IV).

R\. Deo gratias.

Fratres: Petitiones vestrae innotescant apud Deum. Et pax Christi, quae exuperat omnem sensum, custodiat corda, et corpora vestra, et intelligentias vestras, per fidem, quae est in Christo Jesu Domino nostro. R\. Amen.

Lauda in Quadragesima. Laus tibi, laus tibi, Domine Jesu Christe: Illumina Domine oculos nostros, [Col. 0964D] ne unquam obdormiamus in morte: V\. Confirma super nos, Deus, misericordiam tuam: et veritas tua manet nobiscum in aeternum. P. Jesu Christe.

Lauda de Traditione Domini. Laus tibi, laus tibi Domine, Rex aeternae gloriae. Salva plebem tuam, Domine Rex aetenae gloriae; V\. Rege eam Domine, Rex aeternae gloriae: P. Quam redemisti tuo sanguine. V\. Laus.



[CXL] Hymnus.



   Obsidiones obvias.
Paremus omnes carminum,
Contra tenebrarum ducem,
Contra tetrum satellitem.

   Manus perarmet spes, fides;
[Col. 0965A] Lumbos, valens Crux obtegat:
Cingamur ense spiritus
Propter timorem noctium.

   Jesu manu fortissima
Salva fideles per fidem,
Everte adversos Cruce,
In pace cuncta protege.



Hymnus.



   Adsunt tenebrae primae;
Noctis tetrae excursus
Cum canticis, et hymnis
Nunc dedicemus omnes.

   Nam tempus illud hoc est,
Quod Hieremias dicit
Surgendum esse nobis
[Col. 0965B] Primordio in noctis.

   Nos spiritu per arma,
Invicta radix David;
Disrumpe vincla noctis,
Et da jubar salutis.

   Somni quies sit grata:
Mens pervigil resurgat:
Non sordidemur actu;
Nec spiritu gravemur:

   Sed corpore, et mente
Spiritu fervente,
Vestigio impigro
Te consequamur, Christe.



Hymnus.



   [Col. 0965C] Noctis tetrae primordia
In laudibus transegimus:
Nunc te precamur, Trinitas;
Ut praecinentes audias.

   Tu omnibus da gratiam;
Tu fessa quoque alleva,
Errata dele criminum,
Exclude juge scandalum.

   Lux vera nos inluminet,
Mentis tenebras effuget;
Ut pax abundet omnibus,
Qui te, Creator, credimus.



Alius Hymnus.



   Quieti tempus adest,
Quod fessa membra quies
[Col. 0965D] Obtineat innocens,
Et Christo vigilet mens.

   Pelle a nobis, Deus,
Rogamus, omne tetrum;
Anguis prisci malignum,
Virusque mortiferum.

   Ut sub umbra alarum
Tutissima tuarum
Protecti maneamus,
Ad tuasque laudes surgamus.

   Sit gloria, et potestas
Deo Patri, et Proli,
Paraclito coaequali
In saeculorum saecula.
      Amen.

[Col. 0966A] Psalmus L. Cum gloria, etc.

V\. Scuto circumdabit te veritas ejus: non timebis a timore nocturno.

Kyrie eleison. Christe eleison, Kyrie eleison.

Pater noster. Deus, miserere.



Hymnus in Quadragesima dicendus.



   Lucis auctor clemens, lumen immensum:
Lumen, cujus fulget Sanctus aeternus
Christus, cum quo regnat cum ipso in unum
Et Sanctus Spiritus, una potestas.

   Tetrae noctis hujus caliginem pelle,
Serpentisque fraudes, quaesumus, fuga:
Nos armatos Crucis signaculo salva:
Sacrosancto tuo nomine dita.

   Quos peccati mole gravide pressos,
[Col. 0966B] Sua milleformis fraude decepit,
Se victorem gaudens, quoque se victum
Cognoscat virtute Omnipotentis.

   Pater immortalis, omnium Pastor,
Invidentem hostem frange fuscantem;
Lumen nobis praebe perenne de Sancto:
Tenebroso calle non paveamus.

   Redemptor aeterne, Rex omnis terrae,
Delictorum pius gemitus adtende:
Insidiantem hostem confringe Salvator;
Nos aeternae vitae redde beatos.

   Noctem nobis istam dona quietam:
Inimicum hostem fuga a nobis:
Crucis signum vincat omne iniquum:
Te, Christe, rogamus, mane nobiscum.

   [Col. 0966C] Gloria, et honor, potestas, et virtus
Ingenito Deo, genitoque Christo,
Spirituique simul Paraclito Sancto;
Cujus verbo clarent saecula cuncta,
   Amen.

Psalmus L. V\. Scuto.



Hymnus dicendus diebus Dominicis.



   Christe, qui lux es, et dies,
Noctis tenebras detege:
Lux ipse lumen praeferens,
Vitam beatam praedicans.

   [CXLI] Precamur, Sancte Domine,
Defende nos in hac nocte:
Sit nobis in te requies,
[Col. 0966D] Quietam noctem tribue.

   Ne gravis somnus inruat,
Nec hostis nos subrepat;
Nec caro illi consentiens,
Et nos reos statuat.

   Oculi somnium capiant:
Cor ad te semper vigilet:
Dextera tua protegat
Famulos, qui te diligunt.

   Defensor noster aspice,
Insidiantem reprime:
Guberna tuos famulos,
Quos sanguine mercatus es.

   Memento nostri Domine
In gravi isto corpore;
[Col. 0967A] Qui es defensor animae,
Adesto nobis Domine.

   Tetrae noctis insidias
Hujus timoris libera:
Tuae lucis magnalibus
Totum Clerum inlumina.

   Gloria Patri ingenito,
Gloria Unigenito,
Una cum Sancto Spiritu,
In sempiterna saecula.
   Amen.

Psalmus L.

V\. Scuto circumdabit te veritas ejus: non timebis a timore nocturno.

Kyrie eleison. Christe eleison. Kyrie eleison.

[Col. 0967B] Pater noster. Et ne nos. Sed libera nos a malo.

Deinde dicantur Miserationes in qualibet Feria, pro ut sequuntur per ordinem in secunda, et tertia, et quarta, quinta, sexta, et sabbato Feria. Et quia capitulae praecedunt Miserationes: ideo sic ordinantur, prout debent dici in qualibet Feria.

Secunda Feria, Capitula. Noctem nostram illumina, aeterne omnipotens Deus, effice nos famulos tuos obdormire quietibus, et virtutibus sanctorum excitare: ut ab omni inquietudine tenebrarum, te auxiliante, ad diem clarum pervenire mereamur.

Pater noster.

Benedictio. Crux Domini nostri Jesu Christi a timore nos defendat inimici. R\. Amen. Lux veritatis expellat a nobis omnes tenebras caecitatis; R\. Amen. [Col. 0967C] Ut ejus illuminatione salvati, aeternam benedictionem percipere mereamur. R\. Amen.

Tertia Feria, Capitula. Deus, lumen aeternum, splendor siderum, claritas noctium, illuminatio incomprehensa tenebrarum da nobis hanc noctem securam, tranquillam, ac quietam; et siqua hodie peccata contraximus, tu pius, et misericors indulge propitius: preces quoque famulorum libenter exaudi, et postulata concede.

Pater noster.

Benedictio. Manus Dei Patris omnipotentis auxilietur nobis; R\. Amen. Brachium sanctum ejus confortet nos. R\. Amen. Nihil in nobis praevaleat inimicus: R\. Amen. Sed in omnibus nobis aurem [Col. 0967D] suam inclinet Dominus noster Jesus Christus. R\. Amen.

Quarta Feria, Capitula. Siqua, Domine, in die peccata contraximus opere, sermone et cogitatione: tu dimitte: et hanc nobis noctem tranquillam, pacificam, ac sine peccato concedere digneris.

Pater noster, qui es.

Benedictio. Dominus Jesus Christus, qui nos redemit: in hac nocte custodiat: R\. Amen. Sanctificet corda, et corpora nostra; R\. Amen. Et in bonis actibus compleat desideria nostra. R\. Amen.

Quinta Feria, Capitula. Custodi, Domine, animas nostras, ac de manu tentatoris erue: elonga a nobis nocturnum furem, et insidias falsitatis ejus a nobis repelle; quia milleformis in nocturnis temporibus [Col. 0968A] adest, quaerens decipere dormientem, quem vigilantem superare non potest. Sed tu, Domine, ut bonus pastor, ac piissimus gubernator, gregem tuum ne deseras: animam tuam pro ovibus posuisti; et quos tuo pretioso sanguine redemisti, salva nos.

Pater noster, qui es.

Benedictio. Gregem tuum, Pastor bone, placatus adtende: et hos famulos tuos de tuis benedictionibus reple. R\. Amen. Columitatem mentis, et corporis tribue: et perpetuam salutem concede. R\. Amen. Dona nobis tempora quieta, et pacifica, ut tibi serviamus mente devota. R\. Amen.

Sexta Feria, Capitula. Custodi nos quiescentes in hac nocte, et velociter exaudire digneris, quas coram te fundimus preces; et ut in tenebris non [CXLII] timeamus [Col. 0968B] inimicum tentatorem, circumvalla nos fortitudinis Cruce.

Pater noster.

Benedictio. Benedictionum suarum super nos Dominus imbrem infundat; et Trinitas inseparabilis a nobis numquam recedat. R\. Amen. Angelica visitatione nos protegat, et nocturnum furem de cubilibus nostris expellat: R\. Amen. Ut cingulo castitatis adstrictos, in nulla nos ludificationis suae arte deterreat inimicus. R\. Amen.

Sexta Feria, Capitula. Custodi nos, Domine, sicut exaudire, et custodire dignatus fuisti sanctum Danielem orantem in lacu leonum, et non tetigerunt illum bestiae; quia fortissima eum tua tegebat dextera: ferae feroces ante eum se solvebant, et odorantes fugiebant: [Col. 0968C] Fulgeat in nobis, Domine, tuus Christus; et fugiat a cordibus, et a cubilibus nostris perfidus inimicus.

Pater noster.

Benedictio. Omnipotens Deus, qui es lumen aeternum; inlabere, quaesumus, sensibus famulorum tuorum: R\. Amen. Custodi gregem tuum; et lupum insidiatorem repelle. R\. Amen. Omnium corda, et pectora conserva; et nocturnum furem cum Angelis suis ab eis procul effuga. R\. Amen.

Sabbato, Capitula. Amove a nobis, Domine, scandalum noctis; ut non timeamus ambulare in medio umbrae mortis: apprehendat nos virga tua, et baculus tuus: virga Jesse per Beatam Mariam: ipse nos [Col. 0968D] perducat ad vigiliam matutinam, qui nos docuit orare, et dicere:

Pater noster, qui es.

Benedictio. Exaudiat nos Dominus, et benedicat. R\. Amen. Protegat ab hoste callido, et ab omni malo defendat; R\. Amen. Et sub umbra alarum suarum, nos in hac nocte, et in omni tempore custodiat. R\. Amen.

His peractis, qualibet die totius anni, finitis Completoriis in hunc modum, ante aspersionem aquae benedictae, debet dici iste Versiculus, qui sequitur, et Oratio, quae sibi jungitur.

V\. Custodi nos, Domine, ut pupillam oculi: sub umbra alarum tuarum protege nos.

Sequitur Oratio. Salvasti nos, Domine Jesu Christe [Col. 0969A] per diem vigilantes; custodi nos in hac nocte requiescentes. quod si nos obdormierimus, Spiritus tuus Sanctus vigilet super nos; et custodiat in hac nocte, et in omni tempore, et maneat semper nobiscum. R\. Amen.

Per misericordiam tuam, etc.

Dominus sit semper vobiscum. R\. Et cum Spiritu tuo.

In nomine Domini nostri Jesu Christi in hac nocte dormiamus, et quiescamus cum pace. R\. Deo gratias.

Et quando spargitur Aqua benedicta super altare, dicat Presbyter: Benedicat vos Pater, et doceat Filius, et illuminet Spiritus Sanctus. R\. Amen.

Et quando spargitur Aqua benedicta fidelibus Christianis, [Col. 0969B] debet Presbyter dicere: Gratia Sancti Spiritus mundet vos a delictis omnibus. Vel sic: Filius Dei Patris omnipotentis purget vos omnibus inquinamentis.

Secunda Feria, Miserationes. Miserere nobis, Deus, miserere nobis. P. Miserere nobis, et esto placatus. V\. Audi pie, Rex aeterne, preces supplicantium, et averte iram. Facinus remitte cunctis, et quietem dona populo fideli. P. Miserere nobis Deus: V\. Omnes simul te precamur, Jesu bone Deus, adtende misertus nostri, precibus exoratus: et quaesita praebe populo tuo fideli. P. Miserere nobis Deus. V\. Praebe pacem, da quietem, et tranquillitatem temporum. Precamur: mitte Angelum salutis, et precantibus fave de tuis excelsis. P. Miserere nobis Deus. V\. Esto [Col. 0969C] nobis, Deus pie, jugiter defensor, simul et protector: sume arma, et exurge, et fer opem nobis, et adesto clemens. P. Miserere nobis Deus.

Tertia Feria, Miserationes. Miserere Miserator, et esto placatus: miserantem te ostende, et peccata dimitte: ex Maria natus homo, in natura Deus, P. Remitte iniquitates, quas tibi peccavimus: V\. Per quem te semper in coelis credimus regnantem; ita careamus malis, te auxiliante. P. Remitte iniquitates. V\. Te rogamus, te precamur, Sancte pie Deus; ut nos respicias, Christe, miseros placatus. P. Remitte. V\. Grex tuus tibi fatetur mala, quae commisit: tu Pater Sancte, ab hostis voratu. V\. Aggravati sumus: nostra peccata ploramus: non sinas, quod adquisisti, ab Angelis deleri. V\. Ecclesiae catholicae [Col. 0969D] totius conventus ad te proclamantes: praebe pietatis locum. V\. Peregrinis, sive egenis patriam [CXLIII] redde: aegris pristinam salutem, defunctisque requiem.

Quarta Feria Miserationes. Miserere Domine, miserere nobis: tibi soli peccavimus, P. Indulge nobis, rogamus. V\. Lapsi sumus graviter in peccatis magnis; veniam precamur. Christe parce nostris delictis. V\. Scelus flemus admissum; non reddas, ut meremur. Pater pie, dele noxam, et peccata relaxa. V\. Poenitentibus conversis redde cor contritum: et elisis jam succurre, Rex coelestis. V\. Pauperibus, egenis, itinerantibus, naufragis, lapsis, viduis, pupillis jam succurre, Rex coelestis. V\. Peregrinis, oppressis, [Col. 0970A] dispersis, et captivis, vinctis, aegris, et defunctis jam succurre, Rex coelestis. V\. Si peccavimus in te, tui sumus, Deus, expectantes, Domine, misericordiam tuam. V\. Quid est homo, Domine, ut ei indigneris: aut genus corruptibile, ut ita de ipso amare irascaris? V\. Nemo de genitis est, qui non impie gessit; nec de confitentibus, qui tibi non deliquit. V\. In hoc nuntiabitur bonitas tua, Deus, cum misertus fueris iniquitatibus nostris.

Quinta Feria. Miserationes. Miserere, miserere, P. Domine: nos peccavimus; tu dimitte, P. Domine. V\. Nos erramus; tu emenda, P. Domine. V\. Pro infirmis te precamur, P. Domine. V\. Pro defunctis te rogamus, P. Domine. V\. Pro captivis te rogamus, P. Domine. V\. Pro itinerantibus te postulamus, P. [Col. 0970B] Domine. V\. Pro navigantibus te precamur, P. Domine. V\. Pro poenitentibus te exoramus, P. Domine. V\. Indulgentiam postulamus, P. Domine.

Sexta Feria, Miserationes. Domine, miserere nobis: Domine, miserere nobis; P. Et averte iram tuam a nobis. V\. Domine, audi lachrymantes; Domine, veniam petentes; P. Et averte. V\. Domine, pupillorum precibus subveni misertus, et clemens; P. Et averte. V\. Domine, propter temetipsum suscipe singulorum preces; P. Et averte. V\. Domine, ne spernas plebem; qui tuam pietatem exquirunt; P. Et averte iram.

Sabbato, Miserationes. Miserere, miserere, miserere, Jesu bone. P. Peccatis nostris finem pone: V\. Audi pie, et intende, et gementes consolare, Pater [Col. 0970C] pie, Rex aeterne. V\. Auctor noster, et Redemptor, plebis tuae sis protector, peccatorumque indultor. V\. Prostrati omnes rogamus: ut agnoscas, supplicamus; ut dimittas, exoramus; V\. Qui pro nobis formam servi induere voluisti, poenitentes jam exaudi; V\. Qui latronem confitentem paradiso collocasti; et alium condemnasti; V\. Qui pro nobis sustulisti passionem quoque Crucis, jam memento servis tuis. V\. Cruce tua jam protege, quos per eam redemisti: dextera tua jam custodi; V\. Qui Lazarum jam putentem de sepulchro suscitasti, oves tuas tu custodi. V\. Rex aeterne, Jesu bone, a macula nos absolve, et in bonis nos confirma; V\. Defunctis dona requiem: dona paradisum: colloca vinctos Sanctorum catervae.

[Col. 0970D] In tempore Traditionis Domini, Miserationes. Deus miserere, Deus miserere, miserere Deus, miserere. P. Christe miserere: V\. Tu caecis lumen, surdis auditum, mutis eloquium, atque claudis gressum, virtus debilium: V\. Tu pastor et ovis in via salutis: tu passus pro nobis: tu victor perennis: Christe, parce nobis. V\. Audi viduas: rege pupillos: orphanis, et vinctis, fidelibus cunctis, solamen tribue. V\. Adtende, et audi precantes: subveni: furorem remove: praesidium praebe, Redemptor aeterne.

Oratio. Miserere nobis Domine, miserere nobis: et iniquitatum nostrarum clemens copiam digneris abolere: ut quicquid, suadente inimico, in hujus diei spatio, cogitatu, dicto, vel facto deliquimus, tu [Col. 0971A] qui pius es, et misericors, indulge propitius: ut nocturnam evadentes decipulam, ad constitutum ministeriorum ordinem exurgentes, laudationis tibi jubilum persolvamus indemnes. R\. Amen.

Oratio. Miserere nobis Domine, miserere nobis: et pupillis, atque egenis, elisis, seu peregrinis, moestis, ac lapsis solamen tribue clemens: oppressos releva, dispersos congrega, captivos revoca, infirmos visita, poenitentibus, reisque dele crimina: et universis christianis congrua largire subsidia; itinerantibus, et vinctis, seu fidelibus cunctis sospitatem animarum et corporum, accumula: innumerosa nostra dele scelera; et propter magnam misericordiam tuam defunctis omnibus sempiternam requiem dona. R\. Amen.

[Col. 0971B] Et istae duae Orationes debent dici in tempore Quadragesimali post Miserationes; una ipsarum una die, et altera in alia die: et [CXLIV] his finitis, Presbyter debet spargere Aquam benedictam, ut supra dictum est.

Sequitur Benedictio mensae.

V\. Oculi hominum in te sperant Domine: et tu das escam illis in tempore opportuno. V\. Gloria, et honor. V\. Aperis tu manum tuam: et imples omnem animam benedictione. V\. Gloria et honor. V\. Edent pauperes, et saturabuntur: et laudabunt Dominum qui requirunt eum: et vivet cor eorum in saeculum saeculi. Et hic non dicitur Gloria;

Et sic accedens Minister, qui panes mensae intulit, et imponit hunc versum:

Qui dat escam omni carni: quoniam in saeculum misericordia ejus. Gloria, et honor Patri, et Filio, et [Col. 0971C] Spiritui Sancto: Sicut erat in principio, et nunc, etc.

[Col. 0972A] Benedictio. Sanctifica, Domine, hanc escam et potum, quae sumpturi sumus: ut per manus sancti Angeli tui sanctificata, utraque sumere mereamur. R\. Amen.

Per misericordiam tuam, Deus noster; qui vivis, et omnia regis in omnia saecula saeculorum. Amen.

In nomine Domini nostri Jesu Christi; sanctificatum, et benedictum: reficiamur cum pace. R\. Deo gratias.

Et dum prandium, vel coena fit, omnes silentium debent habere: et inter Regulares personas liber regulae debet legi, ne fabulae vulgares intermittantur: quo prandio peracto, vel coena imponitur ista Lauda:

Vox laetitiae et salutis Alleluia P. In tabernaculis justorum. Alleluia, alleluia. Ecce quam bonum, et quam jocundum, habitare fratres in unum. P. In tabernaculis justorum. V\. Gloria, et honor Patri. [Col. 0972B] P. In tabernaculis.

Imponitur iste versiculus.

Refecisti nos Domine in factura tua: et in operibus manuum tuarum exultabimus. V\. Gloria, et honor Patri.

Oratio. Tibi gratias agimus, et te benedicimus, Domine Jesu Christe: qui nos satiare dignatus es esca et potu carnali; refice nos dono spirituali, et libera nos ab omni nexu peccati; ut tibi semper serviamus illaesi. R\. Amen.

Per misericordiam tuam, Deus noster; qui vivis, et omnia regis in saecula saeculorum. R\. Amen.

In nomine Domini nostri Jesu Christi: Dominus abundare faciat servis suis omni benedictione, et pace. Amen. V\. Semper laetitia in domo ista cum [Col. 0972C] fratribus istis. Amen.




[Col. 0971]
INCIPIT COMMUNE. (C)



INCIPIT OFFICIUM UNIUS INFIRMI, SIVE PLURIMORUM INFIRMORUM:
[Col. 0971C]

Et dicitur officium istud in sexta feria, quando non habuerit aliqua festa recitare, vel in alio tempore, quando sibi placuerit recitare illud.



[CXLV] Ad Vesperos.

[Col. 0971D] In nomine Domini nostri Jesu Christi lumen cum pace. R\. Deo gratias.

Dominus sit. R\. Et cum.

Lauda. Dominus illuminatio mea, et salus mea, quem timebo?

Dominus sit. R\. Et cum.

Sonus. Sana, Domine, omnes languores nostros. Alleluia. V\. Redime de interitu vitam nostram. Alleluia, alleluia.

Antiphona. Christe Domine, qui es medicus salutaris, P. Tribue languidis subsidium medicinae coelestis. V\. O Domine salvos nos fac, o Domine bona prosperare. P. Tribue. V\. Gloria, et honor. P. Tribue.

Dominus sit. R\. Et cum.

Lauda. Salvos nos faciat dextera tua. Alleluia. P. [Col. 0972C] Exaudi nos Domine Deus noster: Alleluia, alleluia, V\. Ut confiteamur nomini sancto tuo: et gloriemur in laude tua. P. Exaudi. V\. Gloria, et honor. P. Exaudi.

Dominus sit. R\. Et cum.

Lauda. Salvos nos fac Domine Deus noster: Alleluia. P. Et congrega nos de nationibus: Alleluia, alleluia. V\. Ut confiteamur nomini sancto tuo: et [Col. 0972D] gloriemur in laude tua. P. Et congrega. V\. Gloria. P. Alleluia, alleluia.



Hymnus.



   Christe, coelestis medicina Patris,
Verus humanae medicus salutis,
Providae plebis precibus potenter
      Pande favorem.

   En ob infirmos tibi supplicamus,
Quos nocens pestis valitudo quassat;
Ut pius morbum releves jacentum,
      Quo quatiuntur.

   Qui potestate manifestus extans,
Mox Petri socrum febribus jacentem,
Reguli prolem, puerumque salvans
      Centurionis.

   [Col. 0973A] Ferto languenti populo vigorem:
Efflue largam in populis salutem:
Pristinis, more solito, reformans
      Viribus aegros.

   Corporum morbos, animaeque sana:
Vulnerum causis adhibe medelam;
Ne sine fructu cruciatus urat
      Corpora nostra.

   Omnis impulsus perimens recedat:
Omnis incursus crucians liquescat:
Vigor optatae foveat salutis
      Membra dolentis.

   Jam, Deus, nostros miserere fletus;
Sic quibus te nunc petimus mederi;
Ut tuam omnis recubans medelam
      [Col. 0973B] Sentiat aeger:

   Quo, per inlata mala dum teruntur,
Eruditorum numero decori
Compotes intrent, sociante fructu,
      Regna polorum.

   Gloriam psallat chorus, et resultet;
Gloriam dicat, canat, et revolvat:
Nomini Trino, Deitati soli
      Sidera clament.

Supplicatio. Oremus Redemptorem mundi, Dominum nostrum Jesum Christum, cum omni supplicatione rogemus; ut vulnera famulorum suorum, omnium fidelium infirmorum, propitius curare dignetur. R\. Praesta aeterne omnipotens Deus.

[Col. 0973C] Kyrie eleison. R\. Christe eleison. Kyrie eleison.

Capitula. Precamur, Domine, ut nos in ira tua non arguas: et furorem tuum in nos desaevire non sinas: sed placidus correptor tolle peccandi usum; ne nos arguendo durius, propellas ad nihilum: Miserere ergo [CXLVI] infirmitati nostrae: et famulorum tuorum, omnium fidelium infirmorum tuam imperti medelam: et quos cernis proprio turbari peccato, quietos deputa, misericorditer indulgendo.

Pater noster. A malo nos libera. fol. 10.

Benedictio. Omnipotens Dominus, qui fidelissimos famulos suos, omnes fideles infirmos, corporali corripit vulnere, ipse illos, et nos a corporis, mentisque aegritudinibus expiet. R\. Amen. Quique nostram in se suscepit infirmitatem, ipse nobis, et illis tribuat [Col. 0973D] tolerantiae sine fine mercedem: R\. Amen. Sicque omnes in communi, ejus pietas foveat, ut nec corrupta nostra salus desaeviat; nec desperationis infirmitas illata succumbat. R\. Amen.

Lauda. Salvos nos fac Domine Deus noster: Alleluia. P. Ut confiteamur nomini sancto tuo, Alleluia: et gloriemur in laude tua. Alleluia, alleluia. V\. Memento nostri Domine in beneplacito tuo: visita nos Deus in salute tua. P. Ut confiteamur. V\. Gloria, et honor. P. Ut confiteamur.

Oratio. Omnipotens sempiterne Deus, inclina. Ut hic infra.

Per misericordiam.

Dominus sit. R\. Et cum.

[Col. 0974A] In nomine Domini nostri Jesu Christi, salus infirmorum cum pace. R\. Deo gratias.



Ad Matutinum.

Ne projicias nos Domine a facie tua: P. Et spiritum sanctum tuum ne auferas a nobis. Psalm. L. P. Et spiritum sanctum. Ne projicias.

Oratio. Ne projicias nos Domine a facie tua; neque auferas misericordiam tuam a nobis: ut quos reatus facinoris tenet obnoxios; miserationis tuae clementia faciat absolutos. R\. Amen.

Per.

Antiphona. Salvator noster, salva nos in dilectione tua; P. Et indulgentia tua libera nos. V\. Ad te levamus oculos nostros, qui habitas in coelis. P. Et indulgentia. V\. Gloria. P. Et indulgentia.

[Col. 0974B] Oratio. Omnipotens sempiterne Deus, inclina aurem tuam supplicationibus nostris: et famulis tuis, omnibus fidelibus infirmis, adversa corporis valitudine laborantibus, coelestis gratiae medicinam concede.

Per. R\. Amen.

Antiphona. Ostende nobis Domine misericordiam tuam: P. Et salutare tuum da nobis. V\. Ut confiteamur nomini sancto tuo: et gloriemur in laude tua. P. Et salutare. V\. Gloria, et honor. P. Et salutare.

Oratio. Deus, qui confitentium tibi corda purificas; et accusantem conscientiam ab omni vinculo iniquitatis absolvis: da indulgentiam famulis; et coelestis gratiae synceram medicinam eorum tribue [Col. 0974C] corporibus. R\. Amen.

Per.

Antiphona. Convertere Domine, et eripe animas nostras. P. Et salvos nos fac propter misericordiam tuam: quia non est in morte qui memor sit tui. V\. Domine, ne in furore tuo arguas nos: neque in ira tua corripias nos. P. Et salvos. V\. Gloria, et honor. P. Et salvos.

Oratio. Adesto quaesumus, Domine, supplicibus tuis: et quibus austeritatem justae correptionis infligis, propitius adhibe auxilium misericordissimae consolationis. R\. Amen.

Per.

R\. Virtus nostra, Domine, esto firmamentum infirmis: [Col. 0974D] P. Esto refugium, et liberator oppressis: V\. Esto brachium nostrum in mane, et salus nostra in tempore tribulationis. P. Esto refugium. V\. Gloria, et honor. Reiteretur Responsorium.

Antiphona. Ego occidam, et vivere faciam: percutiam, et ego sanabo.


Canticum Deuteronomii (Cap. XXXII).

Vidi enim eos fatigatos, * et defectos in obductione, et dissolutos.

Et dixi: Ubi sunt dii tui Israel, * in quibus confidebas in ipsis?

Quorum adipe sacrificiorum edebatis, * et bibebatis: vinum libationum eorum:

Exurgant nunc, et adjuvent vos, * et fiant vobis protectores.

[Col. 0975A] Videte, videte, quoniam ego sum Dominus, * et non est alius praeter me:

Ego sum qui occidam, et vivere faciam: * percutiam, et ego sanabo.

Matutinarium. Illumina Domine vultum tuum super nos, et miserere nobis: P. Ut cognoscamus in terra viam tuam. V\. Deus misereatur nobis, et benedicat nos: P. Ut cognoscamus.

Lauda. Laudate Dominum omnes gentes Alleluia, alleluia: et collaudate eum omnes populi. P. Quoniam confirmata est super nos [CXLVII] misericordia ejus: et veritas Domini manet in aeternum. V\. Gloria, et honor.


Lectio libri Hieremiae Prophetae (Cap. XXIX).

R\. Deo gratias.

[Col. 0975B] Haec dicit Dominus: Ecce ego visitabo vos: et suscitabo super vos verbum meum bonum, et reducam vos ad locum istum. Ego enim scio cogitationes, quas cogito super vos, ait Dominus, cogitationes pacis, et non afflictionis, ut dem vobis fidem, salutem, et patientiam. Et invocabitis me, et timebitis: orabitis me, et ego exaudiam vos. Quaeretis me, et invenietis: cum quaesieritis me in toto corde vestro, inveniar a vobis, ait Dominus omnipotens. R\. Amen.

Hymnus. Christe coelestis. Ut supra in Vesperis.

Capitula. Respice, Domine, super famulos tuos, omnes fideles aegrotos, tui nominis invocatione gaudentes: tribue eis medicinam coelestem: tutelam mentis infunde: et ab omni infirmitate, et languore [Col. 0975C] eos liberare dignare.

Pater noster. A malo nos libera. Fol. 10.

Lauda. Salvos nos fac. Ut supra in Vesperis.



Ad Tertiam.


Lectio libri Proverbiorum Salomonis (Cap. VII).

R\. Deo gratias.

Fili, Custodi sermones meos, et praecepta mea reconde tibi. Serva mandata mea, et vives. R\. Amen.

Antiphona. Dominus virtutum, ipse est Rex gloriae. Psalmus XXIII.

Oratio. Domine fortis et potens, Domine virtutum, ipse es Rex gloriae: ab omni peccato cor nostrum munda, et manus nostras innoxias serva; et animas nostras a vanitate dissocia: ut in loco sancto tuo [Col. 0975D] stare, et a te Domino Deo nostro benedictionem mereamur percipere. R\. Amen.

Per misericordiam.

Psalmus CXXIV.

Antiphona. Ad te Domine levavi animam meam: Deus meus in te confido, non erubescam: neque irrideant me inimici mei. Reiteretur Antiphona. Ad te Domine.

Oratio. Ad te Domine formam animae nostrae, spei adminiculo erigentes, precamur; sic eam desideriis spiritualibus imbuas, ut carnaliter conversari desistat: ne inimici derideant promittendo terrena, quam spiritualis gratia pertrahit ad superna. Tu itaque Deus Omnipotens, id sapere concede, ut veritati potius, [Col. 0976A] quam mendacio ambiat inhaerere; sic libeat humilitati insistere, ut per id et morbum superbiae caveat, et tuorum praemia bonorum cum Sanctis participare suescat. R\. Amen.

Per misericordiam.

Antiphona. Vide humilitatem meam, Domine, vide laborem meum: et dimitte peccata mea.


Psalmus XXIV.

Vide humilitatem meam, et laborem meum: * et dimitte mihi omnia peccata mea.

Respice inimicos meos, quoniam multiplicati sunt, * et odio iniquo oderunt me.

Custodi animam, et eripe me.: * non confundar quoniam invocavi te.

Innocentes et recti adhaeserunt mihi: * quia sustinui [Col. 0976B] te, Domine.

Redime me Deus Israel, * ex omnibus angustiis meis.

Gloria, et honor. Reiteretur Antiphona. Vide humilitatem.

R\. Ad adjuvandum nos festina, Domine: ad liberandum nos, P. Ne tardaveris. V\. Deus in nomine tuo salvos nos fac: et in virtute tua libera nos. P. Ne tardaveris. V\. Gloria, et honor. Reiteretur Responsorium.

Lauda. Alleluia, Alleluia, Alleluia, Alleluia, Alleluia, Alleluia. Laus tibi, laus tibi, laus tibi, laus tibi, Jesu Christe. V\. Gloria, et honor. P. Alleluia, alleluia.

Preces. Non est alius, P. Nisi tu Deus, V\. Qui orari possit. P. Nisi, V\. Qui misereri possit. P. Nisi. [Col. 0976C] V\. Qui contritos sanet, P. Nisi, V\. Qui infirmos visitet, P. Nisi, V\. Qui captivos liberet, P. Nisi. Reiteretur Non est alius.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut vulnera famulorum suorum omnium fidelium infirmorum propitius curare dignetur. R\. Praesta aeterne omnipotens Deus.

Kyrie eleison. R\. Christe eleison. Kyrie eleison.

[CXLVIII] Capitula. Ad te, Domine, levantes animas nostras, precamur; ut eas spirituali sustollas desiderio, quae carnali saepius dimerguntur voto: dona humilitatem, quam ipse videas; et perfice fructuosum laborem, ut peccata dimittas: simplicitas et aequitas nostris inhaereant animis; dolus et injustitia [Col. 0976D] procul recedant a nobis.

Pater noster. Sed libera nos.

A malo nos libera, et in tuo timore, et opere bono nos confirma, Trinitas Deus noster; qui es benedictus, et vivis, et omnia regis in saecula saeculorum. R\. Amen.

Benedictio dicatur, ut in Tertia, quae dicitur in diebus feriis per totum annum. Ad Sextam, et Nonam, omnia dicantur, ut in alio tempore.



INCIPIT OFFICIUM MORTUORUM.



Ad Vesperos.

Antiphona. Eripe Domine animas nostras de morte, ut placeamus tibi in lumine viventium.



Psalmus.
[Col. 0977A]

Eripe animam meam ab impio, * frameam tuam ab inimicis manus tuae.

Eripe me de manu inimicorum nostrorum, * et a persequentibus me.

Illustra faciem tuam super servum tuum, salvum ne fac in misericordia tua: * Domine non confundar, quoniam invocavi te.

Eripe me de inimicis meis Deus meus: * et ab insurgentibus in me libera me.

Eripe me de operantibus iniquitatem: * et de viris sanguinum salva me.

Eripe me de luto ut non infigar: * libera me ab his qui oderunt me, et de profundis aquarum.

Eripe me, quia tu scis improperium meum, * et [Col. 0977B] confusionem meam, et reverentiam meam.

Eripe me de inimicis meis Domine, ad te confugi: * doce me facere voluntatem tuam, quia Deus meus es tu.

Eripe me, et libera me de aquis multis; et de manu filiorum alienorum. * Quorum os locutum est vanitatem: et dextera eorum, dextera iniquitatis.

Eripe me Domine ab homine malo: * a viro iniquo eripe me.

Eripies me de contradictionibus populi: * constitues me in caput gentium.

Eripiens inopem de manu fortiorum ejus: * egenum et pauperem a diripientibus eum.

Eripuit me de inimicis meis fortissimis, et ab his qui oderunt me: * quoniam confortati sunt super [Col. 0977C] me.

Gloria et honor.

Antiphona. Vivent mortui tui Domine, et interfecti mei resurgent. Alleluia, alleluia. V\. Expergiscimini, qui dormitis in pulvere: et laudate Dominum Deum vestrum. Alleluia, alleluia.



Psalmus David.

Usquequo exaltabitur inimicus meus super me? * respice, et exaudi me Domine Deus meus.

Usquequo Domine oblivisceris in finem? * usquequo avertis faciem tuam a me?

Usquequo improperabit me inimicus: * irritat adversarius nomen tuum in finem?

Usquequo Domine irasceris in finem: * accendetur [Col. 0977D] velut ignis zelus tuus?

Usquequo Domine avertis in finem: * exardescet sicut ignis ira tua?

Usquequo peccatores Domine, * usquequo peccatores gloriabuntur?

Usquequo gravi corde? ut quid diligitis vanitatem, et quaeritis mendacium?

Usquequo judicatis iniquitatem: * et facies peccatorum sumitis?

Gloria, et honor.

Antiphona. Redime Domine animas servorum tuorum. P. Alleluia. V\. Custodi omnia ossa eorum; et non derelinquas animas servorum tuorum. P. Alleluia. V\. Gloria, et honor Patri.



Psalmus David.
[Col. 0978A]

Redime me, et miserere mei: pes meus stetit in via recta: * in Ecclesiis benedicam te Domine.

Redimet Dominus animas servorum suorum: * et non derelinquet omnes qui sperant in eo.

Redemisti in brachio tuo populum tuum, * filios Jacob, et Joseph.

Redemptionem misit Dominus populo suo: * mandavit in aeternum testamentum suum

Gloria, et honor.

Antiphona. Non intres in judicio P. Cum servis tuis, Domine; V\. Quia non justificabitur in conspectu tuo omnis vivens. P. Cum servis. V\. Gloria, et honor. P. Cum servis.



Psalmus.

[Col. 0978B] Numquid in aeternum projiciet Deus: * aut non apponet ut complacitior sit adhuc?

Numquid in aeternum irasceris nobis? * aut [CXLIX] extendes iram tuam a generatione in generationem?

Numquid irascetur per singulos dies?

Numquid confitebitur tibi pulvis, * aut annuntiabit veritatem tuam?

Numquid mortuis facies mirabilia: * aut medici suscitabunt, et confitebuntur tibi?

Numquid narrabit aliquis in sepulchro misericordiam tuam, * aut veritatem tuam in perditione?

Numquid cognoscentur in tenebris mirabilia tua, * et justitia tua in terra oblivionis?

Numquid adhaeret tibi sedes iniquitatis, * qui fingis laborem in praecepto?

[Col. 0978C] Numquid in fluminibus iratus es Domine? * aut in fluminibus furor tuus? aut in mari indignatio tua?

Numquid non Deus est pater tuus, * qui possedit, et fecit, et creavit te?

Numquid Sion dicet: Homo, et homo natus est in ea: * et ipse fundavit eam Altissimus.

Numquid obliviscetur misereri Deus? * aut continebit in ira sua misericordias suas? Gloria, et honor.

Antiphona. Credimus, quia Redemptor noster resuscitabit nos: P. Et in carne nostra videbimus Dominum Deum. V\. Fidelis Dominus in omnibus verbis suis: et sanctus in omnibus operibus suis. P. Et in carne. V\. Gloria, et honor. P. Et in carne [Col. 0978D] nostra videbimus Dominum Deum.

Lauda. Alleluia. Fac cum servis tuis Deus, P. Secundum misericordiam tuam. Alleluia, alleluia. V\. Memento congregationis tuae Domine, quam creasti ab initio. P. Secundum. V\. Gloria, et honor. P. Secundum.

Lauda. Alleluia. Educ eos Domine de tenebris, et umbra mortis: P. Et vincula eorum disrumpe. Alleluia, alleluia. V\. Memento congregationis tuae Domine, quam creasti ab initio. P. Et vincula. V\. Gloria, et honor. P. Et vincula.



Hymnus.



   Deus ignee fons animarum,
      Duo qui socias elementa:
Vivum simul, ac moribundum
[Col. 0979A] Hominem, Pater effigiasti.

   Tua sunt, tua Rector utraque:
Tibi copula jungitur horum;
Tibi, dum vegetata cohaerent
Spiritus simul et caro servit.

   Rescissa sed ista seorsum,
Solvunt hominem, perimuntque;
Humus excipit arida corpus,
Anima rapit aurae liquorem.

   Quia cuncta creata necesse est
Labefacta senescere tandem,
Compactaque dissociari,
Et dissona texta retexi.

   Hinc maxima cura sepulchris
Impenditur: hinc resolutos
[Col. 0979B] Honor ultimus accipit artus,
Et funeris ambitus ornat.

   Hoc provida Christicolarum
Pietas studet; ut pote credens
Fore protinus omnia viva,
Quae nunc gelidus sopor urget.

   Qui jacta cadavera passim
Miserans tegit aggere terrae:
Opus exhibet ille benignum
Christo pius omnipotenti.

   Quia lex eadem movet omnes
Gemitum dare sorte sub una:
Cognataque funera nobis
Aliena in morte dolere.

   Sequimur tua dicta, Redemptor,
[Col. 0979C] Quibus atra morte triumphans,
Tua per vestigia mandas,
Socium crucis ire latronem.

   Patet ecce fidelibus ampli
Via lucida jam paradisi;
Licet et nemus illud adire
Homini, quod ademerat anguis.

   Illic precor, Optime Ductor,
Famulam tibi praecipe mentem
Genitali in sede sacrari,
Quam liquerat exul, et errans.

   Animas, non immemor ob hoc,
Quarum memores sumus ipsi,
Deus, sorde rogamus, piatas,
[Col. 0979D] Erebi rogis fac alienas.

   Sit honor tibi, fons pietatis:
Laus, gloria, summa potestas
Patri, Genito, sive Domino
Orbis Regi; qui Deus unus.
      Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus: ut spiritus, et animas famulorum suorum, omnium fidelium defunctorum, inter agmina Beatorum propitius collocare dignetur. R\. Praesta aeterne omnipotens Deus.

Kyrie eleison. R\. Christe eleison, Kyrie eleison.

Capitula. Deus, apud quem mortuorum spiritus vivunt, et in quo electorum animae, [CL] seposito [Col. 0980A] carnis onere, plena felicitate laetantur; praesta supplicantibus nobis, ut animae famulorum tuorum, omnium fidelium defunctorum, quae temporali caruerunt per corpus visionis hujus luminis usu, aeternae illius lucis solatio potiantur. Non eas tormentum mortis attingat; non dolor horrendae visionis afficiat; non poenalis timor excrutiet; non reorum proxima catena constringat: sed concessa sibi delictorum venia, optata quietis mereantur consequi gaudia repromissa.

Pater noster: Et ne nos.

A malo nos libera, et in tuo timore, et opere bono nos confirma, Trinitas Deus noster; qui es benedictus, et vivis, et omnia regis in saecula saeculorum. R\. Amen.

[Col. 0980B] Humiliate vos benedictioni.

R\. Dominus sit. R\. Et cum

Benedictio. Christus Dominus, qui morte sua subvenit mortuis, orantes nos exaudiat pro fidelibus defunctis; R\. Amen. Ut nostris precibus, et nobis salutem optabilem, et illis impetremus quietem: R\. Amen. Quo fides qua cum illis simul Domino credimus, et nos justificet a delictis, et illos liberet a suppliciis. R\. Amen.

Lauda. Defunctorum animas P. Non derelinquas in infernum Domine: Alleluia, alleluia. V\. Quia tu Domine suavis, et mitis; et multae misericordiae omnibus invocantibus te. P. Non derelinquas. V\. Gloria, et honor. P. Non derelinquas.

Dominus sit. R\. Et cum Spiritu tuo.

[Col. 0980C] Oratio. Commendamus tibi, Domine, animam famuli tui N., et animas famulorum famularumque tuarum N. N.; precamurque te, Christe Jesu Salvator mundi, ut propter quam ad terram misericorditer descendisti, Patriarcharum tuorum sinibus insinuare non renuas. Agnosce Domine creaturam tuam, non ex diis alienis creatam, sed a te solo Deo vivo et vero; quia non est Deus alius praeter te, et non est secundum opera tua: laetifica Domine animam ejus in conspectu tuo, et ne memineris iniquitatum ejus antiquarum, et ebrietatum, quas suscitavit furor, sive fervor mali desiderii: licet enim peccaverit, tamen Patrem, et Filium, et Spiritum Sanctum non negavit, sed credidit; et zelum Dei [Col. 0980D] habuit in se: et Deum, qui fecit omnia, adoravit.

Per misericordiam. R\. Amen.

Dominus sit. R\. Et cum.

In nomine Domini nostri Jesu Christi omnes animae fidelium defunctorum per misericordiam Dei sine fine requiescant in pace. R\. Amen.



IN AGENDA MORTUORUM.

Antiphona. Requiem aeternam. Psalmus I. Totus cum Gloria.

Antiphona. Requiem aeternam det tibi Dominus: et lux perpetua luceat tibi in aeternum.

Responsorium. Surgam, et ibo ad patrem meum, et dicam illi: P. Pater, peccavi tibi, indulge mihi. V\. Dum adhuc longe esset, vidit eum pater ejus, et [Col. 0981A] misericordia motus, cecidit super collum ejus, dixitque illi filius: P. Pater.

Abicidaria. Deus miserere, Deus miserere: heu me! Reiteretur. Deus miserere. P. Miser, infelix, malum quod gessi, non intellexi: heu me! V\. Ad te Domine animam levo: heu me! occulta cordis jam reus pando: heu me! P. Miser, infelix. V\. O vita omnis valde amara! heu me! in qua commisi plurima mala: heu me! P. Miser, infelix. V\. Oculi mei, fundite aquas: heu me! forsitan Deus delet peccata: heu me! P. Miser, infelix.

Antiphona. Nunc reges intelligite. Psalmus II. Totus cum Gloria.

Antiphona. Nunc reges intelligite: erudimini omnes, qui judicatis terram. Servite Domino in timore.

[Col. 0981B] Responsorium. Scio Domine, quia nihil in terra sine causa. P. Quia homo nascitur ad laborem, et avis ad volandum. V\. Ego vero deprecabor Dominum; et ad eum ponam eloquium meum. P. Quia homo nascitur.

Abicidaria. Deus miserere, Deus miserere in peccatis ejus. Reiteretur. Deus miserere. V\. Ecce nunc advenit dirae mortis dies, et hora extrema vitae, ut cum eis patribus locatus, simul jam quiescat. P. Deus miserere. V\. Vos amici mei, sorores, et matres super me dolentes, ad Dominum pie supplices fundite dignas pro me preces. P. Deus miserere.

Antiphona. Confirma super nos. Psalmus CXVI. Totus cum Gloria.

Antiphona. Confirma super nos Deus misericordiam [Col. 0981C] tuam.

[CLI] Responsorium. Peccantem me quotidie, nec poenitentem Domine, timor mortis conturbat me: et quia in inferno nulla est confessio, P. Miserere mei Deus, miserere mei. V\. Peccavi, Domine, peccavi; et iniquitates meas ego agnosco: peto obsecrans te: P. Miserere mei Deus.

Abicidaria. Miserere, miserere, miserere illi Deus. P. Miserator, miserere: veniam ei concede. V\. Agnus Dei, qui ut ovis immolatus es pro nobis, et ut homo indignaris, Deus verus adoraris. P. Miserator. V\. Jesu dulcis, Jesu pie, Fili virginis Mariae, qui pro nobis ascendisti crucem; Pater, parce isti. P. Miserator. V\. Terge mala, quae commisit: dele noxam: quod deliquit: et concede locum lucis sempiternae [Col. 0981D] amoenitatis. P. Miserator.

Supplicatio. Oremus pium, et exaudibilem Dominum nostrum Jesum Christum, cum omni supplicatione rogemus; ut et spiritum, et animam famuli sui in locum lucis inter agmina Beatorum propitius collocare dignetur. R\. Praesta aeterne omnipotens Deus.

Kyrie eleison. R\. Christe eleison. Kyrie eleison.

Oratio. Tibi Domine, commendamus animam famuli tui, ut defunctus saeculo tibi vivat; et quae per fragilitatem mundanae conversationis peccata comisit, tu venia misericordissimae pietatis absterge. Per Christum Dominum nostrum. R\. Amen.

Dominus sit semper. R\. Et cum.

Dicat Sacerdos: In nomine Domini nostri Jesu [Col. 0982A] Christi omnes animae fidelium defunctorum per misericordiam Dei sine fine requiescant in pace. R\. Amen.



Ad Matutinum.

Lauda. Cor contritum et humiliatum Deus ne despicias. Psalmus L. Totus cum Gloria.

Oratio. Cordis nostri secreta, quae quotidie curis carnalibus sordidantur, hyssopi verbi tui, omnipotens Deus, aspersione mundentur: ut recedat a nobis callidus seminator; et Christus Dominus in nobis maneat perpetuus consolator. R\. Amen.

Antiphona. Memento Domine, quod terra sumus: Homo, sicut foenum dies ejus, sicut flos foeni, ita spiritus pertransivit ab eo.



Psalmus David.
[Col. 0982B]

Ad te levamus oculos nostros, * qui habitas in coelis.

Ad te Domine clamabo: et ad Deum meum deprecabor. * Quae utilitas in sanguine meo, dum descendero in corruptionem?

Numquid confitebitur tibi pulvis, * aut annuntiabit veritatem tuam?

Ad te Domine clamabo, Deus meus ne sileas a me: * nequando taceas a me, et assimilabor descendentibus in lacum.

Ad te clamaverunt patres nostri, et salvi facti sunt: * in te speraverunt, et non sunt confusi.

Ad te clamavi: dum anxiaretur cor meum, in petra exaltasti me. * Et deduxisti me, quia factus es [Col. 0982C] spes mea: turris fortitudinis a facie inimici.

Ad te orabo, Domine, mane: exaudies vocem meam. * Mane astabo tibi, et videbo: quoniam non Deus volens iniquitatem tu es.

Ad te Domine levavi animam meam: Deus meus in te confido, non erubescam: neque irrideant me inimici mei: * etenim universi, qui sustinent te, non confundentur.

Ad te confugi: * doce me facere voluntatem tuam, quia Deus meus es tu.

Ad te Domine levavi animam meam: * eripe me de inimicis meis.

Requiem aeternam det tibi Dominus: * et lux perpetua luceat tibi in aeternum.

Oratio. Petimus, Domine, misericordiam tuam; ut [Col. 0982D] animas famulorum tuorum omnium fidelium defunctorum pietatis tuae rore perfundas: liberes eas de manibus terribilium ministrorum: de loco ardoris educas: ad paradisi studia jubeas pervenire; ut Abrahae sinu collocatas, cum Sanctis tuis omnibus in prima anastasi suscitentur. R\. Amen.

Antiphona. Memento Domine, quia ventus est vita nostra: anni nostri veloci cursu transierunt. Jam miserere nobis, quia pulvis sumus.



Psalmus David.

Miserere mei, et exaudi orationem meam. * Miserere mei Domine: vide humilitatem meam de inimicis meis.

Miserere mei Domine, quoniam infirmus sum: [Col. 0983A] * sana me Domine, quoniam conturba a sunt ossa mea. Et anima mea turbata est valde.

Miserere mei Domine: quoniam unicus et pauper sum ego. * Tribulationes cordis mei [CLII] multiplicatae sunt: de necessitatibus meis erue me.

Miserere mei: pes meus stetit in via recta: * in ecclesiis benedicam te Domine.

Miserere mei, et exaudi me. Tibi dixit cor meum, * exquisivit te facies mea: faciem tuam Domine requiram. Ne avertas faciem tuam a me.

Miserere mei Domine quoniam tribulor: conturbatus est in ira oculus meus, anima mea, et venter meus: * quoniam defecit in dolore vita mea, et anni mei in gemitibus.

Miserere mei Deus, secundum magnam misericordiam [Col. 0983B] tuam: * et secundum multitudinem miserationum tuarum, dele iniquitatem meam.

Miserere mei Deus, miserere mei: quoniam in te confidit anima mea. * Et in umbra alarum tuarum sperabo, donec transeat iniquitas.

Miserere mei, conculcavit me homo: tota die impugnans tribulavit me. * Conculcaverunt me inimici mei tota die: quoniam multi bellantes adversum me.

Miserere mei Domine, quoniam ad te clamavi tota die: * laetifica animam servi tui, quoniam ad te Domine levavi animam meam.

Miserere mei, et da imperium tuum puero tuo: * et salvum fac filium ancillae tuae. Fac mecum signum in bono.

Miserere nostri Domine, miserere nostri: * quia [Col. 0983C] multum repleti sumus despectione.

Requiem aeternam, etc.

Oratio. Deus, qui humanarum animarum amator es; animas famulorum tuorum omnium fidelium defunctorum, quas vera, dum in corporibus manerent, tenuit fides; ab omni cruciatu inferorum redde extorres: ut segregatae ab infernalibus claustris, Sanctorum mereantur adjuvari consortiis. R\. Amen.

Antiphona. Memento Domine congregationis tuae, quam creasti ab initio.



Psalmus David.

Libera me, nequando rapiat ut leo animam meam, * dum non est qui redimat, neque qui salvum faciat.

Libera me de sanguinibus Deus, Deus salutis meae: [Col. 0983D] * et exultabit lingua mea justitiam tuam.

Libera me ab his qui oderunt, * et de profundis aquarum.

Libera me, quia egenus et pauper ego sum: * et cor meum conturbatum est intra me.

Libera me a persequentibus me: * quia confortati sunt super me.

Libera me de aquis multis; et de manu filiorum alienorum. * Quorum os locutum est vanitatem: et dextera eorum, dextera iniquitatis.

Libera me de operantibus iniquitatem: * et de viris sanguinum salva me:

Libera animam meam Domine a labiis iniquis, * et a lingua dolosa

[Col. 0984A] Libera animam meam: * misericors Dominus, et justus, et Deus noster miseretur.

Libera Deus Israel afflictos, * ex omnibus tribulationibus suis.

Liberasti virgam hereditatis tuae: * mons Sion, in quo habitasti in eo.

Requiem aeternam, etc.

Oratio. Fac, quaesumus Domine, hanc cum servis tuis misericordiam, ut factorum suorum in poenis non recipiant vicem, qui tuam in votis tenuerunt fidei veritatem; ut sicut hic vera fides junxit eos fidelium turmis, ita eos illuc tua miseratio societ Angelicis choris. R\. Amen.

Abicidaria. Miserere, miserere, miserere illi, Deus. P. Christe Redemptor, veniam ei concede. V\. Mundi [Col. 0984B] Rector, et Redemptor Jesu Christe, rerum Actor. P. Christe Redemptor. V\. Qui exaudis obsecrantes, et gementes intueris. P. Christe Redemptor. V\. Qui expectas poenitentes, et peccata deplorantes. P. Christe. V\. Sacerdotum audi preces, aures tuas implorantum. P. Christe Redemptor. V\. Sepultura domus mea tenebrosa, et dolorosa. P. Christe.

Oratio. Delicta juventutis, et ignorantiae ejus, quaesumus, ne memineris Domine; sed secundum magnam misericordiam tuam, memor esto illius in Gloria claritatis tuae. Aperiantur ei coeli, collaetentur illi Angeli, in regnum tuum Domine servum tuum suscipe. Suscipiat eum Sanctus Michael Archangelus Dei, qui militiae coelestis meruit principatum: Veniant illi obviam sancti Angeli, et perducant eum in coelestem [Col. 0984C] civitatem Hierusalem: Suscipiat eum Beatus Petrus Apostolus, cui a Deo claves coelestis regni traditae sunt: Adjuvet eum Sanctus Paulus, qui dignus fuit esse vas electionis: Interce lat pro eo Sanctus Joannes electus Dei Apostolus, [CLIII] cui revelata sunt secreta coelestia: Orent pro illo omnes Sancti Apostoli, quibus a Domino data est potestas ligandi atque solvendi: Intercedant pro eo omnes Sancti Dei, qui pro Christi nomine tormenta in hoc saeculo sustinuerunt; ut vinculis carnis exutus pervenire mereatur ad Gloriam regni coelestis, praestante Domino nostro Jesu Christo; Qui cum Patre.



In secundo Nocturno.

Antiphona. Sedentes in tenebris, et umbra mortis: vinctos vinculis tu resolve Domine.



Psalmus David.
[Col. 0984D]

Quia tu Domine suavis, ac mitis es; * et multum misericors invocantibus te.

Tu Domine Deus miserator et misericors, * patiens, et multae misericordiae, et verax.

Tu Domine adjuvisti me, * et consolatus es me.

Tu Domine susceptor meus * gloria mea, et exaltans caput meum.

Tu Domine servabis et custodies nos * a generatione hac in aeternum.

Tu Domine ne elongaveris auxilium tuum a me: * ad defensionem meam conspice.

Tu Domine, * benedixisti justo.

Tu Domine ne longe facias miserationes tuas [Col. 0985A] me: misericordia et veritas tua semper susceperunt me.

Tu Domine eruisti animam meam ut non periret, * projecisti post tergum tuum omnia peccata mea.

Tu Domine deridebis malos: * et ad nihilum deduces omnes gentes.

Requiem, etc.

Oratio. Suscipe piissime Deus in sinu Abrahae Patriarchae animas famulorum tuorum, omnium fidelium defunctorum; eosque cum Sanctis et electis adjunge: non eis culpa carnis ad poenam; sed prosit eis tuae pietas miserationis ad veniam. R\. Amen.

Antiphona. Animas pauperum tuorum, Domine, ne obliviscaris in finem.



Psalmus David.

[Col. 0985B] Tui sunt coeli, et tua est terra, * mare, et omnia quae in eis sunt.

Tu fecisti omnes terminos terrae: aestatem et ver: tu plasmasti ea. * Tu eruisti animam meam ut non periret: projecisti post tergum tuum omnia peccata mea.

Tu fundasti orbem terrae: aquilonem, et mare tu creasti.

Tu illuminas lucernam meam Domine: Deus meus illumina tenebras meas.

Tu cognovisti omnia novissima, et antiqua: * tu formasti me, et posuisti super me manum tuam.

Tu populum humilem salvum facies: * et oculos superborum humiliabis.

[Col. 0985C] Tu terribilis es, et quis resistet tibi? * et ex tunc ira tua.

Requiem, etc.

Oratio. Petimus, Domine, misericordiam tuam; ut animae famulorum tuorum, omnium fidelium defunctorum, mutata sorte tristium mansionum, felici perfruantur societate Justorum. R\. Amen.

Antiphona. Parce nobis, Domine, quia animas amas.



Psalmus David.

Ad te levamus oculos nostros, * qui habitas in coelis.

Ecce sicut oculi servorum, * in manibus dominorum suorum.

Sicut oculi ancillae in manibus dominae suae: * ita [Col. 0985D] oculi nostri ad Dominum Deum nostrum, donec misereatur nostri.

Ad Dominum meum clamavi: et exaudivit de templo sancto suo vocem meam: * et clamor meus introivit in aures ejus.

Ad Dominum cum tribularer clamavi: et exaudivit me. * Domine libera animam meam a labiis iniquis, et a lingua dolosa.

Ad omnia mandata tua dirigebar: * omnem viam iniquam odio habui.

Requiem aeternam, etc.

Oratio. Precamur te, Deus Omnipotens; ut defunctorum animae in te credentes, ac de tua pietate, misericordiaque tua sperantes, sic a delictis omnibus [Col. 0986A] absolvantur, ut nulla in aeterna confusione obnoxiae te eantur. V\. Amen.

Abicidaria. Miserere, miserere, Deus, miserere: veniam ei concede, et peccata dele. V\. Aurem tuae pietatis pulsamus modo: tu requiem attribue famulo tuo. P. Miserere. V\. O Jesu Redemptor, Bone, Sancte, Aeterne, huic, pro quo te supplicamus, veniam dona. P. Miserere. V\. Dimitte illi omnia ejus delicta: ejus facta non requiras in die illa. P. Miserere. V\. Vos orate, Sacerdotes, pro me ad Deum, ut non inveniar reus jam ante eum. P. Miserere. V\. Simul et omnes Levitae gemitum date: qui ministratis Christi ante altare. P. Miserere.

[CLIV] Oratio. Deus, cui omnia vivunt, et cui non pereunt moriendo corpora nostra, sed mutantur in [Col. 0986B] melius: Te supplices deprecamur, ut suscipi facias animam famuli tui per manus sanctorum Angelorum tuorum deducendam in sinum amici tui Abrahae Patriarchae, resuscitandamque in novissimo magni judicii die: et quicquid vitiorum, fallente diabolo, contraxit, tu pius, et misericors abluas indulgendo. R\. Amen.



In tertio Nocturno.

Antiphona. Noli nos relinquere Domine: ne tradas animas nostras imperio inimicorum.



Psalmus David.

Domine dilexi decorem domus tuae, * et locum habitationis gloriae tuae.

Domine servabis nos: et custodies nos * a generatione [Col. 0986C] hac in aeternum.

Domine a paucis divide eos, in vita eorum * de absconditis tuis adimpletus est venter eorum.

Domine, Domine virtus salutis meae: * obumbrasti super caput meum in die belli.

Domine recessisti longe, despicis in opportunitatibus, in tribulatione? Dum superbit impius, incenditur pauper: comprehenduntur in consiliis quibus cogitant.

Domine Deus clamavi ad te, * et sanasti me.

Domine eduxisti ab inferno animam meam: * salvasti me a descendentibus in lacum.

Domine in voluntate tua, praestitisti decori meo virtutem: * Avertisti faciem tuam a me, factus sum conturbatus.

[Col. 0986D] Domine quando respicies? * restitue animam meam a malignitate eorum, a leonibus unicam meam.

Domine Domine Rex deorum, coelorum, * ne extermines populum tuum, et hereditatem tuam, quam liberasti de imperio inimicorum.

Requiem aeternam.

Oratio. Suscipe, Domine, animam famuli tui N. quam hodie de ergastulo hujus saeculi vocare dignatus es; et libera eam de locis poenarum: quietis, ac lucis aeternae beatitudine perfruatur; et inter Sanctos et electos tuos in resurrectionis gloria resuscitari mereatur. R\. Amen.

Antiphona. Resurgunt mortui tui, Deus: resurgunt qui in monumentis sunt, et laetabuntur coram te.

[Col. 0987A] Psalmus David. Respice in me, et miserere mei: * quia unicus, et pauper sum ego,

Respice in me, et miserere mei, * da imperium tuum puero tuo: et salvum fac filium ancillae tuae.

Respice inimicos meos quoniam multiplicati sunt, * et odio iniquo oderunt me.

Respice in servos tuos, et in opera tua: * dirige filios eorum.

Respice in testamentum tuum: * quia repleti sunt, qui obscurati sunt terrae domibus iniquitatum.

Respice, et exaudi me Domine Deus meus. Illumina oculos meos, ne unquam obdormiam in morte: * nequando dicat inimicus meus: Praevalui adversus eum.

Requiem aeternam.

[Col. 0987B] Oratio. Non intres in judicium cum servo tuo, Domine; quoniam nullus apud te justificabitur homo, nisi per te omnium tribuatur ei remissio peccatorum. Non ergo eum, quaesumus, tua judicialis sententia premat, quem tibi vera supplicatio fidei christianae commendat: sed gratia tua illi succurrente, mereatur evadere judicium ultionis, qui, dum viveret, insignitus est signaculo sanctae Trinitatis. R\. Amen.

Antiphona. Vivent mortui tui Deus; interfecti mei resurgent.



Psalmus David.

Laetabitur justus cum viderit vindictam: * manus suas lavabit in sanguine peccatoris.

Laetabitur justus in Domino, et speravit in eo, et [Col. 0987C] laudabuntur omnes recti corde. * Laetabor et exultabo in te: psallam nomini tuo Altissime.

Laetabimur in salutari tuo: * et in nomine Dei nostri magnificabimus.

Laetamini in Domino, et exultate justi: * et gloriamini omnes recti corde.

Laetamini justi in Domino: et confitemini memoriae sanctificationis ejus.

Laetentur omnes, qui sperant in te, * in aeternum exultabunt: et habitabis in eis.

Laetetur cor quaerentium Dominum. * Quaerite Dominum, et confirmamini.

Requiem.

Oratio. Clementissime Domine, audi servorum [Col. 0987D] tuorum preces; et animam famuli tui N. inter victricium turmarum catervas facito [CLV] collocari: a dextris quoque Filii tui Domini nostri misericordiam inventurus adsistat; et Sanctorum tuorum consortio deputatus, regnum coeleste sine fine possideat. R\. Amen.

Abicidaria. Miserere, miserere, miserere illi Deus: malis ejus finem pone: pone, et dolentes consolare. P. Jam Domine miserere. V\. Audite me, omnes fratres, seu defunctorum matres; ordo fratrum, et sorores pia voce ejulantes: P. Jam Domine miserere. V\. Libera me de inferno, tu Fili Dei Patris: propter temetipsum, Christe, pone finem malis meis: P. Jam Domine. V\. Bona umbra nos tegebat, quando arbor hic adstabat: intus foris nos ornabat, [Col. 0988A] et nos omnes gubernabat. P. Jam Domine.

Oratio. Domine Jesu Christe, qui mortem moriens devicisti: et vitam mortuis reddidisti: quaesumus potentiam tuam; ut servus tuus, cujus hodie commemorationem facimus, sinistrae partis contagione exutus, dexteram teneat: ut sine metu, sine corruptione, sine mortalitate, quam diutius concupivit productus ad patriam, ibi sit, ubi omnis turba Justorum in aequalitate permanet Angelorum. R\. Amen.



In laudibus.

Ad Canticum. Antiphona. Exortum est in tenebris lumen rectis corde: misericors, et miserator, et justus Dominus.


[Col. 0988B] Canticum. Matthaei (Cap. XXII).

Accesserunt ad Jesum Saducaei, qui dicunt non esse resurrectionem: * et interrogaverunt eum, dicentes:

Magister, Moyses dixit, Si quis mortuus fuerit, non habens filium, * frater ejus ducat uxorem illius, et suscitet semen fratri suo.

Erant autem apud nos septem fratres: et primus, uxore ducta, defunctus est: * et non habens semen, reliquit uxorem suam fratri suo.

Similiter secundus, et tertius usque ad septimum: * Novissime autem omnium, et mulier defuncta est.

In resurrectione ergo, cujus erit de septem uxor? * omnes enim habuerunt eam.

Respondens autem Jesus, ait illis: * Erratis, nescientes [Col. 0988C] Scripturas, neque virtutem Dei.

In resurrectione enim, nec nubent, neque nubentur, * sed sunt sicut Angeli Dei in coelo.

De resurrectione autem mortuorum, * non legistis, quod dictum est a Domino dicente nobis:

Ego sum Deus Abraham, * et Deus Isaac, et Deus Jacob?

Non est Deus mortuorum, * sed viventium.

Requiem aeternam.

Reiteretur Antiphona. Exortum est.

Ad Benedictus. Antiphona. Exaudi Domine vocem meam, qua clamavi ad te: miserere ei, et exaudi me.

Canticum. Benedictus es Domine. fol. 6.

Reiteretur Antiphona. Exaudi Domine.

[Col. 0988D] Sono. Vivent mortui tui Deus: P. Interfecti mei resurgent: V\. Et laetabuntur omnes, qui sunt super terram. P. Interfecti mei.

Lauda. Omnis spiritus laudet Dominum Alleluia: Et conlaudet eum. Alleluia, alleluia. Psalmus CL.

Reiteretur Lauda. Omnis spiritus.

Dominus sit semper. R\. Et cum.


Lectio libri Esaiae Prophetae (Cap. LVIII).

R\. Deo gratias.

Haec dicit Dominus: Orietur in tenebris lumen vobis, et tenebrae vestrae erunt sicut meridies. Et requiem dabit vobis Dominus semper, et replebit splendoribus animas vestras, et ossa vestra liberabit, et eritis quasi hortus irriguus, et sicut fons [Col. 0989A] aquarum, cui non deficiunt aquae, ait Dominus Omnipotens. R\. Amen.



Hymnus.



   Christe Rex, mundi Creator,
Et Redemptor inclyte,
Vota plebis obsecrantis,
Tu benigne suscipe:
Supplici voce precamur,
Postulatus adveni.

   Mortis olim tu potenter
Vincens ut princeps,
Tartara saeva petisti
Dira claustra diruens,
Ferrea vincla resolvens,
[CLVI] Et retrusos eximens.

   [Col. 0989B] Hoc triumpho confitentes,
Mente prona quaesumus;
Mortis ut tu des quietem,
Cum quiete gaudium:
Dexterae Patris trophaeo
Cum beatis omnibus.

   Non eos flamma perurat:
Non catena vinciat:
Vermis illius pavendi
Nemo poenam sentiat;
Sed tuo dono beati,
Absque fine gaudeant.

   Praestet haec Unitas semper,
Atque summa Trinitas;
[Col. 0989C] Cujus est perenne nomen
Sempiterna claritas;
Ac Deus trinus, et unus
Regnat ante saecula.
      Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus: ut spiritus et animas famulorum suorum, omnium fidelium defunctorum, inter agmina beatorum propitius collocare dignetur. R\. Praesta aeterne omnipotens Deus.

Kyrie eleison. R\. Christe eleison. Kyrie eleison.

Capitula. Rogamus sanctam clementiam tuam, Pater Omnipotens Deus, propter animas famulorum tuorum, omnium fidelium defunctorum, quas ex hujus vitae confractibus, et terreni corporis conluvione [Col. 0989D] subtrahere voluisti; ut eas supernae congregationi adsocies, atque ab inferorum sedibus erectas coelestibus habitaculis alliges: ita ut eorum caro, quae nunc jacet exanimata, evigilet gloriosa. Non sint poenarum obnoxiae; sed spiritu gratiae copulatae: omnia facta eorum, dicta, et cogitata pia benignitate indulgeas: ut per Unigeniti tui gratiam, et partem accipiant Gloriae, et plenitudinem resurrectionis in futuro cum Sanctis omnibus valeant obtinere.

Pater noster. A malo nos libera. Fol. 10.

Benedictio. Christus Dominus, qui morte. Lauda. Defunctorum animas. Oratio. Commendamus tibi Domine. Et omnia alia ut supra. Fol. 149.



INCIPIT OFFICIUM UNIUS MARTYRIS PRAECIPUI SEX CAPPARUM, VEL QUATUOR CAPPARUM.
[Col. 0990A]


Ad Vesperos.

Lauda. Speravit anima mea in Domino. A custodia matutina P. Usque ad noctem V\. Sustinuit anima mea in verbo tuo Domine. Fiant aures tuae intendentes, in orationem servi tui. P. Usque ad noctem.

Dicat Presbyter. Dominus sit semper. R\. Et cum.

Sonus. Deus praecinxit me virtutem: P. Et posuit immaculatam viam meam. Alleluia, V\. Dextera tua Domine suscepit me: et disciplina tua ipsa me docuit. Alleluia. P. Et posuit immaculatam.

[Col. 0990B] Dicat Presbyter. Dominus sit R\. Et cum.

Antiphona. Hic vir justus et fidelis in vita sua multa fecit bona; P. Et post mortem laudabilia opera ejus: V\. Hic accipiet benedictionem a Domino: et misericordiam a Deo salutari suo. P. Et post mortem. V\. Gloria, et honor Patri, et Filio, et Spiritui Sancto in saecula saeculorum. Amen. P. Et post mortem.

Dominus sit semper. R\. Et cum

Lauda. Diligam eum ex toto corde meo, dicit Dominus; P. Et erit sicut ros, Israel: germinabit sicut lilium, et florebit. Alleluia, alleluia. V\. Et ego primogenitum ponam illum excelsum prae regibus terrae. P. Et erit sicut ros. V\. Gloria, et honor Patri, et Filio, et Spiritui Sancto in saecula saeculorum. [Col. 0990C] Amen. P. Et florebit. Alleluia, alleluia.



Hymnus.



   Insignem Christi Martyrem
Laudemus ore et pectore,
Quem clara mortis gloria
Coelestem fecit incolam.

   Hic testis namque fidei
Auctorem Christum praedicans,
Litare Sacris Gentium
Contempsit imperterritus.

   Non illum poena carceris,
Non rigor saevus gladii,
Non ferri, non incendia
Fide certantem exasperant.

   Sepulchro corpus redditum
[Col. 0990D] Mortis piato vulnere:
[CLVII] Emicans in coelum volat
Christum secutus spiritus.

   Quem cingit corona Deus,
Claro coruscat lumine;
Laetum victorem choris
Consociat Angelicis.

   Mors ista pretiosa est
Cum Sanctis: et Beata gens,
Qua coelum justis panditur,
Qua regnum lucis traditur.

   Deo Patri sit gloria,
Ejusque soli Filio,
Cum Spiritu Paraclito
[Col. 0991A] In sempiterna saecula.
Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut per gratiam ipsius, et per intercessionem Sanctae Mariae Virginis, et genitricis suae, et per intercessionem Sancti Martyris sui N. nobis remissionem peccatorum, et pacem propitius donare dignetur. R\. Praesta aeterne omnipotens Deus.

Kyrie eleison. R\. Christe eleison. Kyrie eleison.

Capitula. Beatissimi Martyris tui N. Domine natalitia honore debito venerantes dexterae tuae opem exquirimus; et gravati delictorum nostrorum pondere divinam potentiam exposcere non metuimus; quantoque fragilitas nostra vitiorum obice verberetur [Col. 0991B] perpendere non valemus; qui recedendo a te, et per tot abrupta gradiendo facinorum, caecitatis peccatum incurrimus, et te, qui verum justitiae lumen es, contemnendo caruimus: assiste, quaesumus nunc, Trinitas incommutabilis Deus, familiae tuae precibus exoratus; cunctorumque in hac hora vespertina suscipe vota, cunctorumque pius crimina laxa: et omnium facinorum labe detersa, coelestis patriae cunctis praemia tribuere promissa digneris.

Pater noster. Liberati a malo. Fol. 2.

Benedictio. Petitiones nostras superna Divinitas suppleat, et desideria nostra beatissimi Martyris sui N. intercessione proficiat. R\. Amen. Omnium precibus clemens auditor assistat, et cunctorum piacula bonitate propitia absolvat. R\. Amen. Sensus [Col. 0991C] nostros nunc in bonis sibi adhaerere faciat, et in futuro suorum nos gaudiis jungat. R\. Amen.

Per.

Lauda. Statuit Dominus supra petram pedes meos: et direxit gressus meos; P. Et immisit in os meum alleluia; Hymnum Deo nostro. Alleluia. V\. Expectans expectavi Dominum, et intendit mihi. P. Et immisit. V\. Gloria, et honor. P. Et immisit.

Oratio. Praesta. Hic infra.



Ad Matutinum.

Antiphona. Labia mea, Domine, aperies: et os meum annuntiabit laudem tuam. Psalmus L.

Reiteretur Antiphona. Labia.

Oratio. Exultent Domine. Fol. 60.

Antiphona 1. Coronavit eum Dominus, et benedixit. [Col. 0991D] R\. Dilexit illum, P. Et supra multa munera constituet illum. V\. Beatus vir, qui timet Dominum: in mandatis ejus cupiet nimis, P. Et dilexit illum. V\. Gloria, et honor. P. Et supra.

Oratio. Concede, omnipotens Deus, ut sicut gloriosissimus Martyr tuus N., per Christum Dominum in Ecclesia devicit viriliter adversarium, in Christo Ecclesia destruat inimicum: ut populus fidelium aeternam pacem et gaudium obtineat, dum ad te quoque securitatis conquirit proventum. R\. Amen. Per misericordiam.

Antiphona. 2. Coronam gloriae ponam super caput ejus, dicit Dominus: P. Et induam illum stolam candidam; quia servavit mandata mea; P. Et propter [Col. 0992A] nomen meum effusus est sanguis ejus in terra. V\. Potens in terra erit semen ejus: generatio rectorum benedicetur. P. Et induam illum. V\. Gloria, et honor. P. Et propter nomen meum.

Oratio. Praesta nobis, Deus, ut beatissimus Martyr tuus N. assiduum det patrocinium: ut ejus quoque praeclarum assequi mereamur exemplum; quem protectorem sentientes impensissime, sequamur fortissime praeliantem. R\ Amen.

Per misericordiam.

Antiphona 3. In paradiso deliciarum constituam illum, dicit Dominus; P. Quia servavit mandata mea, et legem meam dilexit. V\. Manus enim mea auxiliabitur ei: et brachium meum confortabit eum: P. Quia servavit. V\. Gloria, et honor. P. Quia [Col. 0992B] servavit.

Oratio. Domine Deus, qui beatissimo Martyri tuo N., post patratam victoriam, concessisti regni potentiam: circa nos, Omnipotens, [CLVIII] defensionis tuae pone custodiam; ut quibus regnandi felicitas non debetur, delinquendi ferocitate sublata, in te requiescendi securitas conferatur. R\. Amen.

Per misericordiam.

Responsorium. Ego sum lux mundi: qui sequitur me, non ambulat in tenebris, P. Sed habebit lucem vitae, dicit Dominus. V\. Si quis vult post me venire, abneget semetipsum: et tollat crucem suam, et sequatur me. P. Sed habebit. V\. Gloria, et honor Patri.

Reiteretur Responsorium. Ego sum lux.



In Laudibus.
[Col. 0992C]

Ad Canticum. Antiphona. Laetor in sanctitate tua: quoniam non est alius Deus quomodo Deus noster.

Canticum. Confirmatum est cor meum. Folio 86.

Reiteretur Antiphona. Laetor.

V\. Gloria, et honor. P. Quoniam non est.

Ad Benedictus. Antiphona. Benedictio Domini in mercedem justi festinat.

Canticum. Benedictus es Domine. Fol. 6.

P. In mercedem justi. V\. Gloria, et honor. P. In mercedem.

Benedicamus Patrem, et Filium, et Spiritum Sanctum; hymnum dicamus, et superexaltemus eum in [Col. 0992D] saecula saeculorum. Amen.

Reiteretur Antiphona. Benedictio Domini.

Sonus. Fac mecum Deus signum in bono, Alleluia; V\. Ut videant qui me oderunt, et confundantur: quoniam tu Deus adjuvisti me, et consolatus es me. Alleluia.

Lauda. Laudate Dominum de coelis Alleluia: laudate eum in excelsis. Alleluia.

Psalmus 148. Psalmus 149. Psalmus 150. P. Fac mecum Deus. V\. Gloria, et honor. P. Signum in bono. Alleluia.

Lectio libri Sapientiae Salomonis (Cap. 18).

R\. Deo gratias.

Tetigit justum tentatio mortis, et commotio in eremo [Col. 0993A] facta est multitudinis: sed non diu permansit ira tua. Properans enim homo sine querela propugnavit, proferens servitutis suae scutum, orationem, et per incensum deprecationem allegans, restitit irae, et finem imposuit necessitati, ostendens quoniam tuus est famulus. Vicit autem turbas, non virtute corporis, nec armatura potentiae, sed verbo Dei vexatorem projecit, juramenta parentum commemorans. Cum enim jam catervatim cecidissent super alterutrum mortui, inter stetit, et amputavit impetum, et divisit illam quae ad vivos ducebat viam. In veste enim poderis, quam habebat, totus orbis terrarum, et parentum magnalia in quatuor ordinibus lapidum erant sculpta, et magnificentia tua in diademate capitis illius erat inscripta. R\. Amen.



Hymnus.
[Col. 0993B]


   Deus tuorum militum
Sors, et corona, praemium,
Laudes canentes Martyris
Absolve nexum criminis.

   Hic nempe mundi gaudia,
Et blandimenta noxia
Caduca rite deputans,
Pervenit ad coelestia:

   Poenas cucurrit fortiter,
Et sustulit viriliter,
Pro te effundens sanguinem
Aeterna dona possidet.

   Ob hoc precatu supplici
[Col. 0993C] Te poscimus piissime;
In hoc triumpho Martyris,
Dimitte noxam servulis.

   Deo Patri sit gloria,
Ejusque soli Filio,
Cum Spiritu Paraclito,
In sempiterna saecula.
   Amen.

Supplicatio. Oremus Redemptorem mundi.

Quaere retro in Vesperis praecedentibus.

Capitula. Acceptabile Deo, nobis quoque conveniens est, ut alacres ac solemnes ad celebrandum tabernaculi gloriam conveniamus, dilectissimi fratres: ut dum ultricis manus reverenter dependimus obsequelam, copiosam hauriamus divinae gratiae opulentiam.

[Col. 0993D] Pater noster. Liberati a malo. Fol. 2.

Lauda. In psalterio, et cithara dicam: Alleluia. P. In psalterio decem chordarum dulcis sonus est. Alleluia, alleluia. V\. Cantate Domino canticum novum: quia mirabilia fecit. P. In psalterio decem chordarum. V\. Gloria, et honor Patri. P. In psalterio decem chordarum.

Dicat Presbyter. Humiliate vos benedictioni.

Dominus sit semper, R\. Et cum Spiritu tuo.

Benedictio. Petitiones nostras superna Divinitas supleat, et desideria nostra beatissimi [CLIX] Martyris sui N. intercessione perficiat. R\. Amen. Omnium precibus clemens auditor adsistat, et cunctorum piacula bonitate propitia abluat. R\. Amen. Sensus [Col. 0994A] nostros nunc in bonis sibi adhaerere faciat, et in futuro suorum nos gaudiis jungat. R\. Amen.

Per misericordiam ipsius et, etc.

In nomine Domini. Fiat commemoratio.

Lauda. Ad annuntiandum mane misericordiam tuam: et veritatem tuam per noctem.

Oratio. Mane, Domine, oratio nostra perveniat ad te, quia suscepisti confractionem fragilitatis nostrae: concede nobis diem istum jocundum, et pacificum, sine scandalo, sine macula, sine ulla tentatione; ut advenientes, ad vesperum te collaudemus Regem aeternum. R\. Amen.

Per misericordiam. Fidelium animae, omnium defunctorum, per misericordiam Dei cum Christo sine fine requiescant in pace. R\. Deo gratias.



ALIUD OFFICIUM UNIUS MARTYRIS PONTIFICIS.
[Col. 0994B]


Ad Vesperos.

Lauda. Gloria, et honore coronasti eum Domine: V\. Gloriam, et magnum decorem imposuisti super eum. P. Domine.

Sonus. Fac mecum Deus signum in bono Alleluia; V\. Ut videant qui me oderunt, et confundantur: quoniam tu Deus adjuvisti me, et consolatus es me. P. Alleluia.

Antiphona. Oculus Dei aspexit justum in bono, et elegit illum ab humilitate sua. Audivit eum, et vocem ipsius. V\. Lex Dei ejus in corde ipsius: et non supplantabuntur gressus ejus. P. Et elegit illum ab humilitate sua. Audivit eum et vocem ipsius. V\. [Col. 0994C] Gloria, et honor. P. Audivit eum, et vocem ipsius.

Lauda. Justus ut palma florebit Alleluia: Sicut cedrus Libani multiplicabitur. Alleluia, alleluia. P. Potens in terra erit semen sanctum ejus: V\. Generatio rectorum benedicetur. P. Sicut cedrus Libani. V\. Gloria, et honor. P. Sicut cedrus Libani.

Hymnus. Insignem Christi Martyrem. Supplicatio. Oremus Redemptorem mundi, fol. 156 et 157.

Capitula. Adesto, Domine, celebrantibus Ecclesiae tuae mysteria, quae dependunt in laudem N. Martyris tui atque Pontificis: sint grata in oculis tuis; neque frustremur in nocturnis actibus, qui gloriosum Martyrem tuum vespertinis officiis frequentamus: sitque vita nostra devotioni sacrae non dissona; et [Col. 0994D] qui honorifice recolimus Martyrem, ipsius vitae teneamus sanctissimae dignitatem.

Pater noster. Liberati a malo. Fol. 2.

Benedictio. Patrocinio sancti sui N. atque Pontificis preces nostras, et holocausta Christus Dominus clementer custodiat. R\. Amen. Ejus intercessu postulationes nostras adtendat, et ab omnibus peccatis purificatos custodiat; R\. Amen. Ut passio, quae affuit ad Gloriam, comitetur nobis ad veniam. R\. Amen.

Per misericordiam.

Lauda. Statuit Dominus supra. fol. 157.

Oratio. Interveniente beatissimo Martyre tuo N. atque Pontifice custodi nos, Domine ab inimicis; dum aut certandi instantiam sumimus, aut periculi foveam evitamus: ostende mendaces, qui nos odiis [Col. 0995A] malignis infestant: et dum maculas infigunt, tu benigne emundes. R\. Amen.

Per misericordiam.

In nomine Domini.



Ad Matutinum.

Antiphona. Labia mea, Domine, aperies: et os meum annuntiabit laudem tuam. Psal. L.

Reiteretur Antiphona. Labia mea Domine.

Oratio. Exultent Domine labia nostra. Fol. 60.

R\. Iste sanctus clamavit, et Dominus exaudivit eum: P. Et ex omnibus tribulatioonibus ejus liberavit eum. V\. Potens in terra erit semen ejus: generatio rectorum benedicetur. P. Et ex omnibus.

Oratio. Interveniente beatissimo Martyre tuo, ut hic supra.

[Col. 0995B] Antiphona 2. Ego clamavi, quia exaudisti me Deus: inclina aurem tuam mihi, et exaudi verba mea. P. Custodi me, ut pupillam oculi. Sub umbra alarum tuarum protege me. V\. Exaudi Deus orationem meam cum tribulor: a timore inimici libera animam meam. P. Custodi me. V\. Gloria, et honor. P. Custodi.

Oratio. Christe, qui es Ecclesiae tuae caput, praesta: ut beatus Martyr tuus N. in corpore Ecclesiae constitutus, qui tunc membra pro capite dedit, nunc caput pro membris adhibere non cesset: capiti proximus [CLX] regat totum, et protegat corpus, adimpendens uberius, quo se exultat obtinuisse felicius. R\. Amen.

Per.

[Col. 0995C] Antiphona 3. Homo justus erit quasi flos agri, et redolebit gratus odor ejus: P. Et omnis qui sperat in Deum laudabit eum. V\. Beatus qui intelligit super egenum, et pauperem: in die mala liberabit eum Dominus. P. Et omnis qui sperat. V\. Gloria, et honor. R. Et omnis qui sperat.

Oratio. Domine Deus, beatus Martyr tuus N. vincat suis meritis nostra flagitia; qui non suis, sed divinis virtutibus saevientium potuit superare supplicia: et qui dudum in illis vicit attrocitatibus impietatem, in nobis ipsa manu tua malae cupiditatis superet voluntatem. R\. Amen.

Per misericordiam.

R\. Justus justificetur, et sanctus sanctificetur P. [Col. 0995D] Adhuc. Beatus, qui lavit stolam suam: ut sit potestas ejus in ligno vitae. V\. Et quicumque vicerit, sic vestietur candida veste, et non delebo nomen ejus de libro vitae. P. Adhuc. Beatus. V\. Gloria, et honor. Reiteretur R\. Justus justificetur.



In Laudibus.

Antiphona. Thronum gloriae hereditans illi: dat votum optanti, et benedicet annos justi.

Canticum. Confirmatum est cor meum. Folio 86. Reiteretur Antiphona. Thronum.

Ad Benedictus. Antiphona. Benedictio Domini mercedem justi festinat.

Canticum. Benedictus es Domine. Fol. 6.

Reiteretur Antiphona. Benedictio Domini.

Sonus. Septies in die laudem dixi tibi, Domine [Col. 0996A] Alleluia, alleluia. V\. Super judicia justitiae tuae. Alleluia, alleluia.

Lauda. Laudate Dominum de coelis Alleluia: Laudate eum in excelsis. Alleluia. Psalmus CXLVIII.

Prophetia. Justus si morte praeoccupatus. Folio 53. Hymnus. Deus tuorum militum. Folio 158.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nos gratia ipsius, et per intercessionem sanctae Mariae Virginis et Genitricis suae, et per intercessionem sancti N. Martyris sui atque Pontificis, nobis salutem animae, et corporis, et remissionem omnium nostrorum peccatorum propitius, et pacem nobis donare dignetur. R\. Praesta omnipotens Deus.

[Col. 0996B] Kyrie, eleison. R\. Christe, eleison. Kyrie, eleison.

Capitula. Omnipotens Deus, qui Martyrem tuum N. atque Pontificem de hostibus triumphare fecisti; eodem intercedente, remove Ecclesiae hostes; in Ecclesia auge credentes: illi virtute assidua repellantur; isti gratia indefessa multiplicentur: ut tuam in Martyre fortitudinem adversi sentiant, et favorem subjecti cognoscant.

Pater noster. Liberati a malo. Fol. 2.

Lauda. In psalterio, et cithara dicam: Alleluia. P. In psalterio decem chordarum dulcis sonus est. Alleluia, alleluia. V\. Cantate Domino canticum novum: quia mirabilia fecit. P. In psalterio decem chordarum. V\. Gloria, et honor. P. In psalterio decem [Col. 0996C] chordarum.

Benedictio. Patrocinio sancti sui N. Martyris. Fol. 119.

In nomine Domini. Fiat commemoratio. Lauda. Ad annuntiandum mane.

Oratio. Mane Domine oratio nostra. Fol. 150.



SEQUUNTUR ALII VESPERTINI UNIUS MARTYRIS SIMPLICIS NOVEM LECTIONUM.



Ad Vesperos.

Lauda. Lucerna pedibus meis verbum tuum, P. Domine, lumen semitis meis. V\. Voluntaria oris mei comproba Deus: et judicia tua doce me. P. Domine, et lumen semitis meis.

Sonus. Benedic anima mea Dominum: qui sanat [Col. 0996D] omnes languores tuos; P. Et de interitu vitam tuam. Alleluia. V\. Qui coronat te in miseratione et misericordia: renovabit sicut aquilae juventutem tuam. P. Et de interitu.

Antiphona. Bene nuntiavi justitiam tuam in Ecclesia magna, P. Ecce labia mea non prohibui: Domine, tu cognovisti. V\. Expectans expectavi Dominum, et intendit mihi. P. Ecce labia mea. V\. Gloria. et honor. P. Ecce labia mea.

Lauda. Beatus vir. Alleluia. P. Qui implevit. Alleluia [CLXI] desiderium suum Alleluia. V\. Benignus vir qui miseretur et commodat, disponit sermones suos in judicio: quia in aeternum non commovebitur. P. Qui implevit. Alleluia. V\. Gloria, et honor. P. Desiderium suum. Alleluia.

[Col. 0997A] Hymnus. Deus tuorum militum. Supplicatio. Oremus Redemptorem mundi. Fol. 146.

Capitula. Gratias tibi agimus, omnipotens Deus, in quo noviter ostenduntur spei fructus, quibus promerendi fiduciam tam fortissimi Martyris tui N. praestatur infatigabilis intercessus: quo invictus Christi tui miles officii sui non immemor, qui tradidit animam suam pro Christo, non cesset preces offerre pro populo Christiano.

Pater noster. Liberati a malo. Fol. 2.

Benedictio. Christus Dominus, qui Martyri suo N. patiendi contulit votum, patientiam nobis tribuat contra omnes inlecebras vitiorum: R\. Amen. Et qui illi donavit, peracta passione, coronam; nobis conferat, peracto luctamine mundi, gaudia promissa. [Col. 0997B] R\. Amen. Ut qui hac die tanti Martyris solemnia celebratis, cum eodem post transitum conlocati, in coelestibus sedibus gaudeatis. Per misericordiam ipsius Dei nostri, qui est benedictus, et vivit, et omnia regit in saecula saeculorum. R\. Amen.

Dominus sit semper. R\. Et cum.

Lauda. Benefecit Dominus cum anima ejus. P. Et aperuit illi januam fidei. Alleluia, alleluia. V\. Lex Dei ejus in corde ipsius: et non supplantabuntur gressus ejus. P. Et aperuit illi. V\. Gloria, et honor. P. Et aperuit.

Oratio. Praesta nobis, omnipotens Deus; ut beatus N. Martyr tuus assiduum det patrocinium: ut ejus quoque praeclarum assequi mereamur exemplum; [Col. 0997C] et sentientes impensissime suffragantem, sequamur fortissime praeliantem. R\. Amen.

Per misericordiam.

In nomine Domini.



Ad Matutinum.

Antiphona. Laudabit lingua mea justitias tuas, Deus meus. Psalmus L.

Oratio. Laudet te, Domine, lingua nostra annuntiando justitias tuas: et exultent labia nostra praeconio veritatis: ut non dissolvantur vaniloquio falsitatis: Sicque tibi confitendo, remissis criminibus in te exultemus: ut in congregatione justorum sacro agmine decantantes, vitae beatae efficiamur heredes. R\. Amen.

Per misericordiam.

[Col. 0997D] Antiphona. 1. Iste homo in certamine fortis factus est; P. Et a persequentibus liberatus est: quoniam perseveravit in innocentia sua. V\. Maxima est gloria ejus in salutari tuo: gloriam et magnum decorem impones super eum. P. Et a persequentibus. V\. Gloria, et honor. P. Et a persequentibus.

Oratio. Praesta nobis omnipotens Deus. Ut hic supra.

Antiphona. 2. Ecce intelliget puer meus, excelsus erit et sublimis; P. Et ego suscipiam eum. V\. Manus enim mea auxiliabitur ei: et brachium meum confortabit eum. P. Et ego. V\. Gloria, et honor. P. Et ego.

Oratio. Fac nos, Domine, beati N. Martyris tui sequi pedes: ut ejus muniti suffragio, respuamus [Col. 0998A] falacias daemonum; cujus instructi patrocinio, videamus bona Domini in regione vivorum. R\. Amen.

Per misericordiam.

Antiphona 3. Ecce servus meus suscipiam eum: P. Electus meus complacuit sibi in illo anima mea. V\. Potens in terra erit semen ejus: generatio rectorum benedicetur. P. Electus meus. V\. Gloria, et honor. P. Complacuit sibi.

Oratio. Aeternum nomen virtutis tuae, omnipotens Deus, oramus: ut nos Martyris tui N. et omnium Sanctorum meritis socios fide pares, devotione strenuos, passione consimiles; et in resurrectione felicium facias coaequari. R\. Amen.

Per.

R\. Justus si morte praeoccupatus fuerit, P. Anima [Col. 0998B] ejus in refrigerio erit. V\. In memoria aeterna erit justus: obauditu malo non timebit. P. Anima ejus. V\. Gloria, et honor. P. Anima ejus.



In Laudibus.

Antiphona. Thronum gloriae hereditans illi: dat votum optanti.

Canticum. Confirmatum est cor meum. Fol. 86. P. Thronum gloriae. V\. Gloria, et honor. P. Dat votum optanti.

[CLXII] Ad Benedictus. Antiphona. Benedictio Domini in mercedem justi festinat.

Canticum. Benedictus es Domine. Fol. 6.

Sonus. Septies in die laudem dixi tibi Domine alleluia, alleluia, super judicia justitiae tuae. Alleluia, [Col. 0998C] alleluia.

Lauda. Laudate Dominum de coelis Alleluia: Laudate eum in excelsis. Alleluia. Psalmus. 148.

Prophetia. Justus si morte praeoccupatus. Fol. 53. Hymnus. Deus tuorum militum. Supplicatio. Oremus Redemptorem. fol, 156. Capitula. Omnipotens Deus, qui Martyrem tuum. Lauda. In psalterio, et cithara. Benedictio. Christus Dominus, qui Martyri suo. Fol. 191.



INCIPIT OFFICIUM SIVE HISTORIA PLURIMORUM MARTYRUM. SEX CAPPARUM.



Ad Vesperos.
[Col. 0998D]

Lauda. Exortum est in tenebris lumen rectis corde: P. Misericors, et miserator, et justus Dominus. V\. Directam fecit viam justorum, et praeparavit iter Sanctorum. P. Misericors.

Dominus sit. R\. Et cum.

Sonus. Justorum animae in manu Dei sunt, et non tanget illos tormentum mortis, Alleluia. V\. Visi sunt in oculis insipientium mori: et aestimata est malitia exitus illorum: illi autem sunt in pace. Alleluia.

Dominus sit semper. R\. Et cum.

Antiphona. Viri justi, germinate sicut rosae germinant sub umbra montis; P. Et quasi lilium odorem suavitatis habete. V\. Gaudete justi in Domino: [Col. 0999A] rectos decet collaudatio. P. Et quasi lilium. V\. Gloria, et honor. P. Et quasi lilium.

Dominus sit semper. R\. Et cum.

Lauda. Sanguinem Sanctorum requiram, dicit Dominus: P. Et habitabo cum eis in regno meo. Alleluia, alleluia. V\. Fidelis Dominus in verbis suis: et sanctus in omnibus operibus suis. P. Et habitabo. V\. Gloria, et honor. P. Et habitabo.



Hymnus.



   Sanctorum meritis inclyta gaudia
Pangamus socii, gestaque fortia:
Nam gliscit animus promere cantibus
      Victorum genus optimum.

   Hi sunt quos retinens mundus inhorruit:
Ipsum nam sterili flore per aridum
[Col. 0999B] Sprevere penitus, teque secuti sunt,
      Rex Christe bone coelitus.

   Hi pro te furias, atque ferocia
Calcarunt hominum, saevaque verbera:
Cessit his lacerans fortiter ungula
      Nec carpsit penetralia.

   Caeduntur gladiis more bidentium:
Non murmur resonat, non querimonia;
Sed corde tacito mens bene conscia
      Conservat patientiam.

   Quae vox, quae poterit lingua retexere,
Quae tu Martyribus munera praeparas?
Rubri nam fluido sanguine laureis
      Ditantur bene fulgidis.

   Te summa Deitas, unaque poscimus,
[Col. 0999C] Ut culpas abluas, noxia subtrahas,
Des pacem famulis, nobisque gloriam
      Per cuncta tibi saecula.
   Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut per gratiam ipsius, et per intercessionem Sanctae Mariae Virginis, et Genitricis suae, et per intercessionem sanctorum Martyrum suorum. NN. nobis remissionem peccatorum, et pacem propitius donare dignetur. R\. Praesta aeterne omnipotens Deus.

Kyrie, eleison. R\. Christe, eleison, Kyrie, eleison.

Capitula. Christe, qui es Dei Patris indeficiens lumen, [Col. 0999D] tibi hoc diei vergentis occiduo, et advenientis primordio, in commemorationem sanctorum Martyrum tuorum NN. votivas fundimus preces; fideliter exorantes: ut iisdem suffragantibus, famulorum tuorum concordes, et pacificas orationes ad vocem sacrificii vespertini hymnis oblatas et canticis, misericors et placatus acceptare digneris.

Pater noster. Liberati a malo. Fol. 2.

Benedictio. Meritis Sanctorum suorum NN. divina pietas benedictionem nobis impertiat. R\. Amen. Preces nostras propitiatus exaudiat. R\. Amen. Ira sua occurrat nobis in veniam, et mortem nostram commoveat in vitam. R\. Amen.

Lauda. Gaudium sempiternum super caput Sanctorum; P. Laus et jocunditas apprehendet [CLXIII] [Col. 1000A] eos. Alleluia, alleluia. V\. Beati, qui custodiunt judicium, et faciunt justitiam in omni tempore. P. Laus et jocunditas. V\. Gloria, et honor. P. Laus et jocunditas.

Oratio. Memento nostri, Domine; et sicut beatissimis sanctis tuis N. N. digna praemia reddis: ita nostris parce, et miserere peccatis: ut absoluti de praeteritis, mereamur custodiam de futuris. R\. Amen.

Per.

In nomine Domini.



SEQUUNTUR MATUTINI DE SANCTIS, VEL PLURIMORUM MARTYRUM PRAECIPUIS, VEL SOLEMNIBUS.

Antiphona. Da nobis laetitiam salutaris tui: spiritu [Col. 1000B] principali confirma nos Domine. Psalmus L.

Oratio. Redde nobis, Domine, laetitiam salutaris tui, quam amisimus inique gerendo, et praetermisimus negligendo: Tu ad eam nos revoca, et eam nobis restaura: ut peccato expulso, succedat justitia: et, moestitia repulsa, adsit laetitia: Da, quaesumus, hanc jocunditatem, ut pervenire mereamur ad aeternam salutem. R\. Amen.

Per misericordiam.

Antiphona. Justi epulentur, et exultent in conspectu Domini: P. Et delectentur in laetitia. V\. Salus autem justorum a Domino Deo est: in tempore opportuno, et in tempore tribulationis. P. Et delectentur in laetitia. V\. Gloria, et honor. P. Et delectentur.

[Col. 1000C] Oratio. Memento nostri, Domine. Ut hic supra.

Antiphona. Qui persequebantur justos, dimersisti, Domine, in profundum; P. Et in columna nubis dux eorum fuisti. V\. Quia tu Domine suavis, et mitis; et multae misericordiae omnibus invocantibus te. P. Et in columna. V\. Gloria, et honor. P. Et in columna nubis.

Oratio. Gaudium nostrum, et salus nostra, virtus, atque justitia, Domine Deus omnipotens, fac nos, quaesumus, placida tibi Sanctorum sorte gaudere: et illic laudes tuas rectorum munere perpetim decantare. R\. Amen.

Antiphona. Prope timentes Deum, salutare ipsius, et super sanctos suos, P. Et in eos qui convertuntur [Col. 1000D] ad ipsum. V\. Fidelis Dominus in omnibus verbis suis: et sanctus in omnibus operibus suis. P. Et in eos. V\. Gloria, et honor. P. Et in eos.

Oratio. Beatissimorum Martyrum N. N. praesidiis animati, fida ad Dominum nostrum pergat oratio: ut quorum in hoc saeculo gloriosum celebramus triumphum, eorum in aeternum precibus adjuvemur. R\. Amen.

Per misericordiam.

R\. Sancti, qui certamen habuerunt pro fide, inimicus in eis potestatem non habebit: quia clamaverunt una voce, dicentes: P. Sanctus Deus, Sanctus fortis, excelsus, Sanctus, et immortalis, miserere nobis. V\. Vidi in coelo turbam magnam, quam dinumerare nullus poterat: et clamabant voce magna, [Col. 1001A] dicentes: V\. Sanctus Deus, Sanctus fortis. V\. Gloria, et honor. Reiteretur Responsoriam Sancti.



In Laudibus.

Ad Canticum. Antiphona. Diligentes te, Domine, sicut sol in ortu suo resplendens, ita rutilant.


Canticum Judicum (Cap. 5).

Qui sponte obtulistis de Israel animas vestras ad periculum, * benedicite Dominum.

Audite reges, percipite auribus principes: * Ego sum, ego sum quae Domino canam, et psallam Domino Deo Israel.

Domine, cum exires de Seir, * et transires per regiones Edom,

Terra mota est, coelique ac nunes stillaverunt aquis.

[Col. 1001B] Montes fluxerunt a facie Domini, * et Sinai a facie Domini Dei Israel.

In diebus Samgar filii Anath, in diebus Jahel, quieverunt semitae: * et ingrediebantur per eas, ambulaverunt per calles devios.

Cessaverunt fortes in Israel, et quieverunt: * donec surgeret Debbora, surgeret mater in Israel.

Nova bella elegit Dominus, * et portas hostium ipse subvertit

Clypeus et nasta si apparuerint in quadraginta millibus Israel. * Cor meum diligit principes Israel:

Qui propria voluntate obtulistis vos discrimini, * benedicite Dominum.

Qui ascenditis super nitentes asinos, et sedetis in [Col. 1001C] iudicio, et ambulatis in via, * loquimini. Ubi collisi sunt currus hostium, et suffocatus est exercitus,

[CLXIV] Ibi narrentur justitiae Domini * et clementia in fortes Israel.

Tunc descendit populus Domini ad portas, * et obtinuit principatum.

Surge, surge Debbora, surge, surge, loquere canticum: * surge Barac, et apprehende captivos tuos, fili Abinoem

Salvatae sunt reliquiae populi, * Dominus in fortibus dimicavit.

Ex Ephraim delebo eos in Amalec, * et post eum Benjamin

In populos tuos, o Amalec: de Machir principes [Col. 1001D] descenderunt, * et de Zabulon qui exercitum ducerent ad bellandum.

Duces Issachar fuere cum Debbora, et Barach vestigia sunt secuti, * qui quasi in praeceps ac in barathrum se discrimini dedit:

Diviso contra se Ruben, * magnanimorum reperta contentio est.

Quare habitas inter duos terminos, * ut audias sibilos gregum?

Gath trans Jordanem quiescebat, * et Dan vacabat navibus:

Aser habitabit in littore maris, * et in portibus morabatur.

Zabulon vero et Nephtalim obtulerunt animas suas morti * in regione Cane.

[Col. 1002A] Venerunt reges et pugnaverunt, pugnaverunt reges Chanaan in Thanach juxta aquas Mageddo, * et tamen nihil tulerunt praedantes.

De coelo dimicatum est contra eos: stellae manentes in ordine et cursu suo, adversus Sisaram pugnaverunt.

Torrens Cison traxit cadavera eorum, * torrens Cadumim, torrens Cison.

Conculca animam robustorum: * ungulae equorum ceciderunt, fugientibus impetum, et per praeceps rugientibus fortissimis hostium.

Maledicite terrae Meroz, dixit Angelus Domini: * maledicite habitatoribus ejus, quia non venerunt in auxilium Domini, in adjutorium fortissimorum ejus.

[Col. 1002B] Benedicta inter mulieres Jahel uxor Haber Cinaei, * benedicatur in tabernaculo suo.

Aquam petenti lac dedit, * et in phiala principum obtulit butyrum.

Sinistram manum misit ad clavum, et dexteram ad fabrorum malleos, * percussitque Sisaram quaerens in capite vulneris locum, et tempus valide perforans.

Inter pedes ejus ruit: defecit, et mortuus est: * ante pedes illius volvebatur, et jacebat exanimis et miserabilis.

Per fenestram respiciens, ululabat mater; * et de coenaculo loquebatur, dicens:

Cur morantur regredi currus ejus? * Quare tardaverunt pedes quadrigarum illius?

[Col. 1002C] Una sapientior caeteris uxoribus ejus, * haec socrui verba respondit:

Forsitan nunc dividet spolia, * et pulcherrima feminarum eligitur ei:

Vestes quoque diversorum colorum Sisarae tradentur in praedam, * et supellex varia ad ornanda colla congeruntur.

Sic pereant omnes inimici tui, Domine: * qui autem te diligunt, sicut sol in ortu resplendens, ita rutilent.

Gloria, et honor Patri.

P. Diligentes te, Domine, sicut sol in ortu suo resplendens, ita rutilant.

Ad Benedictus. Antiphona. Sancti, et humiles [Col. 1002D] corde, spiritus et animae justorum, benedicite Dominum.

Canticum. Benedictus es Domine. fol. 6.

Reiteretur Antiphona Sancti.

Sonus. Salus justorum a Domino est: et salvabit eos Alleluia, alleluia; V\. Quia speraverunt in Deum vivum. P. Et salvabit eos. Alleluia, alleluia.

Lauda. Laudate Dominum de coelis Alleluia: Laudate eum in excelsis. Alleluia. Psalmus CXLVIII.


Lectio libri Sapientiae Salomonis (Cap. V).

R\. Deo gratias.

Justi in perpetuum vivent, et apud Dominum est merces eorum, et cogitatio illorum apud Altissimum. Ideo susceperunt regnum decoris, et diadema speciei de manu Domini: quoniam dextera sua teget [Col. 1003A] eos, et brachio suo defendit illos. Tunc stabunt justi in magna constantia adversus eos qui se angustiaverunt, et qui abstulerunt labores illorum. Videntes turbabuntur terrore horribili, et mirabuntur in subitatione insperatae salutis, dicentes inter se, poenitentiam agentes, et prae angustia spiritus gementes: Hi sunt quos aliquando habuimus in risu, et in similitudinem improperii. Nos insensati vitam illorum aestimabamus insaniam, et finem illorum sine honore: quomodo computati sunt inter filios Dei, et inter sanctos sors illorum inventa est. R\. Amen.



[CLXV] Hymnus.



   Laudes sanctorum Martyrum,
Quos sacra fecit passio
Christi conformes glori
[Col. 1003B] Puris canamus cordibus:

   Quos de futuris praemiis
Securos coeli milites,
Nec mundi movit vanitas,
Nec terror fregit impius

   Non tenebrosi carceres,
Onus cervicis ferreum,
Non manicae, vel compedes
Mentium mutarunt gaudia.

   Aeterni fontis etiam
Semel rigati poculo,
Sitim praesentis temporis
Refrigerabat Spiritus.

   Negato pane fortius,
[Col. 1003C] Non famem sentit sanctitas;
Quos pascit verbo solito
Fide bibebant uberes.

   Cordis probato robore,
Velantes tot molestias
Agon suscepit publicus
Vitam petentes Martyres.

   Sic Sancti, quos non fregeram
Carcer, fames, et vincula,
Alacres in supplicia
Mundi vicerunt Principem.

   Suum factorem Dominum
Christum secuti Martyres,
Post ignes, cruces, gladios,
Aeternis florent praemiis.

   Deo Patri sit gloria,
[Col. 1003D] Ejusque soli Filio,
Cum Spiritu Paraclito,
In sempiterna saecula.
   Amen.

Supplicatio. Oremus. fol. CLXII.

Capitula. Deus, qui in omnium Sanctorum protectione mirabilis, hunc diem praecipuorum Martyrum tuorum N. N. consecrasti: quaesumus potentiam tuam: et da Ecclesiae tuae catholicae de tantis gaudere principibus: ut illorum sequi mereamur pia devotione doctrinam; qui dilectos tibi greges tuo pane paverunt: et qui tibi de tuo munere placuerunt, eorum precibus adjuti, mereamur de praesentibus angustiis liberari.

[Col. 1004A] Pater noster. Liberati. fol. 2.

Lauda. Respexit eos cum tribularentur: Alleluia; P. Cum exaudiret orationes eorum. Alleluia, alleluia. V\. Et clamaverunt justi ad Dominum cum tribularentur: et de necessitatibus eorum liberavit eos. P. Cum exaudiret. V\. Gloria. P. Cum exaudiret.

Benedictio. Meritis sanctorum. fol. CLXII.

In nomine Domini.

Fiat commemoratio. Lauda. Ad annuntiandum. Oratio. Mane Domine. fol. CLIX.



OFFICIUM PLURIMORUM MARTYRUM QUATUOR CAPPARUM.



Ad Vesperos.

Lauda. Exortum est. fol. CLXII.

[Col. 1004B] Sonus. Gaudete justi in Domino: rectos decet collaudatio. Alleluia. V\. Confitemini Domino in cithara: in psalterio decem chordarum psallite Deo. Alleluia, alleluia.

Dominus sit. R\. Et cum.

Antiphona. Sancti sicut rosae germinant per diem, P. Et velut germen olivae per totam noctem. V\. Beata gens, cujus est Dominus Deus ejus; populus, quem elegit in hereditatem sibi. P. Et velut. V\. Gloria, et honor. P. Et velut.

Dominus sit. R\. Et cum.

Lauda. Beati mundo corde: P. Quoniam ipsi Deum videbunt. Alleluia, alleluia, alleluia. V\. Beati, qui custodiunt judicium, et faciunt justitiam in [Col. 1004C] omni tempore. P. Quoniam ipsi. V\. Gloria, et honor. P. Quoniam.

Hymnus. Sanctorum meritis. Supplicatio. Oremus. fol. CLXII.

Capitula. Deus, Sanctorum omnium gloriosa, et copiosa misericordia, exaudi supplicem tibi plebem, per sanctorum Martyrum tuorum N. N. a te suffragia postulantem: rege nos per alternas temporum vices, et dispares dierum, ac noctium successiones pari protectione custodi: ut adjuti sanctorum praecipuorum Martyrum tuorum N. N. precibus; qui diem hunc per misericordiam tuam prosperum duximus; noctem quoque hanc placidam tibi, animarum, et corporum puritate ducamus.

Pater noster. Liberati. fol. 2.

[Col. 1004D] Benedictio. Sanctorum praecipuorum Martyrum suorum N. N. nos Dominus muniat patrocinio, et expiet a peccato. R\. Amen. Illorum nos efficiat suffragatione felices; quorum [CLXVI] nunc sumus solemnitatibus obsequentes. R\. Amen. Et cum illis pariter mereamur ingredi caelum; quorum nunc in terra celebramus triumphum. R\. Amen.

Per.

Lauda. Gaudium sempiternum. fol. CLXII.

Oratio. Deus, qui sanctorum Martyrum tuorum N. N. meritis agnosceris esse mirabilis: esto placabilis excessibus nostris, et auxiliator in omnibus opportunis: sitque honor virtutis tuae, quod glorificas sanctos, et gratia, quod justificas impios. R\ Amen.

[Col. 1005A] Per.

In nomine Domini.



Ad Matutinum.

Antiphona. Da nobis laetitiam salutaris tui: et spiritu principali confirma nos Domine. Psalmus L. Reiteretur. Da nobis.

Oratio. Redde nobis. fol. CLXIII.

Antiphona 1. Sanctis tuis, Domine magna erat lux; P. Eo quod ignem urentem, columnam lucis habuerunt in nocte. V\. Invocabant Dominum, et ipse exaudiebat eos: in columna nubis loquebatur ad eos. P. Eo quod. V\. Gloria, et honor. P. Eo quod.

Oratio. Deus, qui Sanctorum. Ut hic supra.

Dominus sit. R\. Et cum

[Col. 1005B] Antiphona. 2. Quanta malignatus est inimicus in sanctis tuis. Et gloriati sunt omnes qui te oderunt, in medio atrii tui. P. Eleva manum tuam, Domine, in superbia eorum in fine. V\. Incenderunt igni sanctuarium tuum: in terra polluerunt tabernaculum nominis tui. P. Et gloriati sunt. V\. Gloria, et honor. P. Eleva manum.

Oratio. Deus, qui virtutem Sanctis, et sanctimoniae ornamenta largiris: hanc Ecclesiam honores Martyribus tuis N. N. exhibentem, sanctitatis perorna insignibus: ut qui gloriantur victores triumpho extare Martyres, sic aeternis Sanctorum tuorum felicitatibus copulentur. R\. Amen.

Per.

Antiphona 3. Sancti tui Domine. P. Quasi oves [Col. 1005C] exultaverunt, glorificantes te: V\. Quia liberasti eos. P. Domine, in lumine vultus tui ambulabunt, et in nomine tuo exaltabuntur. P. Quasi. V\. Gloria, etc. P. Quia liberasti.

Oratio. Sanctos tuos, Domine, Martyres N. N. virtute tuae dexterae fultos, invicto agone certasse recolimus; unde eorum memorias veneramur pariter et oramus: ut sicut illustres eos tui nominis confessio praebuit, ita nostri sedulitate obsequii, dignentur jugiter nobis adesse patroni. R\. Amen.

Per.

R\. Beati, qui habent partem in prima resurrectione: in eis secunda mors non habebit potestatem. V\. Beati, qui persecutionem patiuntur propter justitiam: quoniam ipsorum est regnum coelorum. P. In [Col. 1005D] eis secunda mors. V\. Gloria, et honor. Reiteretur Responsorium. Beati.



In Laudibus.

Ad Canticum. Antiphona. Omnes sancti in manu Dei sunt: et qui appropinquant pedibus ejus, accipient de doctrina ipsius.


Canticum Deuteronomii. (Cap. XXXIII).

Dominus de Sina venit, * et de Seir ortus est nobis:

Apparuit de monte Pharan, * et cum eo sanctorum millia.

In dextera ejus ignea lex. * Dilexit populos.

Omnes sancti in manu ejus sunt: * et qui appropinquant pedibus ejus, accipient de doctrina ipsius.

[Col. 1006A] Legem praecepit nobis Moyses, * hereditatem multitudinis Jacob.

Erit apud rectissimum rex, * congregatis principibus populi cum tribubus Israel.

Vivat Ruben, et non moriatur, * et sit parvus in numero.

Audi Domine vocem Judae, * et ad populum suum introduc eum:

Manus ejus pugnaverunt pro eo, * et adiutor illius contra adversarios ejus erit.

Perfectio tua, et doctrina tua * Levi viro sancto tuo,

Quem probasti in tentatione, * et judicasti ad aquas contradictionis.

Qui dixit patri suo, et matri: Nescio vos; * et [Col. 1006B] fratribus suis: Ignoro illos: et nescierunt filios suos.

Hi custodierunt eloquium tuum, et praeceptum servaverunt, * judicia tua o Jacob, et legem tuam o Israel:

Ponent thymiama in furore tuo, et holocaustum super altare tuum.

Benedic Domine fortitudini ejus, * et opera manuum illius suscipe.

Percute dorsa inimicorum ejus: * et qui oderunt eum, non consurgant.

Amantissimus Domini Benjamin habitabit confidenter in eo: * et quasi in thalamo tota die morabitur, inter humeros illius requiescet.

[CLXVII.] Benedicat Dominus terram Joseph, * de [Col. 1006C] pomis coeli, et rore, atque abysso subjacente. De pomis fructuum solis ac lunae.

Vertice antiquorum montium, de pomis polorum aeternorum: * et de fructibus terrae, et plenitudine ejus.

Benedictio illius qui apparuit in rubo, veniat super caput Joseph, * et super verticem nazaraei inter fratres suos.

Quasi primogenita tauri pulchritudo ejus, cornua rhinocerotis cornua ipsius: * in ipsis ventilabit gentes usque ad terminos terrae:

Hae sunt multitudines Ephraim, * et naec millia Manasse.

Laetare Zabulon in exitu tuo, * et Issachar in tabernaculo tuo.

[Col. 1006D] Populos ad montem vocabunt: * ibi immolabunt victimas justitiae.

Qui inundationem maris quasi lac sugent, * et thesauros absconditos arenarum.

Benedictus ille in latitudine Gad: * quasi leo requievit, cepit brachium ac verticem.

Et vidit principatum suum, quod in parte doctorum esset repositus:

Qui fuit cum principibus populi, * et fecit justitias Domini, et judicium suum cum Israel.

Dan catulus leonis, * fluet largiter de Basan.

Nephtalim abundantia perfruetur, et plenus erit benedictione Domini: * mare et meridiem possidebit.

[Col. 1007A] Benedictus in filiis Aser, * sit placens in fratribus suis,

Tingat in oleo pedem suum: * ferrum et aes calceamentum ejus.

Sicut dies juventutis tuae, * ita et senectus tua.

Non est alius ut Deus fortissimus: * accensor coeli auxiliator tuus.

Magnificentiae ejus discurrunt nubes, habitacula ejus sursum, * et subter brachia sempiterna: ejiciet a facie tua inimicum, dicetque: Conterere.

Habitabit Israel confidenter, et solus: * oculi Jacob in terra frumenti et vini, coelique caligabunt rore.

Beatus tu Israel: * quis similis tibi popule, qui salvaris a Domino?

[Col. 1007B] Scutum auxilii tui: * et gladius gloriae tuae.

Negabunt te inimici tui, * et tu eorum colla calcabis.

P. Et qui appropinquant pedibus ejus, accipient de doctrina ipsius. Gloria, et honor.

P. Et qui appropinquant.

Oratio. Venisse te Dominum cum Sanctorum millibus, et venturum Prophetarum vaticiniis audientes, exposcimus: ut, qui te ad redemptionem mundi venisse jam credimus, venturum quoque ad judicium, purgatis cordibus praestolemur: ut, quia in manu tua Sanctorum multitudo consistit, in remedio pietatis tuae reditus a te peccantium cumuletur: qualiter adpropinquantes pedibus tuis, satiemur semper doctrina intimae visionis. R\. Amen.

[Col. 1007C] Per.

Ad Benedictus. Antiphona. Sancti et humiles corde, spiritus et animae justorum, benedicite Dominum.

Canticum. Benedictus es. fol. 6.

Sonus. Via justorum regia facta est Alleluia. Iter sanctorum praeparatum est. Alleluia, alleluia, alleluia, V\. Hic est civitas, et salvatio justorum. Pone murum, et juxta murum congregationes Sanctorum. Alleluia.

Lauda. Laudate Dominum de coelis Alleluia: Laudate eum in excelsis. Alleluia. Psalmus CXLVIII.


Lectio libri Sapientiae Salomonis (Cap. III).

R\. Deo gratias.

Justorum animae in manu Dei sunt, et non tanget [Col. 1007D] illos tormentum mortis. Visi sunt oculis insipientium mori: et aestimata est malitia exitus illorum; et ab itinere justo abierunt in exterminium: et quod a nobis est iter exterminii: illi autem sunt in pace. Et si coram hominibus tormenta passi sunt, spes illorum immortalitate plena est. In paucis vexati, et in multis bene disponentur: quoniam Deus tentavit illos, et invenit eos dignos se. Tanquam aurum in fornace probavit illos, et quasi holocausti hostiam accepit illos, et in tempore erit respectus illorum. Fulgebunt justi, et tamquam scintillae in arundineto discurrunt. Judicabunt nationes, et dominabuntur populis, et regnabit illorum Dominus in perpetuum. R\. Amen.



Hymnus.
[Col. 1008A]


   Rex gloriose Martyrum,
Corona confitentium;
Qui respuentes terrea
Perducis ad Coelestia.

   Aurem benignam protinus
Appone nostris vocibus:
Trophea sacra pangimus:
Ignosce quod delinquimus.

   [CLXVIII] Tu vincis in Martyribus,
Parcendo confessoribus:
Tu vince nostra crimina,
Donando indulgentiam.

   Deo Patri sit gloria,
Ejusque soli Filio,
[Col. 1008B] Cum Spiritu Paraclito,
In sempiterna saecula.
      Amen.

Supplicatio. Oremus. fol. CLXII.

Capitula. Deus, qui beatorum tuorum N. N. Martyrum solicitus custos, et amplificus remunerator existis: hanc plebem nostram agonibus congaudentem, intende clemens, et da singulis quod poscunt, qui Sanctis tribuisti de hoste triumphum: ut quos per carnis mortem tibi placuisse meminimus, patronos apud te semper strenuos habeamus.

Pater noster. Liberati. fol. 2.

Lauda. Gaudium sempiternum super caput Sanctorum: P. Laus, et jocunditas apprehendit eos. Alleluia, alleluia. V\. Beati, qui custodiunt judicium, [Col. 1008C] et faciunt justitiam in omni tempore. P. Laus. V\. Gloria, et honor. P. Laus.

Benedictio. Sanctorum praecipuorum. fol. CLXV.

In nomine.

Commemoratio. Lauda. Ad annuntiandum. Oratio. Mane Domine. fol. CLIX.



OFFICIUM PLURIMORUM MARTYRUM DUARUM CAPPARUM VEL NOVEM LECTIONUM.



Ad Vesperos.

Lauda. Exortum est. fol. CLXII.

Sonus. Alleluia. Justi in perpetuum vivent Alleluia, V\. Et apud Dominum est merces eorum. Alleluia, alleluia.

Dominus sit. R\. Et cum.

[Col. 1008D] Antiphona. Sanctorum ossa germinabunt de loco suo; P. Et nomina eorum sicut lilia munda florebunt. V\. Plantati in domo Domini, in atriis domus Dei nostri. P. Et nomina. V\. Gloria. P. Et nomina.

Dominus sit. R\. Et cum.

Lauda. Invocabant Dominum, et ipse exaudiebat eos: P. In columna nubis loquebatur ad eos. Alleluia, alleluia. V\. Et clamaverunt justi ad Dominum cum tribularentur: et de necessitatibus eorum liberavit eos. P. In columna. V\. Gloria, etc. P. In columna.

Hymnus. Sanctorum meritis.

Supplicatio. Oremus. fol. CLXII.

Capitula. Sancte Domine, in cujus honore Martyrum tuorum N. N. pia confessione laetamur. oramus te, et quaesumus; ut qui propter David servum tuum [Col. 1009A] Christi tui faciem non avertis, propter nos famulos tuos, Sanctorum Martyrum tuorum N. N. suffragia non retardes

Pater noster. Liberati. fol. 2.

Benedictio. Benedicat vos Dominus intercessu sanctorum Martyrum suorum N. N., et dextera sua protectos custodire dignetur. R\. Amen. Liberet vos eorum meritis a cunctis vitae praesentis illecebris; et gratiam Sancti Spiritus infundat in cordibus vestris. R\. Amen. Auferat a vobis omnes maculas delictorum; et perducat vos ad splendorem omnium Sanctorum suorum. R\. Amen.

Per.

Lauda. Respexit eos cum tribularentur Alleluia. P. Cum exaudiret orationes eorum. Alleluia, alleluia, [Col. 1009B] alleluia. V\. Et clamaverunt justi ad Dominum cum tribularentur: et de necessitatibus eorum liberavit eos. P. Cum. V\. Gloria, et honor. P. Cum.

Oratio. Confitentes tibi, Domine, in omnibus operibus tuis, te benedicent in Sanctis: Te quaesumus, ut nos Martyrum tuorum N. N. intercessione sanctifices, et perfectione corones. R\. Amen.

Per.

In nomine.



Ad Matutinum.

Da nobis laetitiam. Psalmus L.

Oratio. Redde nobis Domine. fol. CLXIII.

Antiphona 1. Palmae fuerunt in manibus Sanctorum: et magno clamore dicebant: P. Salus Deo [Col. 1009C] nostro, qui sedet super thronum, et Agno. V\. Et adjuvabit eos Dominus, et liberabit eos: qui speraverunt in eo. P. Et magno clamore. V\. Gloria, et honor, P. Salus Deo nostro.

Oratio. Confitentes tibi Domine. Quaere retro hic in Vesperis praecedentibus.

Antiphona 2. Florete Sancti sicut rosa plantata super aquas, P. Et quasi lilium date odorem suavitatis. V\. Plantati in domo Domini, in atriis domus Dei nostri. P. Et quasi lilium. V\. Gloria, et honor. P. Et quasi lilium.

[CLXIX] Oratio. Exultatio sanctorum tuorum N. N. Martyrum, Domine Deus Sancte, quaesumus, te requirentes, et invocantes exaudi; et haec nobis munere pietatis attribue: ut dum litamus triumphis [Col. 1009D] Martyrum, salvemur suffragiis Sanctorum. R\. Amen.

Per.

Antiphona 3. Filius Dei laetatus est super justos; et in paradiso delitiarum constituit illos. V\. Et clamaverunt justi ad Dominum cum tribularentur: et de necessitatibus eorum liberavit eos. P. Et in paradiso. V\. Gloria, et honor. P. Et in.

Oratio. Redime, Domine, in te sperantium animas nostras: et quia servos tuos nos esse confidimus, Amicorum tuorum suffragiis commendamur: nec unquam eorum auxilio deseramur; quorum nunc te precibus annuere feliciter gratulamur. R\. Amen.

Per.

R\. Sancti, qui per fidem vicerunt regna, operati [Col. 1010A] sunt justitiam, adepti sunt repromissiones, extinxerunt impetum ignis, fugaverunt aciem gladii, fortes facti sunt in bello, V\. Obturaverunt ora leonum, convaluerunt de infirmitate sua. P. Et fortes, V\. Gloria, et honor. Reiteretur Responsorium. Sancti.



In Laudibus.

Ad Canticum. Antiphona. Gloriosus Dominus in Sanctis, gloriosus, et mirabilis.

Canticum. Cantemus Domino. fol. LXXXIII.

Antiphona. Gloriosus Dominus in Sanctis ejus.

Ad Benedictus. Antiphona. Sancti et humiles corde, spiritus et animae justorum, benedicite Dominum.

Canticum. Benedictus. fol. 6.

Antiphona. Sancti et humiles corde.

Sonus. Via justorum facta est, alleluia: Iter Sanctorum [Col. 1010B] praeparatum est. Alleluia, alleluia. V\. Hic est civitas, et salvatio justorum. Pone murum, et juxta murum congregationes Sanctorum. Iter Sanctorum praeparatum est. Alleluia, alleluia.

Lauda. Laudate Dominum de coelis Alleluia: laudate eum in excelsis. Alleluia. Psalmus CXLVIII.

P. Iter Sanctorum praeparatum est. Alleluia.

Prophetia. Justorum animae.

Hymnus. Rex gloriose.

Supplicatio. Oremus Redemptorem.

Capitula. Deus, qui beatorum Martyrum.

Benedictio. Benedicat vos Dominus. folio CLXV, LXVI, LXVII, LXVIII.

In nomine Domini.

Fiat commemoratio. Antiphona. Ad annuntiandum.

[Col. 1010C] Oratio. Mane Domine. fol. CLIX.



INCIPIT HISTORIA UNIUS CONFESSORIS PONTIFICIS PRAECIPUI.



Ad Vesperos.

Lauda. Confessionem, et decorem induisti: P. Amictus sicut lumen vestimentum. V\. Confessio et spes in conspectu ejus: sanctitas et magnificentia in sanctitate ejus. P. Amictus sicut lumen.

Dominus sit. R\. Et cum.

Sonus. Confitebor tibi Domine in toto corde meo: narrabo mirabilia tua. Alleluia. V\. Laetabor et exultabo [Col. 1010D] in te Domine: psallam nomini tuo Altissime. Alleluia.

Dominus sit. R\. Et cum.

Antiphona. Confitebor tibi Domine in toto corde meo: P. In consilio justorum, et congregatione. V\. Adorabo ad templum sanctum tuum, et confitebor nomini tuo. P. In consilio. V\. Gloria, et honor. P. In consilio.

Dominus sit. R\. Et cum.

Lauda. Confitebor tibi Domine rex Alleluia: P. Et collaudabo Deum salvatorem meum. Alleluia, alleluia. V\. In conspectu Angelorum psallam tibi: adorabo ad templum sanctum tuum, et confitebor nomini tuo. P. Et collaudabo. V\. Gloria, et honor. P. Et collaudabo.



Hymnus.
[Col. 1011A]


   Summe Confessor, sacer, et sacerdos,
Temporum metas rota torquet anni;
Tempus est nobis tibi consecratum
      Pangere festum.

   Praesul insignis, meritisque clare,
Te sacra Cleri, populique turba
Corde prostrati, pietate multa
      Vernula Patrem.

   Vota cunctorum relegas in aula
Regis aeterni: foveas utrumque
Ordinem; cujus pius extitisti
      Pastor in urbe

   Questubus cunctis referunt gementes;
Gestis culparum, lachrymisque pandunt
[Col. 1011B] [CLXX] Pessimae mentis, animaeque nigrae
      Crimina dira

   Dignaque poena revocat in ora
Nostra, cum dira miseros perurget
Pendere mundo, variante facta
      Coelitus ira.

   Tu procul casus prohibe tonantis:
Pelle peccata, tenua furorem:
Pestis et morbus, petimus, recedant,
      Sospite cive.

   Moribus cultis moderare vitam,
Conferque sudam, placidamque mentem:
Corda virtutum meditentur alma
      Munera Christi.

   Sancte, tu praebe, quotiens rogaris,
[Col. 1011C] Profluos fructus, pluviasque largas:
Credimus, cuncta, Domino favente,
      Te dare posse.

   Credimus Christum pretium laborum,
Praemium justum studiis dedisse;
A quibus per artus etiam solutos
      Morte, bearis.

   Gloriam Christo patulo canamus
Ore praestanti sibi servienti;
Tanta qui pollet Deitate simplex,
      Trinus et Unus. Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut per gratiam ipsius, et per intercessionem [Col. 1011D] Sanctae Mariae virginis et genitricis suae, et sancti N. Episcopi et Confessoris, nobis salutem animae, et corporis, et remissionem peccatorum, et pacem propitius donare dignetur. R\. Praesta aeterne omnipotens Deus.

Kyrie eleison. R\. Christe eleison. Kyrie eleison.

Capitula. Tu Paternae Divinitatis consors, et Unigeniti connexe Sancte Spiritus, tuam quaesumus, in haec sacrificia vespertina appone clementiam: Ut plebs, quae tuum honorat Confessorem, famulanter te quaesumus, sentiat in beneficiis largitorem, et sua quisque vota se obtinuisse congaudeat; dum Confessoris sui atque Pontificis N. recursis festivitatibus celebrat Natalem.

Pater noster. Liberati. fol. 2.

[Col. 1012A] Benedictio. Per interventum beatissimi Antistitis et Confessoris sui N. benedictio Domini largissima veniat super vos. R\. Amen. Orationibus vestris accommodet aurem, et petitionum vestrarum propitius exaudiat precem. R\. Amen. Viam salutis, ipso intercedente, in hujus vitae cursu praeambulemus; ut ad culmen regni coelestis omnes illaesi perveniamus. R\. Amen.

Per.

Lauda. Germinabunt ossa tua quasi salices Alleluia, P. Juxta fluentes aquas. Alleluia alleluia. V\. Et erit tamquam lignum, quod transplantatum est. P. Quasi salices. V\. Gloria, et honor. P: Juxta.

Oratio. Domine Deus, qui beatissimo Confessori tuo atque Pontifici N. dedisti, ut caro ejus requiesceret, [Col. 1012B] et pro nominis confessione coronam justitiae consequi posset: da nobis miseris, ut qui confessionis meritum non habemus, ejus precibus et meritis vindictam scelerum evadamus: et sicut caro ejus in inferno non est derelicta, sed a corruptione criminum libera, spiritui post sociata cum Sanctis erit in gloria; ita nos peccatores, ut ad te veniamus, Redemptor criminum jube. R\. Amen.

Per misericordiam.

In nomine. Fiat commemoratio.

Antiphona. Vespere, mane, et meridie te laudamus Domine.

Oratio. Domine Deus omnipotens, qui vespere et mane et meridie unum diem vocari jussisti; et ut sol agnosceret occassum suum imperasti: aperi, [Col. 1012C] quaesumus, tenebras cordium nostrorum; ut, te radiante, cognoscamus te Deum verum et lumen aeternum. R\. Amen.

Per misericordiam.

In nomine Domini.

Sequitur Matutinum unius praecipui confessoris et pontificis.

Antiphona. Labia mea Domine aperies: et os meum annuntiabit laudem tuam. Psalm. L.

Reiteretur Labia mea Domine.

Oratio. Laudet te, Domine, lingua nostra, annuntiando justitias tuas: et exultent labia nostra praeconio veritatis, ut non dissolvantur vaniloquio falsitatis: Ut qui tibi confitendo, remissis criminibus, [Col. 1012D] in te exultamus; in congregatione justorum, sacro agmine decantantes, vitae beatae efficiamur heredes. R\. Amen.

Per misericordiam.

Antiphona 1. Caro mea requiescet in spe. P. Quoniam non derelinques animam meam in inferno: nec dabis sanctum tuum videre [CLXXI] corruptionem. V\. Notas mihi fecisti vias vitae, et implebis me laetitia cum vultu tuo: delectationes in dextera tua usque in finem: P. Quoniam non derelinques. V\. Gloria, et honor. P. Nec dabis sanctum tuum.

Oratio. Domine Deus, qui beatissimo Confessori tuo atque Pontifici N. dedisti, ut caro ejus requiesceret, et pro nominis confessione coronam justitiae consequi posset: da nobis miseris, ut qui confessionis [Col. 1013A] meritum non habemus, ejus precibus et meritis vindictam scelerum evadamus: et sicut caro ejus in inferno non est derelicta, sed a corruptione criminum libera, spiritui post sociata cum Sanctis erit in gloria; ita nos peccatores, ut ad te veniamus, Redemptor criminum jube. R\. Amen.

Per.

Antiphona 2. Custodisti corpus meum ab omni pollutione: P. Odor tuus, Domine, concupiscentias in me excitavit aeternas. V\. Quoniam tu illuminas lucernam meam Domine: et dixi: Illumina tenebras meas. P. Odor tuus Domine. V\. Gloria, et honor. P. Odor tuus.

Oratio. Christe Jesu Dei Filius, qui custodisti corpus beatissimi Confessoris tui atque Pontificis N. ab [Col. 1013B] omni pollutione; in quo odor tui muneris concupiscentias excitavit aeternas: excita in nos talem charitatis tuae amorem, quo voluptates superemus carnales; et sic vivamus, ut non futuras veniamus in poenas: ut qui ultonem meremur promeritam; beatitudinis regnum consequamur intercessionibus sanctis. R\. Amen.

Per.

Antiphona 3. Facies tua tamquam aqua munda illuminabitur: P. Vultus autem tuus sicut lucifer orietur a meridiana parte; germinabit tibi vitam. V\. Non det in commotionem pedem tuum: neque obdormiet, qui custodit te. P. Vultus. V\. Gloria. P. Vultus.

Oratio. Aeterne omnipotens Deus, qui sanctum Pontificem et Confessorem tuum N., cujus nunc [Col. 1013C] praesenti festivitate gaudemus, ita pro nomine tuo fortiter mundi fallacias repugnare fecisti, ut nihil praesenti saeculo, tuo magno praeferret amori; nobis quoque peccatoribus famulis tuis, ejus concede precibus; ut nullis impediti adversitatibus inimici, ad te Dominum properare festinemus invicti. R\. Amen.

Per misericordiam tuam, etc.

[CLXXI] Responsorium. Ecce Domine in toto corde suo te solum Confessor tuus N. confitetur et credit; dum conceptum amorem tuae fidei confitendo narrat, et mirabilia tua de toto corde pronuntiat; ut credentes vitam habeamus in illo, P. In quo ille per confessionem meruit invenire mercedem. V\. Laetare ergo, et exultare nos fac in te jugiter, et evidenter: [Col. 1013D] ut in te habeamus post discrimina requiem. P. In quo ille. V\. Gloria, et honor. Reiteretur Responsorium Ecce.

Oratio. Mirabilis in Sanctis tuis, Domine virtutum, exaudi supplices tuos, et peccatoribus nobis beatissimi Confessoris tui atque Pontificis N. patrocinia largire, et charitatis perpetuae ubertatem attribue. Ille coronam virtutis meruit; nos ejus suffragiis, te donante, veniam criminum, et pacem perpetuae charitatis consequi mereamur. R\. Amen.

Per misericordiam.



In laudibus.

Ad Canticum. Antiphona. Confitebor tibi Domine. quia liberasti me a rugientibus, paratis ad escam, et de manu quaerentium animam meam.


[Col. 1014A] Canticum Ecclesiastici (cap. LI).

Confitebor tibi Domine Rex, * et collaudabo te Deum salvatorem meum.

Confitebor nomini tuo magno: * quoniam adjutor et protector factus es mihi,

Et liberasti animam meam a perditione, * et a laqueo linguae iniquae, et a labiis operantium mendacium,

Et contra assistentes factus es mihi adjutor. * Et liberasti me secundum multitudinem misericordiae nominis tui

A rugientibus, paratis ad escam, * et de manu quaerentium animam, et de portis tribulationis quae circumdedit me:

A pressura flammae quae circumdedit me, * et in [Col. 1014B] medio ignis non aestuavi:

De altitudine ventris inferi, et lingua iniqua, et a verbo mendacii, * a rege injusto, et a lingua injusta:

Laudabit usque ad mortem anima Dominum, * et vita mea in inferno appropinquans erat in inferno deorsum.

Circumdederunt me undique et non erat qui adjuvaret. * Respiciens eram ad adjutorium meum, et non erat.

[CLXXII] Memoratus sum misericordiae tuae Domine, * et operationis tuae, quae a saeculo sunt:

Quoniam eruis sustinentes te, * et liberas eos de manibus gentium.

Exaltasti in terra habitationem meam, * et pro [Col. 1014C] mortuo deflendo deprecatus sum.

Invocavi Dominum patrem Domini mei, ut non derelinquat me in die tribulationis, * et in tempore superborum sine adjutorio.

Laudabo nomen tuum assidue, * et collaudabo eum in confessione,

Exaudita est oratio mea. * Liberasti animam meam

A perditione, * et eripuisti me de tempore iniquo.

Propterea confitebor, et laudem dicam tibi, * et benedicam nomini Domini.

Cum adhuc junior sum, priusquam errarem, * quaesivi sapientiam palam in oratione mea.

[Col. 1014D] Ante tempus postulabam pro illa, * et usque in novissimo inquiram eam. Et deflui tamquam praecox uva,

Laetatum est cor meum in ea. * Ambulavit pes meus iter rectum,

A juventute mea investigabam illam. * Inclinavi modice aurem meam, et excepi illam.

Multam inveni mihimetipsi sapientiam, * multum profeci in ea.

Danti mihi sapientiam, dabo gloriam. * Consiliatus enim ut facerem illam: zelatus sum, ut non confundar.

Colluctata est anima mea in illa, * et in faciendo eam confirmatus sum.

[Col. 1015A] Manus meas extendi in altum, * et insipientiam ejus luxi.

Viam meam direxi ad illam, * et in magnitudinem inveni eam.

Possedi cum ipsa cor ab initio: * propter hoc non relinquar

Venter meus conturbatus est quaerendo eam: * propterea possidebo bonam possessionem.

Dedit enim mihi Dominus linguam mercedem meam: * et in ipsa laudabo eam.

Appropinquate ad me indocti, * et congregate vos in domum disciplinae:

Quid adhuc retardatis? et quid dicitis? * animae vestrae sitiunt vehementer.

Aperui os meum, et locutus sum: comparate [Col. 1015B] vobis sine argento,

Et collum vestrum subjicite jugo, et suscipiat anima vestra disciplinam: in proximo est enim invenire eam.

Videte oculis vestris, quoniam modicum laboravi, * et inveni multam requiem.

Assumite disciplinam in multo numero argenti, * et copiosum aurum possidete in ea.

Laetetur anima vestra in misericordia ejus, * et non confundemini in laude ipsius.

Operamini opus vestrum ante tempus, * et dabit vobis mercedem vestram in tempore suo.

Antiphona. Confitebor tibi Domine: quia liberasti, ut supra.

Ad Benedictus. Antiphona. Benedictio Domini in [Col. 1015C] mercedem justi festinat.

Canticum. Benedictus es Domine. fol. 6.

Sonus. In conspectu Angelorum psallam tibi Domine Alleluia: V\. Adorabo ad templum sanctum tuum, et confitebor tibi, Domine. Alleluia.

Dominus sit. R\. Et cum.

Lauda. Alleluia. Confessio ejus super coelum et terram Alleluia: Exaltavit cornu populi sui. Alleluia. Hymnus est omnibus sanctis ejus. Alleluia, alleluia. Psalmus CXLVIII. Reiteretur Antiphona. Alleluia. Confessio ejus super coelum et terram. V\. Gloria, et honor. P. Exaltavit cornu populi sui. Alleluia. Ut supra.


Lectio libri Esaiae Prophetae (cap. XLII).

[Col. 1015D] R\. Deo gratias.

Haec dicit Dominus: Ecce servus meus, suscipiam eum: electus meus, complacuit sibi in illo anima mea: dedit spiritum meum, judicium super gentibus profert. Non clamabit, neque accipiet personam, neque audietur foris vox ejus. Calamum quassatum non conteret, et lignum fumigans non extinguet: in veritate educet judicium. Non erit tristis, nec turbulentus, donec ponat in terra judicium: et legem ejus insulae expectabunt. R\. Amen.



Hymnus.



   Deus immensa Trinitas,
Corona confitentium,
Et magna laus Martyrum,
Sume preces fidelium.

   [Col. 1016A] Hujus sancti Pontificis
Et Confessoris merito
Praestes nobis solatia;
Cunctaque purges noxia:

   Ut confitentes erigas,
Et peccatores redimas,
Donando indulgentiam,
Et conferendo gratiam.

   Et ut vir hic confessus est
Tuum nomen mortalibus;
[CLXXIII] Ita devotis mentibu.
Te fateamur omnibus.

   Deo Patri sit gloria,
Ejusque soli Filio,
Cum Spiritu Paraclito.
[Col. 1016B] In sempiterna saecula.
   Amen.

Supplicatio. Oremus Redemptorem. f. CLXX.

Capitula. Christe Deus, qui per Apostolum tuum oris confessionem ad salutem prodesse dixisti; Confessoris tui atque Pontificis N. precibus consule nostrae saluti: ut ea, quae corde credimus, ore autem professi fuerimus, a te exaudiri ocyus mereamur, quo jubente, dicamus:

Pater noster. A malo nos libera. fol. 10.

Dicat Presbyter. Humiliate vos benedictioni.

Dominus sit. R\. Et cum.

Lauda. Germinabunt ossa tua.

Benedictio. Per interventum beatissimi. folio. CLXX.

In nomine Domini. Fiat commemoratio.

[Col. 1016C] Lauda. Ad annuntiandum mane misericordiam tuam. Oratio. Mane Domine oratio nostra. folio CLIX.



INCIPIT OFFICIUM UNIUS CONFESSORIS PRAECIPUI NON PONTIFICIS.



Ad Vesperos.

Lauda. Confessionem, et decorem. folio CLXIX.

Dominus sit. R\. Et cum.

Sonus. In conspectu Angelorum psallam tibi Domine Alleluia: Adorabo ad templum sanctum tuum, et confitebor tibi, Domine. Alleluia.

Dominus sit. R\. Et cum.

Antiphona. Confitebor tibi Domine, quoniam exaudisti me: P. Et factus es mihi in salutem. V\. Deus canticum novum cantabo tibi: in psalterio decachordo [Col. 1016D] psallam tibi. P. Et factus es. V\. Gloria, et honor. P. Et factus.

Dominus sit. R\. Et cum.

Lauda. Confitebor Domino Alleluia P. Secundum justitiam ejus. Alleluia. Et psallam. Alleluia. V\. Laetabor et exsultabo in te Domine: et psallam nomini tuo Altissime. P. Secundum justitiam. V\. Gloria, et honor Patri. P. Et psallam. Alleluia.



Hymnus.



   Iste Confessor Domini sacratus,
Festa plebs cujus celebrat per orbem,
Hodie laetus meruit secreta
      Scandere coeli.

   Qui pius, prudens, humilis, pudicus
Sobrius, castus fuit, et quietus;
[Col. 1017A] Vita dum praesens vegetavit ejus
      Corporis artus.

   Ad sacrum cujus tumulum frequenter
Membra languentum modo sanitati,
Quolibet morbo fuerint gravata,
      Restituuntur.

   Unde nunc noster Chorus in honorem
Ipsius, hymnum canit hunc libenter;
Ut piis ejus meritis juvemur
      Omne per aevum.

   Sit salus illi, decus, atque virtus,
Qui supra coeli residens cacumen
Totius mundi machinam gubernat
      Trinus, et unus.
   Amen.

[Col. 1017B] Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut per gratiam ipsius, et per intercessionem Sanctae Mariae Virginis et Genitricis suae, et sancti Confessoris sui N. nobis salutem animae et corporis, et remissionem peccatorum, et pacem propitius donare dignetur. R\. Praesta aeterne omnipotens Deus.

Kyrie eleison. R\. Christe eleison. Kyrie eleison.

Capitula. Aeterne omnipotens Deus, a quo omne bonum exoritur, et meliori cursu progreditur: qui fidem roboras confessorum, praesta tolerantiam bonorum, dum saevit acerbitas persequentium. Omnipotentiam tuam Domine poscimus; ut preces nostras dignanter attendas, et clementer accipias, quas in honorem [Col. 1017C] placiti beatissimi Confessoris tui N. adhibemus: ut ejus interventu, cooperante misericordia tua, quod fide postulant, indubitanter obtineant; et ab omnibus absoluti delictis, coeleste regnum possideant.

Pater noster. Liberati a malo. fol. 2.

Benedictio. Christus Dominus, qui beatissimum Confessorem suum N. se digne coram hominibus confiteri fecit in terris, confiteatur nos coram Patre suo, qui est in coelis. R\. Amen. [CLXXIV] Et qui in ore suo accepta sibi confessionis contulit cantica, ipse confessionem nostram remunerandam suscipiat; R\. Amen. Ut exemplo beatissimi Confessoris sui N. confitendo, et laudando nomen Jesu Christi in saeculum, participes ejus, quem confessi sumus, mereamur esse in coelo. R\. Amen

Per.

[Col. 1017D] Lauda. Germinabunt ossa. fol. CLXX.

Oratio. Tuam, Clementissime Pater, supplices exoramus clementiam; ut hodierna solemnitas, quam pro beatissimi Confessoris tui N. veneratione suscepimus, ipsa nos tibi commendet: et sicut illi coronam sanctae perfectionis tribuisti; ita nobis ejus intercessione omnium delictorum veniam et indulgentiam largiaris. R\. Amen.

Per misericordiam.

In nomine Domini. Fiat commemoratio. folio 170.



Ad Matutinum.

Labia mea Domine. Psalmus L. P. Et os meum. Oratio. Laudet te Domine. fol. CLXX.

Antiphona 1. Confitebor tibi Domine in vasis psalmorum: [Col. 1018A] veritatem tuam psallam tibi Deus meus. V\. Gaudebunt labia mea dum cantavero tibi: et anima mea, quam redemisti. P. Veritatem. V\. Gloria, et honor. P. Veritatem tuam.

Oratio. Exemplis, ac meritis sanctissimi Confessoris sui N. instituti, aeterno Regi, ac Patri Deo preces, fratres charissimi, cum omni humilitate fundamus: ut sicut illum pro nostrae eruditionis exemplo, diversarum colluctationum fecit exempla subire; ita intercedendi pro nobis apud pietatis suae clementiam ei tribuat plenissimam facultatem. R\. Amen.

Antiphona 2. Habebis fiduciam, reposita tibi spe, et depositus in terram securus dormies: et requiesces, et non erit qui exterreat te. V\. Non det in commotionem pedem tuum: neque obdormiet, qui custodit [Col. 1018B] te. P. Securus dormies. V\. Gloria et honor. P. Et requiesces.

Oratio. Intenta, fratres charissimi, Dominum oratione poscamus; ut hunc diem, quem sancti sui N. confessio illustrat, triumphum celebre nobis ac posteris in rebus et actionibus propitiatus concedat: ut cujus veneratores meremur esse in saeculo, ejus meritis nostrorum consequi mereamur veniam delictorum. R\. Amen.

Per misericordiam.

Antiphona 3. In pace dormiam, et requiescam: quoniam tu Domine singulariter in spe constituisti me. V\. Confitebor tibi Domine in toto corde meo: in consilio justorum, et congregatione. P. Quoniam tu Domine. V\. Gloria, et honor. P. Quoniam tu.

[Col. 1018C] Oratio. Tuam, clementissime Pater, supplices exoramus clementiam; ut hodierna solemnitas, quam pro beatissimi Confessoris tui N. veneratione suscepimus, ipsa nos tibi commendet: et sicut illi coronam sanctae perfectionis tribuisti; ita nobis ejus intercessione omnium delictorum veniam et indulgentiam largiaris. R\. Amen.

Per misericordiam.

R\. Ecce quomodo moritur justus, et nemo considerat; et viri justi tolluntur, et nemo conspicit corde; a facie iniquitatis sublatus est justus: erit pax sepulturae ejus. V\. Justus, si morte praeoccupatus fuerit, anima ejus in refrigerio: erit pax. V\. Gloria, et honor. P. Ecce quomodo.

Oratio. Confessoris tui beatissimi N. annua recursione, [Col. 1018D] Domine, memoriam solemniter recolentes, supernae gratiae aspersione locupleta: ut cujus nunc festa devoto prosequuntur adnisu, ejus quoque perpetim clementi regantur, et protegantur intutu. R\. Amen.

Per misericordiam.



In Laudibus.

Ad Canticum. Antiphona. Confitebor tibi Domine. folio CLXXI. Canticum. Confitebor tibi Domine. P. Quia liberasti. V\. Gloria, et honor. P. Et de manu.

Ad Benedictus. Antiphona. Benedictio Domini. Canticum. Benedictus. fol. 6. P. In mercedem justi. V\. Gloria, et honor. P. In mercedem justi. V\. Benedicamus Patrem. P. In mercedem justi. Sono. In conspectu Angelorum. fol. CLXXII.

[Col. 1019A] Lauda. Alleluia. Confessio ejus super coelum et terram Alleluia: P. Exaltavit cornu populi sui. Alleluia. V\. Hymnus est omnibus sanctis ejus. Alleluia, alleluia. Psalmus 148.

Antequam dicatur. Gloria, et honor Patri. [CLXXV] P. Exaltavit cornu. V\. Gloria, et honor. P. Alleluia. Confessio ejus. Totum.

Prophetia. Haec dicit Dominus. Hymnus. Deus immensa. fol. CLXXII. Supplicatio. Oremus Redemptorem. Capitula. Aeterne omnipotens Deus. folio CLXXI. Lauda. Germinabunt ossa fol. 170. Benedictio. Christus Dominus, qui beatissimum. fol. CXXIII.

In nomine Domini.

Fiat commemoratio. fol. CLIX.



INCIPIT OFFICIUM UNIUS CONFESSORIS SIMPLICIS DUARUM CAPPARUM, VEL NOVEM LECTIONUM.
[Col. 1019B]


Ad Vesperos.

Lauda. Confessionem, et decorem. Sonus. Confitebor tibi Domine. fol. CLXIX.

Antiphona. Confitebor tibi Domine in toto corde meo: P. Quoniam exaudisti verba oris mei. In conspectu Angelorum psallam tibi. V\. Deus meus es tu, confitebor tibi: Deus meus es tu, et exaltabo te. P. Quia exaudisti. V\. Gloria, et honor. P. In conspectu.

Dominus sit. R\. Et cum.

[Col. 1019C] Lauda. Confitebor Domino. Hymnus. Iste Confessor. Supplicatio. Oremus Redemptorem. folio CLXXIII.

Capitula. Gloriose, ac misericors Domine, qui beato Confessori tuo N. tibi nimis in ore suo confiteri dedisti; teque in medio Justorum, ejus confessione laudari voluisti: idem Confessor tuus in hoc vespertino tempore cognoscis esse prolatus: At tu Domine, qui largitus es pro tui nominis confessione coronam; nobis quoque peccatoribus misericordiam, et confitentibus delicta nostra, impetrandi quae poscimus, praesta efficaciam.

Pater noster. Liberati a malo. Quaere fol. 2.

Benedictio. Dominus Jesus Christus, qui est Confessorum remuneratio, Confessoris sui N. suffragio, [Col. 1019D] nos sanctae confessionis magnificet dono; R\. Amen. Ut tanti Confessoris sui veraciter imitando exemplum, ad coeleste mereamur pervenire promissum: R\. Amen. Detque nobis se confitendi votum, qui eidem confessionis contulit praemium. R\. Amen.

Per.

Lauda. Germinabunt. fol. CLXX.

Oratio. Deus Dei Filius, quem ille Confessor tuus N. in toto corde confessus, nomen tuum honorificando, perductus est ad coronam; da in ore nostro confessionem, quae nos expurget a crimine: ut quicquid in tuae laudis honore depromimus, in lucro nobis prodesse aeterni muneris sentiamus R\. Amen.

Per misericordiam.

In nomine Domini

[Col. 1020A] Fiat commemoratio.

Antiphona. Vespere, et mane.

Oratio. Domine Deus. fol. CLXX.



Ad Matutinum.

Antiphona. Labia mea Domine. Psalm. L.

Oratio. Laudet te, Domine. fol. CLXX.

Antiphona. Confitebor tibi in populis Domine: psalmum dicam nomini tuo inter gentes. V\. O Domine ego servus tuus: ego servus tuus, et filius ancillae tuae. P. Psalmum dicam. V\. Gloria, et honor. P. Psalmum dicam.

Oratio. Deus Dei Filius. Ut hic supra.

Antiphona. Confitebor Domino nimis in ore meo: P. Et in medio multorum laudabo eum. V\. Quoniam [Col. 1020B] astitit a dextris pauperis, ut salvam faceret a persequentibus animam meam. P. Et in medio. V\ Gloria, et honor Patri. P. Et in medio.

Oratio. Beatum satis, Domine, N. Confessorem tuum esse fecisti: qui in tote corde suo tibi confessus, in concilio Justorum, et congregatione probatur esse conspicuus: Da ergo nos meritis ejusdem, ut confessione simpliciori mundari a crimine, et Sanctorum mereamur congregationi, et coetibus interesse. R\. Amen.

Per misericordiam.

Antiphona. In pace dormiam et requiescam: P. Quoniam tu Domine singulariter in spe constituisti me. V\. Confitebor tibi Domine in toto corde meo: narrabo omnia mirabilia tua. P. Quoniam tu Domine. [Col. 1020C] V\. Gloria, et honor. P. Quoniam tu Domine.

Oratio. Deus, qui beatissimi N. confessionem acceptans, ita omnia verba oris ejus plenissime exaudisti, ut participem eum efficeres [CLXXVI] regni tui, quo in conspectu Angelorum tibi psalleret; accipe nunc per eum confessionis nostrae votum, qui illum produxisti ad praemium: et qui illum per confessionem voluisti esse beatum, nos post lapsum in hoc mundo, demum ad aeternam coronandos pertrahas patriam. R\. Amen.

Per misericordiam.

R\. Iste homo in professione sua non est praevaricatus; et in tempore oppressionis suae fidelis inventus est: ideo dilectus factus est a Domino Deo suo. [Col. 1020D] V\. Homo iste conservavit legem Dei excelsi in angustia, et tentatione. P. Fidelis inventus est. V\. Gloria, et honor. R\. Iste homo.

Antiphona, ad Canticum. Confitebor Domine. Canticum. Confitebor tibi Domine. Ad Benedictus. Antiphona. Benedictio Domini. Canticum. Benedictus es Cum sono. In conspectu. Et lauda. Alleluia. Confessio. Psalm. CXLVIII. Prophetia. Haec dicit Dominus: Ecce servus meus. Hymnus. Deus immensa. fol. CLXXII. Supplicatio. Oremus Redemptorem mundi. Capitula. Gloriose, ac misericors. Quaere retro folia praecedenti. Lauda. Germinabunt ossa. fol. CLXX. Benedictio. Dominus Jesus Christus. Hic supra. In nomine Domini, etc.



INCIPIUNT HORAE, SIVE HISTORIA PLURIMORUM CONFESSORUM.
[Col. 1021A]


Ad Vesperos.

Lauda. Exortum est in tenebris lumen rectis corde: misericors, et miserator, et justus Dominus. V\. Directam fecit viam justorum, et praeparavit iter Sanctorum. P. Misericors, et miserator, et justus Dominus.

Dominus sit. R\. Et cum.

Sono. Salus justorum a Domino est: et salvavit eos. Alleluia, alleluia. V\. Qui speraverunt in Deum: P. Et salvavit eos. Alleluia, alleluia.

[Col. 1021B] Dominus sit. R\. Et cum.

Antiphona. Juste, Confessorum opera multa reposita apud te sunt. P. Domine, ex propriis operibus mercedem recipiunt. V\. Justi vero in perpetuum vivent, et apud Dominum est merces eorum. V\. Gloria, et honor. P. Domine, ex propriis.

Dominus sit. R\. Et cum.

Lauda. Invocabant Dominum, et ipse exaudiebat eos: in columna nubis loquebatur ad eos. Alleluia, alleluia. V\. Et clamaverunt justi ad Dominum cum tribularentur: et de necessitatibus eorum liberavit eos. P. In columna nubis. V\. Gloria, et honor. P. In columna.

Hymnus. Sanctorum meritis. fol. CLXII.

Supplicatio. Oremus Redemptorem mundi Dominum [Col. 1021C] nostrum Jesum Christum, cum omni supplicatione rogemus; ut per gratiam ipsius, et per intercessionem sanctae Mariae Virginis ejus genitricis, et sanctorum confessorum suorum N. N. nobis salutem animae et corporis, et remissionem peccatorum, et pacem propitius tribuere dignetur. R\. Praesta aeterne omnipotens Deus.

Kyrie, eleison. R\. Christe, eleison. Kyrie eleison.

Capitula. Deus, qui sanctorum Confessorum tuorum providentia mirabili hunc diem solemnitate consecrasti; da Ecclesiae tuae Catholicae, quaesumus potentiam tuam, de tantis gaudere principibus; ut illorum regi mereamur pia devotione, doctrinarique, [Col. 1021D] qui dilectos tibi greges tuo pane paverunt: ut qui tibi de tuo munere placuerunt, eorum precibus adjuti mereamur de praesentibus angustiis liberari.

Pater noster. Liberati a malo. fol. 2.

Benedictio. Benedicat vos, omnipotens Deus sanctorum Confessorum suorum N. N. gratia gratulantes. R\. Amen. Donet vobis firmitatem fidei, expectationem spei, et dulcedinem charitatis; R\. Amen. Ut talibus suae gratiae muniti praesidiis, eorum festa celebrantes fieri etiam participes mereamini. R\. Amen.

Per misericordiam.

Lauda. Gaudium sempiternum super caput sanctorum confessorum: P. Laus, et jocunditas apprehendit eos. Alleluia, alleluia. V\. Beati qui custodiunt judicium, et faciunt justitiam in omni tempore. P. [Col. 1022A] Laus, et jocunditas. V\. Gloria, et honor. P. Laus.

Oratio. Propitiare, Domine, supplicationibus nostris; et exemplo sanctorum Confessorum tuorum N. N. [CLXXVII.] flammam in nobis accende charitatis: et quorum nos jubes esse imitatores, praesta esse participes. R\. Amen.

Per misericordiam.

In nomine Domini.

Fiat commemoratio.

Antiphona. Vespere, et mane.

Oratio. Domine Deus omnipotens. fol. CLXX.



Ad Matutinum.

Antiphona. Da nobis laetitiam salutaris tui: et spiritu principali confirma nos Domine. Psalmus L.

[Col. 1022B] Oratio. Redde nobis laetitiam. fol. CLXIII.

Antiphona 1. Hi sunt qui mortales tunicas deposuerunt, et immortalem vitam sumpserunt: P. Modo coronantur, et accipiunt palmam; V\. Adhuc multiplicabuntur in senecta uberi: et bene patientes erunt, ut annuntient. P. Modo. V\. Gloria, et honor. P. Modo.

Oratio. Deus, exultatio et palma sanctorum Confessorum N N. exaudi nos supplices tuos: et praesta, ut quorum in tuo amore reliquias veneramur, et emolumenta recolimus, eorum meritis ab omnibus malis liberari, et conservari mereamur. R\. Amen.

Per misericordiam.

Antiphona 2. Venite ad me, omnes sancti mei, dicit Dominus, Qui laboratis, et onerati estis, et ego [Col. 1022C] reficiam vos. V\. Venite filii, audite me: timorem Domini docebo vos. P. Qui laboratis. V\. Gloria, et honor. P. Qui laboratis.

Oratio. Propitiare, Domine. Hic supra.

Antiphona 3. Venite benedicti patris mei, dicit Dominus: Percipite regnum, quod vobis paratum est ab origine mundi. V\. Accedite ad me, et illuminamini: vultus vestri non erubescent. P. Percipite. V\. Gloria, et honor. P. Percipite.

Oratio. Beatissimorum memoriam Confessorum suorum honorantes, Deum omnipotentem supplices deprecemur; ut nos eorum orationibus circumsepti, eruamur a cunctis infestationibus inimici. R\. Amen.

Per misericordiam.

[Col. 1022D] R\. Viri sancti, vobis apertus est paradisus, plantata est arbor vitae, praeparata est abundantia, aedificata est civitas, inventa est requies, perfecta est charitas. Infirmitas a vobis extincta est: dolores transierunt. V\. Ecce quam bonum, et quam jocundum, habitare fratres in unum. P. Perfecta est charitas. V\. Gloria, et honor. R\. Viri sancti.



In Laudibus.

Ad Canticum. Antiphona. Domine, qui te diligunt sicut sol splendens in ortu suo, ita rutilent.

Canticum. Qui sponte obtulistis. f. CLXIII.

Ad Benedictus. Antiphona. Justi, et sacerdotes sancti et humiles corde, benedicite Dominum

Canticum. Benedictus es Domine. fol. 6.

[Col. 1023A] Sono. Via justorum facta est, Alleluia: iter Sanctorum praeparatum est. Alleluia, alleluia. V\. Hic est civitas, et salvatio justorum: pone murum, et juxta murum congregationem Sanctorum. P. Iter Sanctorum. Psalmus CXLVIII

Prophetia. Justorum animae in manu. Hymnus. Rex gloriose Martyrum. fol. CLXVII. Supplicatio. Oremus. fol. CLXII. Capitula. Deus, qui sanctorum Confessorum. fol. CLXXVI. Lauda. Gaudium sempiternum. Benedictio. Benedicat vos omnipotens. Quaere in Vesperis praecedentibus.



INCIPIT OFFICIUM PLURIMORUM EPISCOPORUM ET CONFESSORUM.



Ad Vesperum.

[Col. 1023B] Lauda. Exortum est in tenebris.

Sono. Alleluia. In omnem terram exivit sonus Sanctorum: P. Et in fines orbis terrae verba illorum. Alleluia. Alleluia. V\. Non sunt loquelae, neque sermones, quibus non audiantur voces eorum. P. Et in fines.

Dominus sit semper. R\. Et cum.

Antiphona. Isti sunt viri nominati in virtute. P. Doctores populi, facientes judicium in doctrina sua. V\. Coeli enarrant gloriam Dei, et opera manuum ejus annuntiat firmamentum. P. Doctores populi. V\. Gloria, et honor. P. Doctores.

Dominus sit. R\. Et cum. P. Disciplina, et sapientia replevit illos Dominus. Alleluia.

Lauda. Creavit in illis gratiam spiritus sui, et intellectu [Col. 1023C] replevit corda eorum. Alleluia, alleluia. V\. Et clamaverunt ad Dominum cum tribularentur: et de necessitatibus eorum liberavit eos. P. Creavit in illis. V\. Gloria, et honor. P. Creavit in illis.

[CLXXVIII] Hymnus. Rex gloriose. fol. CLXVII

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus, ut nos gratia ipsius, et per intercessionem sanctorum Episcoporum et Confessorum nobis remissionem peccatorum, et pacem propitius donare dignetur. R\. Praesta aeterne omnipotens Deus.

Kyrie eleison, R\. Christe eleison. Kyrie eleison.

Capitula. Omnipotens Deus, qui diversitates gratiarum in Ecclesia tua distribuens, alios Martyriali [Col. 1023D] excellentia consecras, alios gratia Confessionis exornas: da nobis, ut qui Confessorum tuorum N. N. hodie solemnia celebramus, tibi placere ex confessione nostrorum actuum mereamur: ut rogaturi ea, quae, Filio tuo docente, didicimus, exaudiamur, cum clamaverimus:

Pater noster. Liberati a malo. fol. 2.

Benedictio. Christus Dominus, qui justificatorum decore, et poenitentium confessione induitur; Confessorum suorum N. N. prece det vobis ita per confessionem male gesta deflere, ut justificationis fulgeatis decore. R\. Amen. Quique se confitentes justificat, nos per poenitentiam provehat ad coronam; R\. Amen. Ut qui nunc in Confessorum N. N. recordatione et vota promittis, et lamenta, in retributione [Col. 1024A] cum eis gaudia obtineatis perpetua. R\. Amen.

Per misericordiam.

Lauda. Vos estis vasa sancta Domini, auro fulgentia Alleluia; P. Quia sponte obtulistis Domino Deo animas vestras. Alleluia, alleluia, alleluia. V\. Benedicti vos a Domino, qui fecit coelum et terram. P. Quia sponte. V\. Gloria, et honor. P. Quia.

Oratio. Deus Dei Filius, lumen astrorum, fulgor syderum, stella splendida et matutina, claritas sempiterna, et Sanctorum eruditio copiosa, erudiat nos, quaesumus, justitiae suae virga per sanctorum suorum N. N. intercessionem assiduam: Sicque quod praedicaverunt splendide inluminati, agendo existamus corde; ut ad illud, quod apud te repositum est (quod oculus non vidit, nec auris audivit) post obitum accedamus [Col. 1024B] indemnes, et a nexu peccaminum liberi. R\. Amen.

Per

In nomine Domini.



Ad Matutinum.

Antiphona. Da nobis laetitiam. Psalmus L.

Oratio. Redde nobis, Domine. fol. CLXIII.

Antiphona 1. Hi sunt qui missi sunt per orbem terrarum, et prostraverunt se ante Agnum, P. Habentes phialas aureas plenas incensu, quae sunt memoriae sanctorum cantantes canticum novum. V\. In omnem terram exivit sonus eorum: et in fines orbis terrae verba illorum. P. Habentes phialas aureas V\. Gloria, et honor. P. Habentes.

Oratio. Beatissimorum Episcoporum memoriam, [Col. 1024C] et sanctorum Confessorum NN. tolerantiam honorantes, Deum omnipotentem supplices deprecemur: ut nos eorum orationibus circumsepti, eruamur a cunctis infestationibus inimici. R\. Amen.

Per misericordiam.

Antiphona 2. Beati, et multo honore digni, quorum portio Deus est; P. Quibus a principio praeparatum est regnum; quorum animae in manu Dei sunt. V\. Clamaverunt justi, et Dominus exaudivit eos: et ex omnibus tribulationibus eorum liberavit eos. P. Quibus a principio. V\. Gloria, et honor. P. Quibus.

Oratio. Beati vere, Domine, et nimio honore digni sunt, quorum tu portio esse dignatus es; ideoque interventu sanctorum tuorum N. N. et Sociorum, quicquid tibi ex nobis non militat, amor coelestis [Col. 1024D] Patriae in nobis flagrans usquequaque interimat: et post cum his Sanctis, quorum animae in manu tua sunt, nos pietas tua coelesti in regno adjungat. R\. Amen.

Per misericordiam.

Antiphona 3. Legem tuam splendide docuerunt; P. Quorum sunt opera multa reposita apud te, Domine. V\. Qui confidunt in Domino, sicut mons Sion: non commovebuntur in aeternum, qui habitan in Hierusalem. P. Quorum sunt opera. V\. Gloria, et honor. P. Quorum.

Oratio. Deus Dei Filius. Quaere retro in Vesperis praecedentibus.

R\. Sancti, qui in justitia erudierunt multos, fulgebunt [Col. 1025A] sicut splendor firmamenti: P. Et sicut stellae coeli in perpetua aeternitate. V\. Isti sunt viri sancti, quos elegit Dominus [CLXXIX] in charitate non ficta, et eorum doctrina fulget Ecclesia, ut sol et luna. P. Et sicut. V\. Gloria, et honor. P. Et sicut.

Oratio. Christe Dei Filius, qui Sanctos tuos N N. praesciens, ante mundi constitutionem eos eligis et in exemplum nostrum hic eos constituis: fac ita nos sanctorum N.N. Episcoporum et Confessorum praedicamento obedientes existere; ut adoptionem filiorum post nostrum obitum mereamur. R\. Amen.

Per misericordiam.



In Laudibus.

Ad Canticum. Antiphona. Qui propria voluntate obtulistis vos discrimini, benedicite Dominum, narrantes [Col. 1025B] justitias ejus et clementiam in fortes Israel.

Canticum. Qui sponte obtulistis. f. CLXIII.

Ad Benedictus. Antiphona. Sancti, et humiles corde, spiritus et animae justorum, benedicite Dominum.

Canticum. Benedictus es Domine. fol. 6.

Sono. Alleluia. In omnem terram. Quaere retro in Vesperis praecedentibus.

Lauda. Laudate Dominum de coelis Alleluia: laudate eum in excelsis. Alleluia. Psalmus CXLVIII.


Lectio libri Sapientiae Salomonis (Cap. XLIV.)

R\. Deo gratias.

Multam gloriam fecit Dominus magnificentia sua a saeculo. Dominantes in potestatibus suis, homines magni virtute, et prudentia sua praediti, nuntiantes in dignitate prophetarum, et imperantes in praesenti [Col. 1025C] saeculo, et virtute prudentiae populis sanctissima verba. In pueritia sua requirentes modos musicos, et narrantes carmina scripturarum. Omnes divites in virtute, pulchritudinis studium habentes: pacificantes in domibus suis. Omnes isti in generationibus gentis suae gloriam adepti sunt, et in diebus suis habentur in laudibus. Qui de illis nati sunt, reliquerunt nomen narrantes laudes eorum: et sunt quorum non est memoria: perierunt quasi non fuerint: et nati sunt quasi non nati, et filii ipsorum cum ipsis. Sed illi viri misericordes sunt, quorum pietas non defuit: et cum semine ipsorum perseverant bona, hereditas nepotum illorum, et in testamentis stetit semen illorum; et filii illorum propter illos: usque in aeternum [Col. 1025D] manebit semen eorum: et gloria eorum non derelinquetur. Corpora eorum in pace sepulta sunt, et nomen eorum manebit in generatione et generatione. Sapientiam ipsorum narrant populi, et laudem eorum nuntiat Ecclesia. R\. Amen.

Hymnus. Rex gloriose Martyrum. folio CLXVII. Supplicatio. Oremus Redemptorem. folio CLXII. Capitula. Omnipotens Deus, qui diversitates. Lauda. Vos estis vasa sancta Domini. Benedictio. Christus Dominus, qui justificatorum. fol. CLXXVIII.



INCIPIT OFFICIUM DE UNA VIRGINE PRAECIPUA.



Ad Vesperos.

Lauda. Speravit anima mea in Domino, a custodia [Col. 1026A] matutina usque ad noctem. V\. Sustinuit anima mea in verbo tuo, Domine. Fiant aures tuae intendentes in orationem ancillae tuae. P. Usque ad noctem.

Sonus. Alleluia. Psallam nomini tuo, Deus, in saecula; P. Ut reddam vota mea de die in diem. Alleluia. V\. Deduxisti me Domine, quia factus es fiducia mea: turris fortitudinis a facie inimici. Habitabo in sanctuario tuo Deus in saecula. P. Ut reddam vota.

Antiphona. Ostende mihi faciem tuam Sion, et vox tua in auribus meis: dulcis est enim mihi vox tua, et facies tua decora. V\. Audi filia, et vide, et inclina aurem tuam: et obliviscere domum patris tui. P. Dulcis est. V\. Gloria, et honor. P. Dulcis est.

Antiphona. Virgo prudentissima, quo progrederis quasi aurora valde rutilans? Filia Sion, tota formosa [Col. 1026B] et suavis es. Pulchra ut luna, et electa ut sol. V\. Per diem sol non uret te, neque luna per noctem. P. Tota formosa. V\. Gloria, et honor. P. Pulchra ut luna.

Lauda. Speciosa facta es, et suavis in deliciis tuis: Alleluia. Pulchritudo tua similis est palmae indesinentis in plenitudine claritatis. Alleluia, alleluia, alleluia. V\. Lauda Hierusalem Dominum: et conlauda Deum tuum Sion. P. Pulchritudo. V\. Gloria et honor. P. Pulchritudo tua.

Lauda. Specie et pulchritudine tua intende, prospere procede, et regna, Alleluia, alleluia, alleluia. V\. Propter veritatem et mansuetudinem, et justitiam: et deducet te [CLXXX] mirabiliter dextera tua. P. Intende, prospere. V\. Gloria, et honor. P. Alleluia, alleluia, alleluia.



Hymnus.
[Col. 1026C]


   Virginis Proles, Opifexque Matris,
Virgo quem gessit, peperitque Virgo;
Virginis festum canimus, trophaeum,
      Accipe votum.

   Haec tua Virgo duplici beata
Sorte, dum gessit fragilem domare
Corporis sexum, domuit cruentum
      Corpore saeclum.

   Inde nec mortem, nec amica mortis
Saeva poenarum genera pavescens,
Sanguine fuso meruit sacratum
      Scandere coelum.

   Hujus obtentu, Deus alme, nostris
[Col. 1026D] Parce jam culpis, vitia remittens;
Quo tibi puri resonemus almum
      Pectoris hymnum.

   Gloria Patri, genitaeque Proli,
Et tibi compar utriusque semper
Spiritus alme, Deus unus omni
      Tempore saecli.
Amen.

Supplicatio. Oremus redemptorem mundi Dominum nostrum Jesum Christum, cum omni supplicatione rogemus; ut per gratiam ipsius, et per intercessionem intemeratae gloriosae beatissimae Virginis Mariae genitricis suae, et sanctae N. virginis et martyris, nobis salutem animae et corporis, et remissionem [Col. 1027A] peccatorum, et pacem propitius tribuere dignetur. R\. Praesta aeterne omnipotens Deus.

Kyrie eleison. R\. Christe eleison. Kyrie eleison.

Capitula. Domine Jesu Christe, qui carnis virginitatem servantibus, fructum promittis sperare centesimum; intercessu virginis tuae nostrorum vincula solve peccatorum: ut qui carnea fragilitate dejicimur, ejus patrocinio sublevemur.

Pater noster. Liberati a malo. fol. 2.

Benedictio. Dominus Jesus Christus, qui virginem suam N. casto servavit pudore; castitatis nos dono munificet: R\. Amen. Et qui illam subarrhavit sibi annulo fidei, nos suae connectat indissolubili charitati; R\. Amen. Ut eam pro nobis apud se suffragatricem admittat, quam ipse sibi incorrupto amore [Col. 1027B] assumpsit sponsam. R\. Amen.

Per.

Lauda. Sicut palma exaltata sum in Cades Alleluia: et sicut oliva speciosa in campis. Alleluia. Sicit vitis fructificavi suavitatem odoris, Alleluia, alleluia, alleluia. V\. Ego autem, sicut oliva fructifera in domo Domini sperabo et in misericordia Dei mei in aeternum, et in saeculum saeculi. P. Sicut vitis. V\. Gloria, et honor. P. Alleluia, alleluia, alleluia.

Oratio. Domine Jesu Christe, qui castimoniam diligis, et virginitatem amplecteris, sancta virgine tua N. intercedente pro nobis, nostris ignosce piaculis: et nobis ita in praesenti donum tribue castitatis, ut laetemur in futuro cum Angelis sanctis. R\. [Col. 1027C] Amen.

Per misericordiam.

In nomine Domini.

Fiat commemoratio.

Antiphona. Vespere, mane, et meridie. Oratio. Domine Deus Omnipotens. folio CLXX.



Ad Matutinum.

Antiphona. Labia mea Domine aperies: et os meum annuntiabit laudem tuam. Psalmus L.

Oratio. Exultent Domine labia nostra praeconio veritatis; ut non resolvantur vaniloquio falsitatis: sicque lingua nostra judicium veritatis loquatur, ut Christum tuum verum judicem promptissima devotione laudet: atque ita praecepta tua assidue in nostro corde versentur; ut gressus nostri ab insidiosis [Col. 1027D] decipulis minime supplantentur. R\. Amen.

Per misericordiam.

Antiphona 1. Dilectione aeterna Dominus dilexit te; propterea attraxit te ad misericordiam. P. Adhuc aedificavit te Dominus Deus tuus, virgo Israel. V\. Non det in commotionem pedem tuum; neque obdormiet qui custodit Israel. P. Adhuc aedificavit te. V\. Gloria, et honor. P. Adhuc aedificavit te.

Oratio. Domine Jesu Christe, qui et meritis beatissimam N. dotare jussisti, ut te sequendo, qui justus es, particeps tuae justitiae [CLXXXI] efficeretur; nec deficeret inquirendo, donec potiretur Martyrii praemio: praesta nobis ejus intercessione; ut sicut illa pro tuo nomine dimicavit, et vicit; ita nos justitiae [Col. 1028A] sequaces effecti, pietatis tuae intuitu justificemur. R\. Amen.

Per misericordiam.

Antiphona 2. Una es proxima mea, una es columba mea, P. Et macula non est in te. V\. Per diem sol non uret te, neque luna per noctem. P. Et macula. V\. Gloria, et honor. P. Et macula.

Oratio. Deus largitor divitiarum coelestium, et mirabilis peractor munerum aeternorum, qui beatissimam N. in saeculo pauperem elegisti; sed pro te certando aeternis opibus sublimasti: paupertatem spiritus nos sequi semper attribue, per quam possimus tuae majestati per omnia complacere. R\. Amen.

Per misericordiam.

Antiphona. 3. Veni sponsa a Libano, veni a montibus [Col. 1028B] pascuae. P. Curramus in odorem unguentorum tuorum. V\. Non det in commotionem pedem tuum: nec obdormiet qui custodit Israel. P. Curramus. V\. Gloria, et honor Patri. P. Curramus.

Oratio. Christe Domine, qui sacris virginibus tantam tribuis fortitudinem, ut saeculum vincentes et carnem, pro te mori festinant: intercessu virginis tuae N. et martyris, flammam in nos tuae charitatis accende; ut nec titillationes nos carnis illiciant, nec saeculi blandimenta decipiant. R\. Amen.

Per misericordiam.

R\. Gaude filia Sion, dicit Dominus: Spiritus meus, qui est in te, et verba mea quae posui in corde tuo, non recedant de ore tuo, nec de ore seminis tui P. Usque in sempiternum. V\. Lauda Hierusalem [Col. 1028C] Dominum: lauda Deum tuum Sion. P. Usque in. V\. Gloria, et honor. P. Gaude filia.

Oratio. Domine Jesu Christe. Require retro in superioribus Vesperis.



In Laudibus

Ad Canticum. Antiphona. Benedictus Dominus, quia induit me vestimentum salutaris: et indumentum jocunditatis circumdedit me: tamquam sponsam decoravit me corona.

Canticum Esaiae (Cap. LXI, LXII). R\. Deo gratias. Gaudens gaudebo in Domino, etc., fol. 81.

Repetitur Antiphona.

Ad Benedictus. Antiphona. Filia Sion, benedic Domino de excelso in omni benedictione et laude.

Canticum. Benedictus es Domine Deus patrum. [Col. 1028D] fol. 6.

Sonus. Dominus Deus coeli benedicat tibi: honor regni dabitur in manu tua, et adorabunt coram te filii multarum gentium. Alleluia. V\. Audi filia Sion, quia exaltata es, et facies tua fulget in templo Dei: sol justitiae ingressu tuo orietur. Alleluia, alleluia.

Lauda. Laudate Dominum de coelis Alleluia: laudate eum in excelsis. Alleluia. Psalmus CXLVIII.


Lectio libri Hieremiae Prophetae (Cap. XXXI).

R\. Deo gratias.

Longe Dominus apparuit mihi, et dixit: In charitate perpetua dilexi te: ideo attraxi te, miserans. Rursum aedificabo te, et aedificaberis virgo Israel: adhuc ornaberis tympanis tuis, et egredieris in [Col. 1029A] choro psallentium. Adhuc plantabis vineam in montibus Samariae: plantabunt plantantes, et donec tempus veniat, non vindemiabunt: quia erit dies, in qua clamabunt custodes in monte Ephraim: Surgite, ascendamus in Sion ad Dominum Deum nostrum. Quia haec dicit Dominus: Exultate in laetitia Jacob, et hinnite contra caput gentium: personate, canite, et dicite: Salva Domine populum tuum, reliquias Israel. R\. Amen.

Hymnus. Virginis Proles. Supplicatio. Oremus. Quaere. fol. CLXXX.

Capitula. Deus, qui Sanctos tuos unica dilectione complecteris, et gemina ad te charitate tendentes saecularibus evellis aerumnis; accipe Ecclesiae tuae votiva congratulatione obsequia: ut, qui dilectione [Col. 1029B] memores Virginis meritum praedicamus honorem; proficiente in nobis bonitatis augmento, per charitatem proximi, tuae quoque mereamur dilectioni connecti.

Pater noster. Liberati a malo. fol. 2.

Lauda. Sicut palma, fol. CLXXX. Benedicio. Dominus Jesus Christus, qui virginem suam N. Quaere in Matutinis praecedentibus.

[CLXXXII] In nomine Domini nostri Jesu Christi, etc.

Fiat commemoratio ut in folio CLIX.



INCIPIT OFFICIUM, SIVE HISTORIA PLURIMARUM VIRGINUM.
[Col. 1029C]


Ad Vesperas.

Lauda. Laudaverunt te, Domine, omnes Angeli tui, et hymnum dixerunt, dum perficeres fabricam coeli. Tuus est dies, et tua est nox: P. Tu fecisti solem et lunam. V\. Tu confirmasti in virtute tua mare: contribulasti capita draconum super aquas. P. Tu fecisti.

Dominus sit semper. R\. Et cum

Sonus. Alleluia. Justitia plena est dextera tua. Laetetur mons Sion, et exultent filiae Judae P. Propter judicia tua. Alleluia, alleluia. V\. Alleluia. Magnus Dominus, et laudabilis valde in civitate Dei nostri, in monte sancto ejus. Dilatans exultationes [Col. 1029D] universae terrae. P. Propter judicia.

Dominus sit semper. R\. Et cum.

Antiphona. Ecce istae religiosae feminae patientes, et castae, curam domus suae gerentes: P. Nihil habentes, et omnia possidentes. R\. Haec est generatio quaerentium Dominum, requirentium faciem Dei Jacob. P. Curam domus. V\. Gloria, et honor Patri. P. Nihil habentes.

Dominus sit semper. R\. Et cum.

Lauda. Filiae tuae, Hierusalem, in latere surgent. V\. Tunc videbis, et afflues, P. Et dilatabitur cor tuum. Alleluia, alleluia, alleluia. V\. Lauda Hierusalem Dominum: et collauda Deum tuum Sion. P Tunc videbis. V\. Gloria, et honor. P. Et dilatabitur.



Hymnus.
[Col. 1030A]


   Jesu, corona Virginum,
Quem mater illa concipit,
Quem sola Virgo parturit;
Haec vota clemens accipe.

   Qui pascis inter lilia,
Septus choreis Virginum,
Sponsus decorus gloria,
Sponsisque reddens praemia.

   Quocumque pergis, Virgines
Sequuntur, atque laudibus
Post te canentes cursitant,
Hymnosque dulces insonant.

   Te deprecamur largius,
Nostris adauge mentibus,
[Col. 1030B] Nescire prorsus omnia
Corruptionis vulnera.

   Deo Patri sit gloria,
Ejusque soli Filio,
Cum Spiritu Paraclito,
In sempiterna saecula.
   Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut per gratiam ipsius, et per intercessionem intemeratae, et gloriosae, semperque Virginis Mariae genitricis ejus, et sanctarum virginum, et martyrum suarum N. N. nobis salutem animae et corporis, et remissionem peccatorum, et pacem tribuere dignetur. R\. Praesta aeterne omnipotens Deus.

[Col. 1030C] Kyrie eleison. R\. Christe eleison. Kyrie eleison.

Capitula. Omnipotens sempiterne Deus, qui bonitate inenarrabili redimis omnia; interventu sanctarum N. N. virginum et martyrum orationi nostrae aurem tuae pietatis inclina; et contra invisibilis hostis amarissima tela tentationis, victricia nobis fidei porrige arma: ut qui altitudinem cordis nostri ad excelsa solii tui dirigimus, a conventu malignantium in hac humilitate terrarum verae fidei protectione salvemur.

Pater noster. Liberati a malo. fol. 2.

Benedictio. Dominus Jesus Christus, qui virgines suas N. N. casto sibi servavit pudore, castitatis nos dono munificet: R\. Amen. Et qui illas subarrhavit sibi annulo fidei, nos suae connectat indissolubili [Col. 1030D] charitati: V\. Amen. Ut eas pro nobis apud se suffragatrices admittat, quas sibi indisrupto amore assumpsit sponsas. R\. Amen.

Per

Lauda. Exaltatae sunt filiae Hierusalem, et processerunt in gloria. Alleluia, alleluia. V\. Laetetur mons Sion, et exultent filiae Judae, propter judicia tua Domine. P. Et processerunt. V\. Gloria, et honor Patri, etc. P. Et processerunt.

Oratio. Adesto Domine. Quaere infra in istis Matutinis.



Ad Matutinum

Da nobis laetitiam salutaris tui. Psalmus L. Oratio. Redde nobis laetitiam. Quaere folio CLXIII.

[Col. 1031A] [CLXXXIII] Antiphona 1. Ut columbae mansuetae plaudebant sibi alis suis, et gloriabantur in itinere suo: populus autem gaudebat gaudio magno in laetitia earum. V\. Laetetur mons Sion, et exultent filiae Judae, propter judicia tua Domine. P. Et gloriabantur. V\. Gloria, et honor Patri, etc. P. Populus autem.

Oratio. Gloriose Rex Christe, cui Virginitas florida nitet; dum sanctitate perspicuos clarificas, et Virgines beatitudine claritatis glorificas: dum Virgines te sequuntur, tibique gloriose martyrio conjunguntur: Te supplices deprecamur, ut pietatis tuae medelam impertias criminibus omnium, quorum non debetur gloria meritorum; et quibus dignitas non est ex merito, ex indulgentia pietatis Virginum dona. [Col. 1031B] R\. Amen. Per.

Antiphona 2. Offerentur Regi virgines post eam: proximae ejus adducentur nobis in laetitia et exultatione. V\. Memores erunt nominis tui, Domine, in omni progenie et generatione. V\. Gloria. P. Proximae.

Oratio. Virga aequitatis, virga regni tui Domine: ipsa nos corrigat, a plagaque eruat; atque eamdem correctionem et ingerat poena, et instruat disciplina: Sit ergo nobis haec virginitas non perditio, sed doctrina: fac et nos diligere justitiam; et odire iniquitatem: ac per speciem tuam pulchritudinemque currentes, deducat nos mirabiliter dextera tua; et mortificato in nobis incentivae libidinis ardore, accinge lumbos nostros custodia castitatis. R\. Amen.

[Col. 1031C] Per.

Antiphona 3. Omnis gloria filiae Regis ab intus, Virgines sequuntur eum: P. Ducentur in laetitia et exultatione: ducentur in templo Regis. V. Pro patribus tuis nati sunt tibi filii: constitues eos principes super omnem terram. P. Ducentur in laetitia. V\. Gloria. P. Ducentur.

Oratio. Deus, cujus sedes manet in saeculum saeculi; fulgeat Ecclesia tua varietate virtutum, sceptrum tuum perornetur disciplina officiorum: quodque ejus ornamentis affigitur, separari ab ea nullatenus patiaris. R\. Amen.

Per misericordiam.

Dominus sit. R\. Et cum.

R\. Simile est regnum coelorum decem virginibus: [Col. 1031D] quae accipientes lampades suas exierunt sponso obviam. P. Et quae paratae erant, intraverunt cum eo ad nuptias, et clausa est janua. V\. Media autem [Col. 1032A] nocte clamor factus est: Ecce sponsus venit, exite obviam ei. P. Et quae paratae. V\. Gloria, etc. Reiteretur Responsorium.

Oratio. Adesto, Domine tibi supplicantibus; et invocantibus nomen sanctum tuum placatus intende: atque interventu sanctarum virginum N. N. erectos nos, ac redemptos in saeculo gaudere concede: ut calicis permixtione, cujus nos fusione redemptos fatemur, ipsius transformatione ab hac ignobilitate ad aeternam gloriam perducamur. R\. Amen.

Per misericordiam tuam.



In Laudibus.

Ad Canticum. Antiphona. Diligentes te, Domine, sicut sol in ortu suo resplendens, ita rutilant.

Canticum. Qui sponte obtulistis. fol. CLXIII.

[Col. 1032B] Ad Benedictus. Antiphona. Benedicamus te, Domine, qui sedes super Cherubim, Rex Israel.

Canticum. Benedictus es Deus. fol. 6.

Sono. Alleluia. Justitia plena est. Require retro in Vesperis.

Lauda. Laudate Dominum de coelis Alleluia: laudate eum in excelsis. Alleluia. Psalmus. 148.


Lectio libri Ecclesiastici (Cap. XXXIX).

R\. Deo gratias.

Audite me divini fructus, et quasi rosa plantata super rivum aquarum fructificate. Quasi Libanus odorem suavitatis habete. Florete flores, quasi lilium, date odorem, et frondete in gratiam, et conlaudate canticum, et benedicite Dominum in operibus suis. Date nomini ejus magnificentiam, et confitemini [Col. 1032C] illi in voce labiorum vestrorum, in canticis labiorum, et citharis, et sic dicetis in confessione: Opera Domini universa valde bona. R\. Amen.

Hymnus. Jesu, corona Virginum. Supplicatio. Oremus Redemptorem mundi. Require retro in Vesperis.

[CLXXXIV] Capitula. Deus, cujus sunt eloquia casta, et judicia recta; tribue nobis intercessione sanctarum virginum et martyrum tuarum N. N. casto ore verba tua depromere, et corde purissimo judiciorum tuorum mandata servare: ut in te laetetur copia redemptorum, qui es corona justorum: tibi decantemus psalmum laetitiae; cujus munere perveniamus ad fructum justitiae.

[Col. 1032D] Pater noster. Liberati a malo. fol. 2.

Lauda. Exaltatae sunt filiae Hierusalem. Benedictio. Dominus Jesus Christus, qui virgines. Quaere ut supra.




[Col. 1031]
INCIPIT SANCTORALE. (C)



[CLXXXV] DIE IX JANUARII. IN SOLEMNITATE SANCTORUM JULIANI ET BASILISSAE, VEL COMITUM EJUS.
[Col. 1031D]


Ad Vesperos.

In nomine Domini nostri Jesu Christi lumen cum pace. R\. Deo gratias.

[Col. 1032D] Dominus sit. R\. Et cum.

Lauda. Exortum est in tenebris. Sono. Justorum animae. Require in communi. fol. CLXII.

Antiphona. Isti sunt Sancti pleni innocentia, quos et virginitas decoravit, P. Et Martyrii palma participes fecit in regno Dei. V\. Gaudete justi in Domino: [Col. 1033A] rectos decet collaudatio. P. Et Martyrii. V\. Gloria. P. Et Martyrii.

Dominus sit. R\. Et cum.

Lauda. Isti sunt Sancti, qui in isto saeculo non sunt polluti: Virgines enim sunt; P. Ideo laverunt stolas suas, et dealbaverunt illas. Alleluia, alleluia, alleluia. V\. Beati, quorum remissae sunt iniquitates: et quorum tecta sunt peccata. P. Ideo. V\. Gloria. P. Ideo.



Hymnus.



   Insigne festum Juliani martyris,
Quo cara stringens Virginis consortia,
Coelos adeptus fit supernus incola:
Plebis dicatae multitudo personet,
Fidesque plena singulorum nunciat.

   [Col. 1033B] Hic Julianus sorte claro germine,
Civis togatae urbis Antiochiae,
Imbutus omni disciplina artium,
Inlustre pignus unicum parentibus,
Vitam gerebat consecratam moribus.

   Qui bis novenis annuis recursibus,
Spem cum serendae prolis in se ostenderet,
Adsunt parentes: Jure nuptum suggerunt,
Quo liberorum casta procreatio
Avos perenni consecraret nomine.

   Sed ecce, Christi servus ad Deum ugit
Septem diebus, noctibusque pervigil:
Quid ipse dicat, quid velit, jam consulit.
Adest Deus, docet fidelem servulum:
Jubens, salutis appetit connubium.

   [Col. 1033C] Firmatus idem gratiae oraculis,
Surgit, parenti laetior consentiens:
Ex more virgo tunc puella quaeritur;
Mox Basilissa sorte huic desponditur,
Decus decori compar hic adjungitur.

   Adest et ipse nuptiarum jam dies:
Urbis vocata multitudo convenit:
Plebes vicinae civitatum confluunt;
Urbana laetae concinentes cantica,
Amore carnis perstrepentes cymbala.

   Sparsis sonorum musicis conventibus,
Melos per omnem civitatem personat,
Cantu sonora concrepabant organa,
Lyrae strepentes tinniebant chordulae,
Clavis plateae perstrepebant citharis.

   [Col. 1033D] Sed haec Beatus gestiens contemnere,
Mentem futurae praeparat victoriae:
At ipse victor, tradita cum Virgine,
Intrat sacratum jam thori cubiculum,
Illic reclines contuentur mox Deum.

   Sed prima Virgo dona sentit munerum,
Quibus, beato mox odoris nectare
Thoris refusa, jam sacrata horresceret:
Hinc fundamenta contremescunt lectuli,
Et luce clara innovantur coelibes.

   Fulgore jam post hinc praeeunte lampadum,
Rex Christus illis luce clara ostenditur,
Chori Angelorum, vel sacrarum Virginum
Visu salutis intuentur cernuo;
[Col. 1034A] Jam tunc foventur, tunc docentur amplius.

   Hoc sacrosancto provocati munere,
Junguntur ambo junctione spiritus,
Et carnis actum nescientes lubricum,
Tenent beatum coelibes connubium,
Quo spirituales proferant partus Deo.

   Functis deinde protinus parentibus,
Claro superstites liberorum nomine,
[CLXXXVI] Fundos, domosque praediorum dividunt
Quibus virorum, virginumque fulgida
Dicanda Christo consecrant coenobia.

   Sed palma florens Juliani martyris,
Decem virorum millibus praetenditur,
Isdem paterno quos regebat ambitu.
Hinc et choreis Basilissa Virginum
[Col. 1034B] Stipata floret gratia charismatum.

   Erat futuro Martyri hoc proprium,
Cum sacrosancta Basilissa conjuge,
Ut oris ejus igne tactus quispiam,
Statim supernam consecutus gratiam,
Terrena linquens, stringeret coelestia.

   Sic sic docentes Plebium frequentiam,
Sic multa Christo consecrantes millia,
Duae lucernae candelabro impositae,
Lucent sereno claritatis lumine,
Fulgent perenni gratiarum lampade.

   Hinc, Basilissa commonente virgines,
Columna lucis eminens apparuit,
Styli beatam scriptionem praeferens,
Quae deputatam Virginum frequentiam,
[Col. 1034C] Deo placente, praedicaret fulgidam.

   Sui precatus Virgo vota obtinens,
Praemittit omnes jam locandas Virgines
Coelestis aulae in beato sidere,
Quas ipse claro fine mortis adsequens,
Orationi incubans, defungitur.

   Sit Trinitati sempiterna gloria,
Honorque summus, et potestas inclyta:
Quae Trinitas Pater, Patrisque Filius,
Cum Spiritu, unus Deus substantia
Per cuncta regnat saeculorum saecula.
      Amen.



Hymnus.



   Jam passionis inchoandae gloria
Fidem beati Juliani provocat,
[Col. 1034D] Quam Marcianus nuntiatam non ferens,
Omnes fideles, Martyrum sacrichoros
Flammis peruri per satellem praecipit.

   Ast Julianum, quem rebellem pertulit,
Jubet stupendis verberari fustibus:
Sed unus ex his caesor ausu pestifer,
Sacrata diris membra tundens ictibus,
Carens ocelli ultus est mox lumine;

   Quem Julianus carne, corde illuminans,
Christo futurum praeparabat Martyrem:
Ast ipse tractus per plateas ducitur,
Torquendus omni saevitatum pondere,
Poenisque duris vulnerandus acriter.

   Jam turbulenta Praesidalis optio
[Col. 1035A] Sanctum cruentis vinxerat doloribus;
Et ecce tractus Martyr ad locum venit,
Quo dulce pignus educatur Praesidis,
Celso vocatus, Celsius vocabulo:

   Qui visionis glorioso lumine
Christi fidelem cominus mox intuens,
Fixosque vultus dirigens in Martyrem,
Stupet polorum legiones candidas
Blandis Beatum consolari affatibus.

   Hoc rursus idem cernit aucta gloria;
Caputque supra Martyris coronulam,
Gemmis coruscam, ponderantes, auream,
Trium virorum aureolis vultibus
Melos supernum concrepabant suavius.

   Talique visu, ipse, quippe cantica,
[Col. 1035B] Quae harmonia concinebat suavior,
Miratur idem: vestibus depositis,
Cursu petivit Martyrem Dei, celer
Se christianum corde et ore profitens.

   Subtractus ex hinc, Martyris vestigia
Calore Christi jam sacer, deosculat,
Plagas relambit, sacra lingit vulnera,
Se Juliani profitens asseclam;
Nomen parentum, vel honorem abnegans.

   Mox nuntiorum contabescunt taedio
Mater, paterque: hinc dolore tabidi
Funebre factum non ferentes filii,
Clamore terras luctuoso compluunt
Plangunt gemuntque: consolari nequeunt.

   Sed ecce rursus Praesidis fremens furor
[Col. 1035C] Prolem jubet disgregari a Martyre;
Frustratur actus jussionis: immo
Videns quod quisque vellet proficere,
Contrahit vultum; ejulat, brachiis plodens.

   Hinc noxiali claudit ambos carcere,
Quo furva essent tota, caeca, et foetida:
Sed sidus illic lucis almae splenduit,
Et luminoso nectar addit carceri;
Locusque horrens fit Beatis clarior.

   Quod rite factum pertremescunt milites,
Et lumen hujus contuentes gratiae,
Conversa Christo corda votis offerunt;
Sternuntur almis Martyris vestigiis:
Christum honorant, nomen ejus praedicant.

   [Col. 1035D] His convocatis ad fidem custodibus,
Bis dena eorum conflagrarunt pectora,
Septem fideles stirpe clara proditi,
Quos sacra Christo vinxerat germanitas:
Claro utebantur hi Magistro Antonio.

   Ductore tali praeeunte Angelo,
Petunt ovantes claustra dira carceris,
Quibus beati consedebant Martyres;
Statimque florens Celsius, vel milites
Baptisma Christi consequuntur candidum.

   Hinc agmen unum Christiani dogmatis
Facti, magistro Juliano, Antonio,
Uno tenentur mancipati vinculo,
[CLXXXVII] Unius acti carceris custodiam
Finire vitam cum triumpho, exaestuant.

   [Col. 1036A] Fides probata Juliani martyris
Probanda signis rursus et virtutibus,
Corpus sepulchro mancipandum suscitat:
Plebe obstupente, vel tremente insignia,
Terrena vincens, vincit et mox tartara.

   Sed ecce surgens, voce clamans intonat:
Accepta esse vota Christo Martyris,
Cujus precatu, glorioso munere
Infernus omnis contremescens palluit,
Vivum reportans, quem tenebat mortuum.

   Truces ministros Inferorum viderat,
Quorum ducatu pronior per tartara
Deductus ipse, hinc abysso haeserat;
Hinc sorte mortis liberatus exiens,
Christum fatetur, Juliano nectitur:

   [Col. 1036B] Qui consecutus gratiam baptismatis,
Athleta Christi fortis idem factus est:
Fide novatus, charitate fervidus,
Ex sacramento dictus Anastasius.
Agonis arce cum beatis utitur.

   Aurora fulgens jam diem reduxerat;
Paratae poenae nuntiantur Praesidi:
Cupae minaces jam repletae sulphure,
Picisque, stuppae, copia bituminum
Suscepta membra non perurunt Martyrum.

   Nam his cremandi Martyres depositi,
Adstante vulgo, Plebis et frequentia,
Probantur igne: mox, ut aurum fulgidum,
Clamore uno concrepantes singuli
Melos ab igne, carminis Davidici.

   [Col. 1036C] Consumptus ignis gloriosos Martyres
Ostendit, aucta dignitatis gloria;
Tantaeque rei comprobans miraculum,
Praeses (quod ante Marcianus spoponderat
Matrem beato tradit idem Celsio.

   Haec commorata promptior cum filio,
Gratos odorum nare fructus excipit:
Hinc suavitatis jam refecta nectare,
Oblivionem mox dolorum sustinet,
Confessa Christum laeta corde et corpore.

   Quae tincta fontis sacrosancti gurgite,
Et prole nata sua, a patre filio,
Calore fervens Christiani nominis,
Se persequentes caecitate percutit,
Thorumque casta conjugale abnuit.

   [Col. 1036D] Tunc Marcianus, hoc suorum funere
Percussus, adstans excipit vulnus novum:
Nam voce clara imprecatu Martyrum
Submersa templi pulchritudo deperit;
Templumque ipsum terrae hiatus absorbuit.

   Ab hinc atrox jam Praesidis minax furor,
Sanctis crematis, et peremptis caeteris,
Mox Juliano, et beato Celsio
Cutem revulsit gloriosi verticis;
Quos et ferarum mox subegit morsibus.

   Hinc jam theatro intromissi Martyres
Cum noxiali perditorum agmine
Mixto, mucronis enecantur verbere;
Sed candidato adprobantur sanguine
[Col. 1037A] Munus piorum massa rubra corporum.

   Nam quisque supra corporis sui thecam
Apparuere Christiano coetui,
In virginali dedicato stigmate;
Quorum cruor late respersus, probat
Haec ipsa terra, quo operire nesciat.

   Horum beata jam sepulta corpora
Fundunt perennem de sepulchris gurgitem;
Ex cujus undis fons sacratus gratiae
Impletur amplis cursibus lymphaticis,
Quibus stupenda prodeunt miracula.

   Illic sacrato functionis tempore
Natalis horum, baptizandi confluunt;
Decem leprosi mox salutem perferunt:
Hinc vox tremenda de supernis intonat:
[Col. 1037B] Fides meretur Juliani haec omnia.

   Jam jam, beate Martyr, audi supplices;
Jam Juliane confoveto servulos;
Et advocatus Martyrum consortio,
Fave redemptis; languidis jam subveni,
Adversa pellens, et secunda impertiens.

   Tui sequaces adprobati, saeculum
Discamus omnes moribus contemnere;
Iram domare; fluxa carnis spernere:
Nullo tenacis blandimento corporis
Usi, polorum perfruamur gaudiis.

   Nullis gravati criminum contagiis,
Semper supernis concrememur ignibus;
Semper superna charitate fervidi,
Compunctionis innovemur munere;
[Col. 1037C] Christum sequentes praestolemur Judicem.

   Dies ut illa cum tremenda venerit,
Mundumque terror judicantis presserit,
Sponsore sacro te patrono vernulo
Dextram tenentes, evadamus tartara;
Regno potiti vestiamur gloria.

   Sit Trinitati sempiterna gloria,
Honorque summus, et potestas inclyta:
Quae Trinitas Pater, Patrisque Filius,
Cum Spiritu, unus Deus substantia
Per cuncta regnat saeculorum saecula.
      Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut per intercessionem [CLXXXVIII] [Col. 1037D] sancti Juliani et Basilissae et Comitum ejus martyrum, remissionem peccatorum, et pacem nobis donare dignetur. R\. Praesta aeterne omnipotens Deus.

Kyrie eleison. R\. Christe eleison. Kyrie eleison.

Capitula. Domine Jesu Christe, qui beatissimis Juliano et Basilissae fida sibi charitate conjugibus, coelestis connubii consortia tribuisti, dans illis, et corruptionis nescire contagia, et sanctitatis perficere vota: dum in utroque sexu, et per Julianum virorum tibi multiplex numerus adgregatur, et per Basilissam sanctarum virginum multitudo conquiritur: dum et illa per confessionem suscipitur, et hic per passionem glorificatur: dum et illa in virginibus floret, et hic in passionibus gaudet, dans utrisque ad te [Col. 1038A] glorioso transitu evocari: dum et illa ad te post insultationem criminum evocatur; et hic post decisam cutem sui capitis glorioso passionis fine concluditur; horum precibus atque suffragiis junge nos tibi indisrupto foedere charitatis: ut, qui per eos tunc tibi consecrasti vasa mundissima, per te nos sanctificatos corpore et spiritu perducas ad coelestia regna.

Pater noster. Liberati a malo. fol. 2.

Benedictio. Christus Dominus, qui inter Julianum, et Basilissam spirituale jussit esse connubium, spirituali vos faciat florere dono virtutum: R\. Amen. Et qui beatum Celsium a latere Martyris non passus est dividi, in nullo vos patiatur a suo corpore segregari; R\. Amen. Atque per eos capiatis aeternae vitae praesidia, per quos sibi Christus multiplicia sacravit vasa [Col. 1038B] mundissima. R\. Amen.

Per misericordiam.

Lauda. Gaudium sempiternum. Quaere fol. CLXII.

Oratio. Sancti tui, Domine, Julianus et Socii ejus, ut palma in conspectu tuo florent; plantati radicatique assistunt tuis in atriis sanctis; qui in martyrii certamine constituti, adquisierunt de supplicio palmam victoriae; et de morte in domo tua perpetuam gloriam: Oramus ergo inclyte Deus, ut eorum inlustribus meritis, nobis ob facinora peccatorum veniam condonare digneris. R\. Amen.

Per misericordiam tuam.

In nomine Domini nostri.



Ad Matutinum.

[Col. 1038C] Antiphona. Da nobis laetitiam. Psalmus L. Oratio. Redde nobis Domine laetitiam. Fol. CLXIII.

Antiphona 1. Sancti sicut rosae germinant per diem, P. Et velut germen olivae per totam noctem. V\. Beata gens, cujus est Dominus, Deus ejus: populus, quem elegit Dominus in hereditatem sibi. P. Et velut germen. V\. Gloria, et honor. P. Et velut germen.

Oratio. Sancti tui itaque, Domine, Julianus et Basilissa ut rosa germinaverunt in te, qui es verus dies, et ut germen olivae per noctem meruerunt in certamine adipisci praemium salvationis aeternae; eorumque labor fuit in poena, quorum manet merces in gloria: fac ut nos qui Sanctorum tuorum meritis impares sumus, illorum intercessione, te juvante, [Col. 1038D] tuo in regno mereamur esse consortes. R\. Amen.

Per misericordiam.

Antiphona 2. Palmae fuerunt in manibus sanctorum: et magno clamore dicebant: P. Salus Deo nostro, qui sedet super thronum, et Agno. V\. Et adjuvabit eos Dominus, et liberabit eos: et salvos faciet eos: quoniam speraverunt in eum. P. Salus Deo nostro. V\. Gloria, et honor. P. Salus.

Oratio. Sancti tui itaque Domine, Julianus. Require in superioribus Vesperis.

Antiphona 3. Isti sunt viri sancti, qui adpropinquant Domino: P. Isti sunt viri justi, pleni justitia, et palmae in manibus eorum. V\. Haec est generatio quaerentium Dominum, requirentium faciem Dei [Col. 1039A] Jacob. P. Isti sunt. V\. Gloria, et honor. P. Isti sunt.

Oratio. Cognoscitur, Domine, manus tua in sanctis tuis, dum ad illustris pugnae certamen sublimat sanctum Julianum, Sociosque ejus; sicut herba germinare fecit inter fallacias, et mundi minas, fortissimaque congressione superando hostes iniquissimos: annue precibus Sanctorum misericors et clementissime Deus; ut exemplo tuorum martyrum Juliani et Basilissae nos facias, tuis inhaerendo vestigiis, coronari superno in regno. R\. Amen.

Per misericordiam.

R\. Audivi vocem de coelo dicentem: Julianus dilectus meus, P. Qui pro me Mundum contempsit, deputetur in numero Sanctorum: Basilissa nominis [Col. 1039B] sui digna, quae orabat: Haec me implere delectat. V\. Propter dilectum meum [CLXXXIX] Julianum reddatur anima. P. Qui pro me. V\. Gloria, et honor. P. Qui pro me.

Oratio. Ecce, Domine, dilecti tui Juliani et Sociorum ejus miraculorum insignia praedicamus; illi etenim praedicti Martyres in te credendo atque sequendo, ardentibus demersi in cupis, inlaesi, post ignis rutilante claritate resplendent; e quibus vox e supernis intonat.: Juliani dilecti mei fides haec omnia meruit, et majora horum meretur; cum et oculum cuidam credendi in nomine tuo reformat, corpus et animam suscitat, idolorum vanissima simulacra in pulvere redigit: obsecramus te Clementissime per [Col. 1039C] hujus Martyris intercessionem; ut inluminentur tenebrae cordis nostri, et resurgamus a sepulchris vitiorum, et templum corporis nostri inlaesum conservemus: ut in aeternum tecum, et cum Sanctis tuis sine fine vivamus. R\. Amen.

Per.

Antiphona 1. Justorum animae in manu Dei sunt, P. Et non tanget illos tormentum mortis. V\. Justi vero hereditate possidebunt terram: et inhabitabunt in saeculum saeculi super eam. P. Et non tanget illos. V\. Gloria. P. Et non.

Oratio. Domine Jesu Christe, coelestis gratiae largitor, qui sanctis tuis Juliano et Basilissae tantam gratiam praestitisti, ut abnegantes omnia, quae hujus mundi sunt, in numero Sanctorum, vel in congregatione [Col. 1039D] electorum eos consortes efficeres: oramus ergo te, inclyte Deus, obsequiis Sanctorum, ut nostris mentibus spiritale lumen insinues: ut omni cupiditate hujus mundi a nobis detersa, eorum inlustribus meritis, nobis ob facinora peccatorum veniam condonare digneris. R\. Amen

Per.

Antiphona 2. Filius Dei laetatus est super justos: P. Et in paradiso deliciarum constituet illos. V\. Quoniam Dominus amat judicium, et non derelinquet sanctos suos: in aeternum conservabuntur. P. Et in paradiso. V\. Gloria. P. Et in paradiso.

Oratio. Christe Dei Filius, qui es gloriosus in Sanctis, et admirabilis in majestate; cujus potentia [Col. 1040A] virtutis, pro nomine tuo certantibus Juliano athletae tuo et Sociis ejus, tantum doni attribuisti laudis, ut coronam acciperent pretiosam, auro, et gemmis ornatam; et omnia quae vellent fiducialiter a te facere possent: Horum intercessione nos quoque famulos tuos in commilitonum tuorum fideli promissione adjunge; ut, si delicta nostra male vivendo non merentur coronam, vel saltim misericordiae mercede nos pertrahas ad superna: ut eorum sanctis meritis nobis dona gratiae condere, et donare digneris. R\. Amen.

Per misericordiam.

Antiphona 3. Florete sancti sicut rosae plantatae super aquas, P. Et quasi lilium date odorem suavitatis. V\. Plantati in domo Domini, in atriis domus [Col. 1040B] Dei nostri florebunt. P. Et quasi lilium. V\. Gloria, et honor Patri. P. Et quasi.

Oratio. Gloriose omnium Rex Christe, cui justitia placet, et sanctitas florida nitet; qui tantam gratiam sanctitatis famulae tuae Basilissae praestitisti, ut, dum illa Virgines admoneret, columna lucis illi appareret, quae eas illuminaret, odorque suavissimus, qui eam confortaret, ut illa sic responderet: Insulto tibi diabole, quia ex grege mihi credito nullus est qui tecum pereat: tu solus de tua poena laetare: Horum intercessione rogamus te, piissime Deus, ut pietatis tuae medelam impertiaris criminibus omnium, qui non meremur gloria meritorum, ut nobis sit indulgentia pietatis ex dono. R\. Amen.

Per misericordiam.

[Col. 1040C] R\. Haec dicit Dominus: Visitabo Sanctos meos in medio ignis, et e medio flammae liberabo eos; et dabo eis regnum P. In aeternum, et in saeculum saeculi. V\. Exultabunt Sancti in gloria: laetabuntur in cubilibus suis. P. In aeternum, V\. Gloria, et honor. P. In aeternum.

Oratio. Deus omnipotens aeterne Christe Jesu, quo adjuvante, athleta tuus Julianus super oculum evulsum signum Crucis imposuit, et statim eum inluminare promeruit, invocato nomine Trinitatis: Tu pietate solita, et orantium suscipe vota, et coecitatis nostrae tenebras inlumina: tribue quoque nobis obtentu sanctorum Martyrum largam tuae benedictionis impensionem; quo et tenebrae a caligine [Col. 1040D] nostri cordis inluminentur, et peccatorum nostrorum vincula dissolvantur. R\. Amen.

Per misericordiam.

Antiphona 1. Prope timentes Deum salutare ipsius. P. Et super sanctos, et in eos qui convertuntur ad ipsum. V\. Fidelis Dominus in verbis suis: et sanctus in omnibus [CXC] operibus suis. P. Et super sanctos. V\. Gloria. P. Et super.

Oratio. Beatissimorum martyrum Juliani et Basilissae et ejus Comitum praesidiis animati, fida ad Dominum nostrum pergat oratio: ut quorum in hoc saeculo gloriosum celebramus triumphum, eorum in aeternum precibus adjuvemur. R\. Amen.

Per.

Antiphona 2. Justi epulentur, et exultent in conspectu [Col. 1041A] Domini: P. Et delectentur in laetitia. V\. Salus autem justorum a Domino: et protector eorum est in tempore tribulationis. P. Et delectentur. V\. Gloria. P. Et delectentur.

Oratio. Memento nostri, Domine; et sicut sanctis tuis Juliano et Basilissae et Comitibus ejus martyrii digna praemia reddis; ita nostris parce et miserere peccatis: ut absoluti de praeteritis, mereamur custodiam de futuris. R\. Amen.

Per misericordiam.

Antiphona 3. Justi susceperunt mortem, ut non confunderentur; sed confortati sunt, ut non praevaricarent testamentum sanctum: P. Et loquebantur omnes propter regnum Domini, et propter testamentum patrum nostrorum. V\. Adhuc multiplicabuntur [Col. 1041B] in senecta uberi: et bene patientes erunt. P. Et loquebantur. V\. Gloria, et honor. P. Et loquebantur.

Oratio. Ecce, Domine, clara est vox, quae nos invitat ad convivium, vel ad gaudium Sanctorum, ubi epulantur omnes amici tui: concede nobis famulis tuis, quaesumus, affectum tuae dilectionis, qui nos ad superna adtrahat; atque interventu martyrum tuorum Juliani et Comitum ejus, superno munere conquisisti, per ipsos introduci ad Sanctorum aeterna tabernacula; mereamur. R\. Amen.

Per misericordiam.

R\. Viri sancti, vobis apertus est paradisus, plantata est arbor vitae, praeparata est abundantia, aedificata est civitas, inventa est requies, P. Perfecta est [Col. 1041C] charitas, infirmitas a vobis extincta est. Dolores transierunt. V\. Ecce quam bonum, et quam jocundum habitare fratres in unum. P. Perfecta est. V\. Gloria, et honor. P. Perfecta est.

Oratio. Trinitas vera indivisa, Deus summe et une, et trine, qui per parvi temporis tribulationem, vel ad requiem aeternam ire promittis; praesta nobis per intercessum sanctorum Juliani et Sociorum ejus martyrum, ut spiritu ambulemus, et desideria carnis non perficiamus; et sic parentes nostros renuntiemus, ut a te non recedamus: ut, dum charitas tua, quae data est per Spiritum Sanctum, se in nostris diffuderit cordibus, tuis inhaerendo vestigiis, coronemur. R\. Amen.

[Col. 1041D] Per misericordiam.



In Laudibus.

Ad Canticum. Antiphona. Diligentes te, Domine, sicut sol in ortu suo resplendens, ita rutilant.

Canticum. Qui sponte obtulistis. Quaere fol. CLXIII.

Ad Benedictus. Antiphona. Sancti et humiles corde, Spiritus et animae justorum, benedicite Dominum.

Canticum. Benedictus es Domine. Fol. 6. Sono. Via justorum facta est. Lauda. Laudate Dominum de coelis Alleluia. Psalmus CXLVIII. Prophetia. Justorum animae in manu Dei sunt. Quaere fol. CLXVII.



Hymnus.



   Juliam vita martyris
Amore Christi nobilis
[Col. 1042A] Excelsa mundi respuens,
Arcem tenere vult coeli.

   Jubetur a Parentibus
Accipere conjugium:
Nec patri fuit obvius,
Nec Deo mente perfidus.

   Consulto lucis Auctore,
Jussa complere suggerit:
Laetus pater inducitur,
Basilissaque poscitur.

   Junguntur fide compares;
Agunt coelestes nuptias:
Sed illi cordis organo
Renibus uri postulant.

   Intrantes in cubiculo
[Col. 1042B] Odor rosarum infunditur:
Consentit virgo integrum
Servare contubernium.

   Qui captus Antiochiae
Sub Marciano praeside.
Torquetur membris omnibus,
Extinctum novat oculum.

   Quo deprecante, perfida
Eversa sunt et idola.
[CXCI] Resurgit Anastasius,
Conversus est et Celsius.

   Cupas implent incendii,
Stuppa, pice, et bitumine:
Inlaesi et hinc exeunt
[Col. 1042C] Ac templa eversa diluunt.

   Adquirit Matrem Puer:
Fit Filius Pater Matris:
Secundae Nativitatis
Filius Matrem regenerat.

   Missus in Amphiteatro
Bestiis, pardus leo blanditur:
Et percussus inde vulnere;
Raptus arce est in gloria,

   Deo Patri sit gloria,
Ejusque soli Filio,
Sancto simul Paraclyto
In sempiterna saecula.
   Amen.

Supplicatio. Oremus. fol. CLXXXVII.

[Col. 1042D] Capitula. Domine Jesu Christe, qui Julianum et Basilissam ita gratiae tuae opibus praemunisti, ut sic spiritualis conjugii copula necterentur, ne carnis commixtione ullatenus miscerentur: tu nos ad eorum exemplum efficias castimoniae sublimes, et in diligendo te, fervore Sancti Spiritus coaequales: et sicut illos effecisti tibi vasa mundissima, sic carnali in nobis voluptate devicta, plurimos exemplo eorum accendas ad coelestia regna.

Pater noster. Liberati a malo. fol. 2.

Lauda. Gaudium sempiternum. Quaere fol. CLXII. Benedictio. Christus Dominus, qui inter Julianum. Quaere fol. CLXXXVIII.

In nomine Domini etc.



DIE XIII JANUARII. IN FESTO SANCTORUM QUADRAGINTA MARTYRUM,
[Col. 1043A]

Omnia dicantur plurimorum Martyrum, fol. CLXVIII. praeter Officium de Vesperis et Capitula; et Benedictiones et Capitula de Matutinis, quae ut sequuntur.



Ad Vesperum.

Lauda. Lux orta est justis, P. Et rectis corde laetitia. V\. Gaudebunt justi cum omnibus sanctis. P. Et rectis corde.

Sono. Gaudete justi in Domino: rectos decet collaudatio. Alleluia. V\. Confitemini Domino in cithara: in psalterio decem chordarum psallite Deo. Alleluia.

Dominus sit semper. R\. Et cum.

Antiphona. Elevaverunt ad Dominum manus suas, P. Et dixerunt: Domine, quadraginta sumus, quadraginta [Col. 1043B] coronentur. V\. Lauda Hierusalem Dominum: conlauda Deum tuum Sion. P. Et dixerunt. V\. Gloria, et honor Patri. P. Et dixerunt.

Dominus sit semper. R\. Et cum.

Lauda. Sanguinem Sanctorum requiram ego, dicit Dominus; P. Et habitabo cum eis in regno meo. Alleluia, alleluia. V\. Fidelis Dominus in verbis suis: et sanctus in omnibus operibus suis. P. Et habitabo cum eis. V\. Gloria, et honor. P. Et habitabo.

Hymnus. Sanctorum meritis. Supplicatio. Oremus. fol. CLXII.

Capitula. Tolle, Deus, gladium de manu diaboli persequentis; ut pax tua abundet in Sanctis: non sinatur amplius vulnerare tentator, quibus talia remedia [Col. 1043C] voluit providere Salvator; ut in domo pacis inter filios pacis exclamemus e terris:

Pater noster. Liberati a malo.

Benedictio. Sanctorum suorum Quadraginta Martyrum vos Dominus muniat patrocinio, et expiet a peccato; R\. Amen. Illorum vos efficiat suffragatione felices, quorum nunc estis solemnitatibus obsequentes: R\. Amen. Quo cum illis pariter mereamini coelum, quorum in terra nunc celebratis triumphum. R\. Amen.

Per.

Dominus sit. R\. Et cum.

Lauda. Gaudium sempiternum. fol. CLXII.



DIE XIX JANUARII. IN FESTO SANCTORUM SEBASTIANI, ET EJUS COMITUM.



Ad Vesperum.
[Col. 1043D]

Lauda. Exortum est in tenebris lumen rectis corde: P. Misericors, et miserator, et justus Dominus. V\. Directam fecit viam justorum: et praeparavit iter Sanctorum. P. Misericors, etc.

Dominus sit semper. R\. Et cum.

[CXCII] Sono. Justorum animae in manu Dei sunt, et non tanget illos tormentum mortis. Alleluia. V\. Visi sunt in oculis insipientium mori: et extimata est malitia exitus illorum: illi autem sunt in pace. Alleluia.

Dominus sit semper. R\. Et cum.

Antiphona. Justi epulentur, et exultent in conspectu Domini: P. Et delectentur in laetitia. V\. Salus [Col. 1044A] autem justorum a Domino: et protector eorum est in tempore tribulationis. P. Et delectentur. V\. Gloria, et honor Patri. P. Et delectentur.

Dominus sit semper. R\. Et cum.

Lauda. Clamaverunt justi, et Dominus exaudivit eos Alleluia: P. Et ex omnibus pressuris eorum liberavit eos. Alleluia, alleluia. V\. Multae tribulationes justorum: et de his omnibus liberavit eos Dominus. P. Et ex omnibus. V\. Gloria, et honor. P. Et ex omnibus.



Hymnus.



   Solemne festum ples benigna promite
Sebastiani martyris Sanctissimi,
Quo mundum linquens regna coeli possidet:
Omnes sonoro jubilo concinite,
[Col. 1044B] Christoque vota corde puro reddite.

   Hic litterarum clarus, et Christicola,
Et Mediolani indolis indigena,
Charus Tyranno erat: nam Principibus
Sub veste ad hoc mundiali militans,
Fidei ut digna mulceret alloquia.

   Duo gemelli ac fideles milites
Marcelianus frater et Marcus pius,
Christi dum prona nomen mente colerent,
Multantur diro carcerali vinculo;
Mox audiendi optimo Praesidi.

   Ad haec parentes, vel modestae conjuges,
Mugitum dantes, ac petentes carcerem,
Cum blandimentis amicorum noxiis,
Natos demonstrant, ejulando flagitant;
[Col. 1044C] Non ut obire appetant, sed degere.

   Inter parentum lachrymas vel conjugum,
Christi coeperunt milites mollescere,
Mentesque poenae ad dolores flectere:
Sed tunc eorum coram erat coetibus
Sebastianus belliger fortissimus.

   Mox quibus sese objiciens in medio,
Consulto cunctos instruens alloquio,
Mundique falsa esse lucra indicat;
Coelestis regni praedicans insignia,
Vitam finiri propter Christum imperat.

   His dum Beatus aptius discerneret
Chorus, cum lumen radians ab aethere,
Sebastianum afficit mox lucidum,
[Col. 1044D] Et palliatus juvenis sub lumine,
Quo fertur eum imbui plenissime.

   Aedes sunt intra acta haec Nicostrati,
Cujusque prior Zoe uxor credidit,
Annos elinguis quae bis ternos duxerat,
Effecta jussu eloquens tunc Martyris
Ejusque dicta rite prorsus insequi.

   Nam se notabat Angelum prospicere
Sacrum tenere ante ipsum codicem,
Per quem digesta hauriebat singula:
Confestim omnes ad hoc credi clamitant,
Ablutionemque ocyus expostulant.

   Sed semper cautus, atque dignus praesagus
Sebastianus, imperat Nicostratum,
Ut vinclis tenti traditi carceribus
[Col. 1045A] Forent coacti; cum jam tunc credentibus
Baptisma cuncti consequantur aptius.

   Quod rite factum credidit et Claudius
Natis cum charis, et cum chara conjuge:
Cum Polycarpus advocatus Presbyter,
Qui persequentum erat metu latitans,
Hic baptizandis nomen dare imperat.

   Tunc nomen dantes universi proprium,
Sexdena et octo utrorumque sexuum
Per eum tincti sunt pio in gurgite:
Et jam renati sub divina gratia,
Dies per decem laeta psallunt cantica.

   Romae Praefectus urbis sed Cromatius
Ad sciscitandum vocat sic Tranquillinum.
Qui de natorum diceret arbitrio;
[Col. 1045B] Fidemque Christi illi plene intimans,
Ipsum credendo sese natum indicat.

   Cujus edoctus sospitate arbiter,
Venire Sanctos illico clam praecipit:
Venalem pensans esse Christi gratiam,
Despondet auri infinita pondera,
Artus mederi languidos expostulat.

   Non hoc potiri distrahendo opines,
Nisi Christum credas prius, Sancti inquiunt:
Tuo medela erit nulla corpori;
Adest ipse, vovet statim Praeses credere,
Adempta omni pectoris formidine.

   Sed mox beatior cernit eum commode,
Deorum ficta prius monstra frangere,
[Col. 1045C] Culturam nempe noxiam omnem pellere,
Cunctis delictis abnuere protinus:
Quod ut agatur, optat ille promptior.

   At tunc coeperunt Martyres conterere
Delubra vana operis mechanici:
Decorus adstat juvenis Cromatio,
Qui cuncta curat, solvit, et podagricos
Nodos superno protinus calathico.

   Sebastiani provido consilio
Tunc aegrotari aemulat Cromatius:
[CXCIII] Praefectus rei alter ait publicae;
Abjecta mundi istius ut dispendia,
Futura vitae rudimenta capiant.

   Credit cum patre dulcis et Tiburtius,
Omnisque credit propria familia,
[Col. 1045D] Quater et dena centies promiscua
Sacro abluta lavacro discrimina,
Charismatumque consequuntur gratiam.

   Antestari magnum galustum potissimum,
Sanctos tuendo qui colligit Cromaticos
Sacris praeceptis, propriis in aedibus;
Quos ille omnes sic fovet et commovet,
Ut pompa nullum saecularis occupet.

   Furor sed quia ingruit tyrannidis,
Hoc nulla potest ratione contegi,
Ex sacro scripto jussus et Cromatius,
Causa ut medendi longius ab oppido
Suo, adiret cum suis commercio.

   Sanctos utrosque tunc monet intentio
Sebastianum, Polycarpum sanctumque,
[Col. 1046A] Ut, quis de illis iret cum euntibus;
Sed ambo quaerunt passionis bravium:
In urbe ambo residere ambiunt.

   Sumus sed Papas Polycarpus commonet,
Ut adquisitam plebem nollet linquere,
Novellam Christi rore ubi inriget:
Mox conticescens sacer ad hoc senior,
Blandumque vatis annuit imperium:

   Tunc apud Papam remanere Martyres
Marcellianum, Marcum, Tranquillinumque,
Tiburtium, Castolium, Nicostratum;
Cum fratre vero Claudio, vel filio
Sebastianum et Zoe sanctissimam:

   Hos autem ipse sancta in Ecclesia
Christo ministros rite omnes consecrat,
[Col. 1046B] Explentque sacra vegeti mysteria:
Pollent diverse singuli officiis,
Et praerogata sanitatum gratia.

   Sit Trinitati sempiterna gloria,
Honorque summus et potestas inclyta;
Quae Trinitas Pater, Patrisque Filius
Cum Spiritu, unus Deus substantia
Per cuncta regnat saeculorum saecula.
      Amen.

Supplicatio. Oremus. mutatis nominibus. folio CLXVII.

Capitula. Alumni tui, Christe, solemne adest Sebastiani festum militis almi; qui nobis recuperandae spei suffragia praebet, et coelestis vitae alimonia fovet: qui dum format devios, perlustrat dogmate indoctos [Col. 1046C] sublimis aulae terrenae; sublimi curiae coeli attrahat nos illuc prece, ubi tecum perpetim gaudet: et quibus agonizantibus palmiferum de hoste tulit triumphum, cum eis nos apud te foveat patrocinio indefeso; quem nos orare, et dicere:

Pater noster. Liberati a malo. fol. 2.

Benedictio. Sebastiani martyris nos Dominus suffragio servet, qui illum cum sociis evehit poli ad sedem: R\. Amen. Et qui, illo orante, os quondam obstructum reseravit Zoe, aperiat os vestrum in confessionibus laudis suae; R\. Amen. Ut flagrantes fide, et fulti bonorum opere, ovantes mereamini regna coelestia obtinere. R\. Amen.

Per.

Lauda. Gaudium sempiternum. fol. CLXXVI. Oratio. [Col. 1046D] Ecce laetatur in te Domine. Antiphona. Da nobis laetitiam salutaris tui. Psalmus L. Require infra in Matutinis de isto festo. Oratio. Redde nobis Domine laetitiam. Require fol. CLXIII.

Antiphona. 1. Exultabunt Sancti in gloria: P. Laetabuntur in cubilibus suis. V\. Beata gens, cujus est Dominus, Deus ejus; populus, quem elegit Dominus in hereditatem sibi. P. Et laetabuntur. V\. Gloria, et honor. P. Et laetabuntur.

Oratio. Exultare Sanctos in gloria, et laetari in cubilibus suis, divino Spiritu ac prophetica voce praedictum est: Nos igitur sancti Sebastiani patrocinio cohaerentes, in laudem beatissimi hujus Martyris matutina oratione vota solvamus; quos divino [Col. 1047A] munere coronatos, tenebrosa morte detersos, filios lucis eloquia Divinitatis testantur. R\. Amen.

Per.

Antiphona. 2. Laetamini in Domino, et exultate justi, P. Et gloriamini omnes recti corde. V\. Gaudete justi in Domino: rectos decet conlaudatio. P. Et gloriamini. V\. Gloria. P. Et gloriamini.

Oratio. Ecce laetatur in te, Domine, martyr tuus Sebastianus; et in te gloriatur, quia a te coronatur: Petimus ergo te, Domine Deus, quantis possumus precibus: ut quia ejus hodierna die festa solemnia celebramus, nostrorum veniam delictorum consequi mereamur. R\. Amen.

Per misericordiam.

Antiphona. 3. Exultationes Dei in faucibus Sanctorum. [Col. 1047B] P. Gloria haec est omnibus Sanctis. [CXCIV] Alleluia, alleluia. V\. Vox laetitiae et salutis in tabernaculis justorum. P. Gloria haec est. V\. Gloria, et honor. P. Gloria haec.

Oratio. Exultationes tuae, Domine, in faucibus amuli tui Sebastiani martyris; dum in te gloriatur, in te quoque laetatur: ut, qui pro Domino mirificus extitit triumphator, pro servis existat magnificus intercessor. R\. Amen.

Per misericordiam.

R\. Exultabunt Sancti cum fiducia; P. Et gaudentes, festinabunt videre faciem Dei, cui servierunt, et a quo incipiunt gloriosi mercedem recipere. V\. Exultabunt Sancti in gloria: et laetabuntur in cubilibus suis. P. Et gaudentes. V\. Gloria, et [Col. 1047C] honor. P. Et gaudentes.

Oratio. Charitas inclyta, spes certa, fides integra, Domine Deus noster; praesta, ut, dum tibi novum canticum decantamus, veteris malitiae a fermento purgemur: ut, dum in tua laude gloriamur, peccatorum nostrorum onere non premamur: atque ita, suffragantibus sanctis tuis Sebastiano et ejus Comitibus martyribus, potentiam tuam pio concinamus affectu, ut clementiae tuae assiduum mereamur adipisci praesidium. R\. Amen.

Per misericordiam.



In Laudibus.

Ad Canticum. Antiphona. Diligentes te Domine. Canticum. Qui sponte obtulistis. Ad Benedictus. Antiphona. [Col. 1047D] Sancti et humiles corde. Canticum. Benedictus es Domine Deus patrum nostrorum. Fol. 6. Sono. Via justorum. fol. CLXVII. Lauda. Laudate Dominum de coelis: Alleluia. Psalmus CXLVIII. Prophetia. Justorum animae in manu Dei sunt. Require fol. CLXVII.



Hymnus.



   Jam nunc ad illum properare convenit,
Quia passionis tempus arguet immane
Apostolorum namque natalitio
Zoe beata dum oraret, promptior
Celso per sontem tradidit spiritum.

   Dies deductos octo post, Tranquillinus
Pauli ad aulam orans, nihilominus
Diro est hic tunc dilapidatus saxo,
[Col. 1048A] Vasto dimersum corpus et in flumine;
Mens vero efflat arduo in sidere:

   Horum protinus requirentes corpora
Nicostratus et Claudius cum sobole
Diebus tenti decem, cum Castorio
Mersi marinis amnibus in fluctibus,
Explerunt dignum passionis praemium.

   Torquatus Sanctis fraudulenter nectitur,
Commento cujus capitur Tiburtius
Affectu saevo, atque diro vindice;
Quem et mucrone imperavit plectere,
Christoque fortem consecravit Martyrem.

   Sanctorum hospes Castulus Zetarius
Captus est; Christi Martyr mox efficitur:
Postquam deinde verberati lanceis
[Col. 1048B] Marcellianus sanctus et Marcus probus,
Sic laureati fundunt coelo spiritum.

   Togam Deo post acquisitam candidam,
Pulcer ut gregem pastor Christo traditum
Sebastianus, paedagogus optimus
Insidiatur; per crudoles vincitur,
Ac servis ductus principum obtutibus:

   Quem jam, Tyrannus imperat mox impius
Duci in campum, et sagittis insui:
Sed Christi postea sanatus gratia,
Inter flagella demum vitam terminans,
Arcem sacratam evolat in aethera.

   Adesto nunc beate jam precantibus
Sebastiane; jam tuere servulos
Sancto cum illo comitatu proprio:
[Col. 1048C] Dimitte culpam, atque praesta veniam;
Quo omnes fruamur gaudio coelesti.

   Fraterna Clerum charitas conglutinet:
Nullum simultas a caterva disgreget:
Fucus, rubigo, luxus, avaritia
Abscedat; omnis impia conventio:
Christum ut mente semper pure ambiant.

   Jugum, quo gens impie nunc nos comprimit,
Tuo depelle adjumento gratiae;
Hostis nec morbus adsit, vel penuria:
Adversa cuncta ocyus effugiant:
Pax sit perennis, functis quies placita.

   Non nos in ira Judex tunc corripiat,
Cum terror ejus fulserit in gloria:
[Col. 1048D] Nec ignis vorax mancipandos adprobet,
Sed te sequentes praevium potissimum
Sanctorum simus compotes consortio.

   Praesta, oramus, Trinitas indifferens
Desiderata tibi confitentibus;
Qui solus nomen Deitatis obtinens
Pater cum Verbo, atque Sancto Spiritu,
In Trinitate regnas in perpetuum.
   Amen.

Supplicatio. Oremus. Mutatis nominibus. folio CLXII.

[CXCV] Capitula. Gloriosa est palma victoriae sanctorum tuorum Sebastiani et ejus Comitum martyrum Domine; quia quanta virtus est in meritis, tanta patientia probatur in factis: caro cecidit, mundus [Col. 1049A] erubunt, persecutor expavit; et quibus fuit in poena vitae, facta est in morte victoria. Te igitur, omnipotens Deus, rogamus, ut interventu eorum nobis venia non negetur omnium peccatorum.

Pater noster. Liberati a malo. fol. 2.

Lauda. Gaudium sempiternum. fol. CLXII.

Humiliate vos benedictioni.

Dominus sit semper vobiscum. R\. Et Cum spiritu tuo.

Benedictio. Benedicat vos omnipotens Dominus sanctorum martyrum Sebastiani et ejus Comitum passione laetantes. R\. Amen. Tribuat vobis omnimodae benedictionis plenitudinem, quibus condere dignatus est legem; R\. Amen. Ut et omnipotenti Deo laudis sacrificium offeratis, et vos indesinentes [Col. 1049B] invicem exhibeatis officium charitaatis. R\. Amen.

Per misericordiam ipsiius et, etc.

In festo S. Luciani Presbyteri et Martyris omnia dicantur unius Martyris novem lectionum, folio CLX. praeter Capitula, et Benedictiones de Vesperis; et Capitula de Matutinis, quae ut sequuntur.

Capitula. Beatissimi martyris sui Luciani Presbyteri agonem, divina virtute perfectum, votis solemnibus, fratres dilectissimi, celebremus; ut qui triumphalem palmam per fidei munimenta, Christo opitulante, promeruit obtinere, patrocinii sui nobis intercessum apud eum, cujus jam praesentia gratulatur, dignetur impendere: et ipse nobis peccatorum tribuat veniam, qui eidem contulit immortalitatis coronam.

[Col. 1049C] Pater noster. Liberati a malo. fol. 2.

Benedictio. Christus Dominus, qui martyri suo Luciano Presbytero patiendi contulit votum, patientiam vobis tribuat contra omnes inlaecebras vitiorum: R\. Amen. Et qui illi donavit, peracta passione, coronam, vobis conferat, peracto luctamine mundi, gaudia repromissa: R\. Amen. Ut qui in hoc die tanti Martyris ovantes solemnia celebratis, cum eodem post transitum conlocari in coelestibus sedibus gaudeatis. R\. Amen.

Per misericordiam.

Ad Matutinum, Captitula. Cum ex lege tua, Domine, noverimus in memoria aeterna esse justum, non pro illius, sed pro nostri commendatione hoc tibi [Col. 1049D] offerimus holocaustum: petentes, ut qui ejus animam fecisti in passione victricem, nostrum votum efficias in confessione victorem; quo, eodem suffragante, clamorem nostrae accipias vocis:

Pater noster. Liberati a malo. fol. 2.



DIE XX JANUARII. IN FESTO SANCTARUM AGNETIS ET EMERENTIANAE VIRGINUM.



Ad Vesperum.

Lauda. Laudaverunt te Domine omnes Angeli tui.

Sono. Alleluia. Justitia plena est dextera tua.

Antiphona. Ecce istae religiosae feminae. Lauda. Filiae tuae Hierusalem in latere surgent. Quaere folio CLXXXII.



Hymnus.
[Col. 1050A]


   Agnae sepulchrum est Romulea in domo
Fortis puellae, Martyris inclytae:
Conspectu in ipso condita turrium
Servat salutem Virgo Quiritium.

   Duplex corona est praestita Martyri,
Intacta ab omni crimine Virgo:
Mortis deinde gloria libera,
Ultro offerens se, nec renuens mori.

   Ut vidit Agnes stare trucem virum
Mucrone nudo, laetior haec ait:
Jam te sequentem, Christe, animam voca
Cum virginali tunc Patris hostia.

   Sic fata Christum vertice cernuo
Supplex adorat; vulnus ut imminens
[Col. 1050B] Cervix subiret prona paratius,
Ast ille tantam spem peragit manu.

   Coelestis arcis nobilis incola,
Intende nostris conluvionibus
Vultu, gemello cum diademate;
Cui posse soli cuncti Parens dedit.

   Sit Trinitati gloria unicae,
Virtus, potestas, summa potentia,
Regnum retentans; qui Deus unus est
Per cuncta semper saecula saeculis.
   Amen.

Supplicatio. Oremus Redemptorem mundi. fol. CLXXXII. Mutatis nominibus.

[CXCVI] Capitula. Adesto, Domine, tibi supplicantibus; et invocantibus nomen sanctum tuum, occurre [Col. 1050C] placatus: atque interventu sanctarum Agnetis et Emerentianae virginum et martyrum erectos, ac redemptos, in saecula gaudere concede: ut calicis permixti, cujus nos effusione redemptos fatemur, ipsius transformatione ab hac ignobilitate ad aeternam gloriam perducas.

Pater noster. Liberati a malo. fol. 2.

Benedictio. Christus Dominus, qui virgines suas Agnetem et Emerentianam casto sibi desponsavit amore, indissolubiliter vos sibi suam charitatem ad, societ; R\. Amen. Quique in illis virginitatis contulit donum, conferat in vobis suae gratiae complementum. R\. Amen. Ut qui virginitatis decore non claretis, ex meritis Virginum potiamini gaudiis. [Col. 1050D] R\. Amen.

Per misericordiam ipsius Dei nostri, etc.

Lauda. Exaltatae sunt filiae Hierusalem; P. Et processerunt in gloria. Alleluia, alleluia, alleluia. V\. Laetetur mons Sion, et exultent filiae Judae, propter judicia tua Domine. P. et processerunt. V\. Gloria, et honor. P. Et processerunt.

Oratio. Deus, qui harum virginum tuarum Agnetis et Emerentianae non terrenos, sed divinos esse fructus enuncias; fac nos harum obtentu, non terrena sapere, sed mundato corde coelestia praestolari: ut qui harum Virginum devote incolimus festum, a nostrorum criminum sordibus explemur. R\. Amen.

Per misericordiam tuam, Deus noster, etc.

In nomine Domini nostri.



Ad Matutinum.
[Col. 1051A]

Antiphona. Da nobis laetitiam. Psalmus L. Oratio. Redde nobis Domine laetitiam. folio CLXIII.

Antiphona 1. Inluxit in cordibus nostris Dominus, qui dixit de tenebris lumen P. Splendescere, ad illuminationem scientiae claritatis Dei, in faciem Jesu Christi. V\. Praeoccupemus faciem ejus in confessione: et in psalmis jubilemus ei. P. Splendescere. V\. Gloria, et honor. P. Splendescere.

Oratio. Deus, qui in cordibus harum virginum Agnetis et Emerentianae martyrum inlucescens, fecisti de tenebris lumen splendescere: ut quae vitiatae fuerant per naturam, essent illuminatae per gratiam; inlucesce in cordibus nostris ad emolumentum aeternae salutis: ut caligine nostrorum vitiorum detersa, [Col. 1051B] sola nos lucis tuae claritas sempiterna possideat. R\. Amen.

Per misericordiam.

Antiphona 2. Nos omnes, revelata facie gloriam Domini speculantes, in ejusdem imaginem transformamur a claritate in claritatem, tanquam Domini spiritu. Non ambulamus P. In astutia, neque adulteremur verbum Dei, sed in manifestatione veritatis. V\. Cantate Domino canticum novum: bene psallite ei in jubilatione. P. In astutia. V\. Gloria, et honor Patri. P. In astutia.

Oratio. Revelata facie, tuam, Christe Domine, gloriam speculantes, rogamus, atque exposcimus, ut a claritate spei in claritatem illius perfectae rei, [Col. 1051C] mereamur perfectius transformari: ut sicut hae virgines tuae Agnes et Emerentiana de virtute passionis in virtutem aeternitatis proficientes, tanquam a claritate in claritatem translatae sunt; ita nos et in hac spe, qua consistimus, beate vivamus: et dum de hac vita ad illam pervenerimus, tecum sine fine regnemus. R\. Amen.

Per misericordiam tuam.

Antiphona 3. Audite me divini fructus, et benedicite Domino, P. Et confitemini illi in voce labiorum nostrorum, et dicite. Alleluia, alleluia. V\. Cantate, et psallite illi: narrate omnia mirabilia ejus. P. Et confitemini illi. V\. Gloria et honor Patri. P. Et confitemini illi.

Oratio. Deus qui harum virginum tuarum Agnetis, etc. Quaere retro in Vesperis de isto festo.

[Col. 1051D] R\. Simile est regnum coelorum decem virginibus, quae accipientes lampades suas, exierunt sponso in obviam. P. Et quae paratae erant, intraverunt cum eo ad nuptias: et clausa est janua. V\. Media nocte clamor factus est: Ecce sponsus venit, exite obviam ei. P. Et quae paratae erant. V\. Gloria, et honor Patri. P. Et quae paratae.

Oratio. Fac nos, Domine Jesu Christe, ut oleum laetitiae in vasis conscientiae pura mentis integritate servemus; quo, dum clamor factus fuerit, tibi sponso venienti ad judicium obviam exeamus, non cum fatuis, sed cum prudentibus Virginibus, coronandi [CXCVII] adnumeremur. R\. Amen.

Per misericordiam tuam Deus noster, et, etc.



In Laudibus.
[Col. 1052A]

Ad Canticum. Antiphona. Diligentes te Domine, sicut sol in ortu suo resplendens: ita rutilant.

Canticum. Qui sponte obtulistis. fol. CLXIII.

Ad Benedictus. Antiphona. Benedicimus te Domine, qui sedes super Cherubim, Rex Israel. Canticum. Benedictus es Domine. fol. 6. Sono. Alleluia. Justitia est plena. Lauda. Laudate Dominum de coelis. Prophetia. Audite me divini fructus. fol. CLXXX



Hymnus.


   Necnon et ipsos protegit advenas
Puro ac fideli pectore supplices;
Duplex corona est praestita Martyri
Intactum ab omni crimine virginal
Mortis deinde gloria liberae.
[Col. 1052B] Ajunt maritali vix habilem thoro
Primis in annis fore puellulam
Christi calentem fortiter Impii
Jussis renisam: quominus idolis
Addicta, sacram desereret fidem.
Tentata binis nam prius artibus,
Nunc ore blandi judicis inlici:
Nunc saevientis carnificis minis
Stabat feroci robore pertinax;
Corpusque duris excruciatibus
Ultro offerebat, non renuens mori.
Tunc atrox tyrannus, si facile est, ait,
Poenam subactis ferre doloribus,
Et vita vilis spernitur: at pudor ejus
Dicatae virginitatis impetendus est.
[Col. 1052C] Hanc in lupanar tradere publicum
Certum est: ad aram ni caput applicet,
Ac de Minerva jam veniam roget;
Quam virgo pergit temnere virginem:
Omnis juventus irruet, et novum
Ludibriorum mancipium petet.
Haud (inquit Agnes) immemor est ita
Christus suorum, perdat, ut aureum
Nobis pudorem? nos quoque deserat?
Praesto est pudicis; nec patitur sacrae
Integritatis munera pollui.
Ferro, impia soboles, potes servire:
Non inquinabis membra libidine.
Sic elocutam publicitus jubet,
[Col. 1052D] Flexam in plateas sistere virginem:
Stantem refugit moesta frequentia
Aversa vultus, ne petulantius
Quisquam verendum conspiceret locum.
Intendit unus, forte procaciter,
Os in puellam, nec trepidat sacram
Spectare formam lumine lubrico.
Gehennalis ignis flaminis in modum
Vibratur ardens, atque oculos ferit:
Coecus corusco lumine corruit,
Atque in plateae pulvere palpitat.
Tollunt sodales seminecem solo,
Verbisque deflent exequialibus:
Ibat triumphans virgo, Deum Patrem
Christumque sacro carmine concinens,
[Col. 1053A] Quod sub profani labe periculi
Castum lupanar nec violabile
Aspecta victrix virginitas foret.
Sunt qui rogatam retulerint preces,
Fudisse Christo, redderet ut reo
Lucem jacenti; tum invenit halitum.
Vitae innovatum usibus integris
Primum; sed Agnes hunc habuit gradum:
Coelestis aulae mox alius datur.
Accensus iram, nam furor incitat,
Hostis cruentus, vincor, ait, gemens:
Stringe ferrum miles, et exere
Praecepta summi regia Principis.
Ut vidit Agnes, stare trucem virum:
Mucrone nudo, laetior haec ait:
[Col. 1053B] Exulto talis quod potius venit,
Vesanus, atrox, turbidus armiger,
Quam si veniret languidus ac tener,
Mollisque Ephoebus tinctus aromate,
Qui me pudoris funere perderet.
Hic hic amator, jam fateor, placet:
Ibo irruentis gressibus obviam,
Nec demorabor vota calentia,
Ferrum in papillas omne recepero,
Pectusque adimet vim, gladii traham;
Sic nupta Christo transiliam poli:
Omnes tenebras, aethere celsior.
Aeterne Rector divide januas
Coeli obseratas terrigenis prius,
Ac te sequentem, Christe, animam voca
[Col. 1053C] Cum virginali tunc Patris hostia.
Sic fata, Christum vertice cernuo
Supplex adorat; vulnus ut imminens
Cervix subiret prona paratius.
Ast ille tantam spem peragit manu.
Uno sub ictu, nam caput amputat,
Sensum doloris mors cita praevenit:
Exutus inde spiritus emicat;
Liberque in auras exilit, Angeli
Sepsere euntem tramite candido.
Miratur orbem sub pedibus situm:
Spectat tenebras ardua subditas;
Ridetque solis quod rota circuit;
[CXCVIII] Quod mundus omnis volvit et implicat;
Rerum quod atro turbine vivitur,
[Col. 1053D] Quod vana saecli mobilitas rapit
Reges, tyrannos, imperia, et gradus,
Pompasque honorum stulte tumentium,
Argenti et auri vim rabidam sitim,
Cunctis petitam per varium nefas,
Splendore multo structa habitacula,
Illusa pictae vestis inania,
Irati, mortem, vota, pericula,
Nunc triste longum, nunc breve gaudium,
Livoris atri fumificas faces,
Nigrescit unde spes hominum et decus:
Et quod malorum tetrius omnium est,
Gentilitatis sordida nubila
Haec calcat Agnes, ac pede proculcat,
[Col. 1054A] Stans, et draconis calce premens caput;
Terrena mundi, qui ferus omnia
Spargit venenis, mergit et inferis.
Nunc virginali perdomitus solo
Cristas Cerberi deprimit ignei;
Nec victus audet tollere verticem:
Cingit coronis interea Deus
Frontem duabus Martyris innubae;
Una decemplex edita sexies
Merces perenni lumine conficit;
Centenus extat fructus in altera.
O virgo felix, o nova gloria
Castum vel ipsum redde fornicem:
Purga jam corda propitiabili
Fulgore, nostrum si jecur impleas,
[Col. 1054B] Nil non pudicum est, quam pia viscera.
Digneris almo vel pede tangere
Quae tibi vota plebs pia dedicat;
Et a delictis servulos expia,
Quos tua cernis gaudia psallere.
Sursum volatu pernici volitans,
Mitte deorsum gaudia populis,
Qui tui psallunt munere cives,
Dans nobis cunctis vivere saeculis.
Sit Trinitati gloria unicae,
Virtus, potestas, summa potentia;
Regnum retentans, qui Deus unus est
Per cuncta semper saecula saeclorum.
   Amen.

Supplicatio. Oremus Redemptorem. Mutatis nominibus. [Col. 1054C] fol. CLXXXII.

Capitula. Omnipotens Deus, qui bonitate inenarrabili redimis omnia; interventu sanctarum virginum Agnetis et Emerentianae orationi nostrae aurem tuae pietatis inclina; et contra invisibilis hostis amarissima tela, victricia nobis protectionis, ac fidelia porrige arma: ut qui altitudinem cordis nostri ad excelsa solii tui dirigimus, a conventu malignantium in hac humilitate terrarum verae fidei protectione salvemur, piissime.

Pater noster. Liberati a malo. fol. 2.

Lauda. Exaltatae sunt filiae Hierusalem; P. Et processerunt in gloria. Alleluia, alleluia. V\. Laetetur mons Sion, exultent filiae Judae, propter judicia tua Domine. P. Et processerunt. V\. Gloria, et honor. [Col. 1054D] P. Et processerunt.

Benedictio. Dominus Jesus Christus, qui virgines suas Agnetem et Emerentianam casto sibi servavit pudore, castitatis nos dono munificet: R\. Amen. Et qui illas subarrhavit sibi annulo fidei, nos suae connectat indissolubiliter charitati; R\. Amen. Ut eas pro nobis suffragatrices admittat, quas sibi incorrupto amore assumpsit sponsas. R\. Amen.

Per misericordiam.



DIE XXI JANUARII. IN SANCTORUM FRUCTUOSI, AUGURII, ET EULOGII.



Ad Vesperum.

Lauda. Exortum est. Quaere fol. CLXII.

Sono. Dum succenderetur fornax, praeparati sunt [Col. 1055A] Ananias, Azarias, et Misael ad comburendum: et ingressi in ignem sic, satiabantur ardore flammae: Angelus enim Dei stetit in medio, vento roris flante: intelligite, arguite. V\. Tunc pueri laetantes canebant: P. Deus omnipotens, terribilis, et metuendus in saecula. Amen: alleluia. V\. Tres pueri jussu regis in fornacem missi sunt: non verentes flammam ignis tamquam ex uno ore canebant: Deus omnipotens, terribilis, et metuendus in saecula amen: alleluia. V\. Tunc illi tres tamquam ex uno ore hymnum canebant, et benedicebant, et magnificabant Dominum de camino ignis ardentis, dicebantque: Deus omnipotens, terribilis, et metuendus in saecula amen: alleluia.

Dominus sit. R\. Et cum.

[Col. 1055B] Antiphona. Ut aurum igne probati Sancti, P. Et quasi hostia holocausti accepti sunt in conspectu Dei sui. V\. Justi vero hereditate possidebunt terram: et inhabitabunt in saeculum saeculi super cam. P. Et quasi hostia [CXCIX] V\. Gloria, et honor. P. Et quasi hostia.

Dominus sit semper. R\. Et cum.

Lauda. Columnam ignis ducem habuerunt itineris Alleluia, P. Per quam ostendit Deus lucem eis: Alleluia, alleluia: V\. Expandit nubem in protectionem eorum, et ignem ut luceret eis per noctem. P. Per quam ostendit. V\. Gloria, et honor Patri, etc. P. Per quam ostendit.



Hymnus.



   O triplex honor, o triforme culmen,
[Col. 1055C] Quo nostrae caput excitatur urbis,
Cunctis urbibus eminens Iberis,
Quorum praesidio fovemur omnes.

   Circumstans Chorus ex utroque sexu,
Vestrum psallite rite Fructuosum:
Laudans Augurium resultet hymnus,
Mixtis Eulogium modis coaequans.

   Ii inter rapidos focos crepantes
Intrant passibus, et minantur ipsi
Flammarum crepitantibus caminis;
Quos olim fugiet perennis ignis.

   Felices animae, quibus per ignem
Celsa scandere contigit Tonantis!
Cunctis pro populis rogate Christum,
Ut nos Tartareo tegat ab igne.

   [Col. 1055D] Aeterno Genitori Gloria, Christo
Semper genito, sit tibi semper
Compar Spiritui; qui Deus unus
Polles perpetuis inclyte saeculis.
      Amen.

Supplicatio. Oremus Redemptorem. Mutatis nominibus. Quaere fol. CLXII.

Capitula. Probata satis est, Domine, tuorum trium vita et festa Sanctorum, ut auri fulgidum radiantis metallum: quorum fidem, dum probabili camino examinas, laudabili judicio tibi placituram adsignas; Habes ergo in tribus his manipulis Sacerdotum, quos ad te mater nostra misit Ecclesia, discreta quidem ordinum, sed veneranda officia Sacerdotum: In [Col. 1056A] Fructuoso siquidem Pontificalis gratia fulgens; In Augurio, et Eulogio Leviticae dignitatis ministerium clarens: Nostra ergo vota ii tuis obtutibus sanctificanda insinuent: ille, ut pro te more Sacerdotii consecranda perornet; horum ministerio calicem salutarem sumamus ad vitam: illius invocatione sanctificati perducamur ad gloriam.

Pater noster. Liberati a malo. fol. 2.

Benedictio. Christus, Dei Filius, qui tribus Pueris in camino positis, quartum se dignatus est demonstrare, gratia vos suae visionis inluminet; R\. Amen. Et qui Fructuosum cum suis Diaconibus sacerdotem inter crepantes ignes calore amoris sui non est passus extingui, nullo vos tentationum igne patiatur aduri: R\. Amen. Ut refectionem, quam illi post [Col. 1056B] ignes saeculi percipere meruerunt, et vos post vitae hujus excursum capiatis in regione viventium. R\. Amen.

Per misericordiam ipsius.

Lauda. Clamaverunt justi, et Dominus exaudivit eos Alleluia: P. Et ex omnibus pressuris eorum liberavit eos. Alleluia, alleluia. V\. Multae tribulationes justorum: et de his omnibus liberavit eos Dominus. P. Et ex omnibus. V\. Gloria, et honor. P. Et ex omnibus.

Oratio. Mira satis, Domine, tuorum trium est constantia Sacerdotum, Fructuosi videlicet Episcopi, Augurii et Eulogii Levitarum: quorum unita, nec divisa devotio, dum succensione fornacis praeparantur ad comburendum, constanter persistunt in combustione [Col. 1056C] viriliter, plus calentes amore tuo, quam devicti incendio alieno: cum, etsi corpora cedunt flammis, victrices animae rapiuntur in aethera; Da ergo nobis, eorum meritis a tentationum igne non tangi, ab aeternis ardoribus erui, et post excursum saeculi, ignitis tibi desideriis copulari. R\. Amen.

Per misericordiam tuam, etc.

In nomine Domini nostri Jesu Christi.



Ad Matutinum.

Antiphona. Da nobis laetitiam salutaris. Psalmus L. Oratio. Redde nobis, Domine, laetitiam. Quaere fol. CLXIII.

Antiphona 1. Dum succenderetur fornax, praeparati sunt Ananias, Azarias, Misael ad comburendum: et [Col. 1056D] ingressi in ignem, tunc deambulabant per medium flammae: Angelus enim Dei stetit in medio, vento roris flante non tetigit eos ignis: sic pueri laetantes canebant: P. Deus omnipotens, terribilis, et metuendus in saecula amen, benedicimus te. V\. Clamaverunt justi, et Dominus exaudivit eos, et ex omnibus tribulationibus eorum liberavit eos. P. Deus omnipotens. V\. Gloria, et honor. P. Deus omnipotens.

[CC] Oratio. Mira satis, Domine, tuorum. Quaere retro in Vesperis praecedentibus.

Antiphona. 2. Hi tres missi sunt in medium forna cis conligati, et deambulabant per medium flammae. P. Et odor ignis non fuit in illis, et aspectus quarti similis Filio Dei. V\. Beata gens, cujus est Dominus Deus ejus: populus, quem elegit Dominus, in hereditatem [Col. 1057A] sibi. P. Et odor ignis. V\. Gloria. P. Et odor.

Oratio. Hi tres pro tuo nomine in fornacis medio constituti, quaesumus, Domine, mereamur pro nobis in camino saeculi consistentibus exaudiri; ut odor ignis, qui vitiorum fomento nutritur, nullo modo se nobis adtigisse laetemur: qualiter aspectus tui gloria inter flammas saeculi recreati, a lapsu criminum et absoluti reperiamur, et liberi. R\. Amen.

Per misericordiam, etc.

Antiphona 3. Tres pueri jussu regis in fornace missi sunt: non verentes flammam ignis dicebant: Benedictus es. P. Hi tres, quasi ex uno ore laudabant de camino ignis, dicebant: Alleluia. V\. Et clamaverunt ad Dominum, cum tribularentur: et de [Col. 1057B] necessitatibus eorum liberavit eos. P. Hi tres. V\.

Gloria. P. Hi tres.

Oratio. Tres pueri, Babylonico camino probati, laudis tibi hostiam, Christe Domine, inter ignes positi cecinerunt, quibus plus virtute tua calentibus non potuit nocere ignis admotus: Erue ergo nos de ignibus vitiorum, et succende vapore virtutum: ut, praecalidi charitatis tuae incendio, victoriam mereamur ferre de mundo. R\. Amen.

Per misericordiam.

R\. Haec dicit Dominus: Visitabo sanctos meos in medio ignis, et e medio flammae liberabo eos, et dabo eis regnum P. In aeternum et in saeculum saeculi. V\. Exultabunt sancti in gloria: laetabuntur in cubilibus suis. P. In aeterum. V\. Et dabo opus eorum [Col. 1057C] in veritate, et foedus perpetuum feriam eis. P. In aeternum. V\. Gloria, et honor. P. In aeternum.

Oratio. Domine Jesu Christe, qui Sanctos tuos in medio ignis visitare dignatus es, dum de medio flammae eos coronandos adsumis, quos viriliter pro te certantes martyrium peregisse cognoscis; erue vitam nostram a camino facinorum, et visita nos consolationibus gratiarum: ut cum his tribus Martyribus mereamur habere in coelestibus partem, quibus non passione, sed fide dignoscimur consortes effici. R\. Amen.

Per misericordiam.

Antiphona 1. Ananias, Azarias, Misael, benedicite Deo, P. Qui vos liberavit de camino ignis ardentis. [Col. 1057D] V\. Exultate Deo adjutori nostro: jubilate Deo Jacob. P. Qui vos liberavit. V\. Gloria, et honor Patri. P. Qui vos liberavit.

Oratio. Ananias, Azarias, Misael, tres illi pueri Babylonico igne probati, magnum specimen Sanctis, Domine, martyribus praebuerunt, quibus exemplum praebuit eorum veneranda victoria: In illis quidem ignis aufugit, ne morerentur; in istis admissus est, ut coronarentur: dum et in illis, nec dum tempore passionis alto, poenalis ignis non potuit corpora sacrata contingere; et in istis, tempore accepto, quo Christo moriente via jam paradisi aperta consisteret, applicita igni tunc corpora extingueret, quando jam Beatis aperta paradisi janua esset: Benedicimus ergo te Deum, qui et illos liberasti a flammis, [Col. 1058A] et istos coronasti post flammas: qui et pro liberandis illis ignes adspargis; et pro adsumendis istis ignes admittis. Da ergo nobis, utrorumque exemplis atque suffragiis, ut sic liberemur a vitiorum carnalium igne; ut ignita eloquiorum tuorum concremati dulcedine, ad te mereamur pervenire in pace. R\. Amen.

Per misericordiam.

Antiphona 2. Ananias, Azarias et Misael servi Dei excelsi. P. Magnus est Dominus, qui de igne liberavit nos. V\. Confitemini Domino, quoniam bonus: quoniam in saeculum misericordia ejus. P. Magnus est. V\. Gloria, et honor. P. Magnus.

Oratio. O beatissimi Martyres Christi, servi Dei excelsi; magnus est Dominus, qui de igne non vos [Col. 1058B] ad hoc liberare voluit, ut vita in vobis saeculi permaneret: Qui ergo inter calores ignium vitam meruistis perpetuam, nos inter vapores saeculi prece operite continua. R\. Amen.

Per misericordiam.

Antiphona. 3. Ananias, Azarias, et Misael timentes Dominum, qui eruit eos de medio ardentis flammae, P. Canebant: Alleluia de excelso. [CCI] V\. Exaltent eum in Ecclesia plebis: et in catedra seniorum laudent eum. P. Canebant alleluia. V\. Gloria, et honor, etc. P. Canebant alleluia.

Oratio. Ecce, ad instar trium illorum Puerorum, hi quoque Martyres tui, in ignes saeculi positi, et in camino pro tuo nomine constituti, simili te, Domine, [Col. 1058C] devotionis more conlaudant; et illi quidem, timentes te Dominum, canticum tibi concinunt gloriae, qui erueras eos de medio ardentis flammae: hi vero, non ut ab igne non contingantur, concinentes laudum offerunt precem, sed ut a te per ignis supplicia coronentur, hymnum tibi deferunt conscientiae libertate: Da ergo nobis, ut cursum vitae nostrae in pace ducentes, et ab ardoribus libidinum liberi, et a futuris mereamur suppliciis liberari. R\. Amen.

Per.

R\. Sancti, qui per fidem vicerunt regna, operati sunt justitiam, adepti sunt repromissiones, extinxerunt impetum ignis, fugaverunt aciem gladii, P. Fortes facti sunt in bello, V\. Steterunt contra hostes, et de inimicis se vindicaverunt. P. Fortes. V\. [Col. 1058D] Gloria, etc. P. Fortes.

Oratio. Admirabile satis est, Domine, Christianae Fidei sacramentum, per quod Martyres tui regna vicerunt, justitiam operati sunt, ignisque impetum extinxerunt: Fac nos ergo, ad instar illorum simili fidei calore fervescere: ut dum fortes extiterimus mundano in bello, aeterno mereamur munerari de praemio. R\. Amen.

Per misericordiam.

Antiphona 1. Notum tibi facimus, rex, quia non colimus deos tuos, et simulacra, quae constituisti, non adoramus. P. Habemus enim in coelis Deum, qui de manibus tuis, rex, potens est liberare nos V\. Da nobis auxilium, Deus, in tribulatione: et [Col. 1059A] vana salus hominis. P. Habemus. V\. Gloria. P. Habemus.

Oratio. Domine Jesu Christe, quem Martyres tui in Coelis se habere Deum professi sunt, qui de manibus persecutoris eos posses eripere, dum falsorum deorum simulacra contemnerent adorare: fac, nos te semper in veritate diligere, teque etiam fideliter adorare; ut, omnimoda simulacrorum superstitione devicta, placita tibi Martyrum tuorum imitantes sequamur vestigia. R\. Amen.

Per misericordiam.

Antiphona 2. Ignem, quem tu rex minaris nobis, Deus in coelo potens est liberare nos ex eo. P. Quod si noluerit, scito, quia non sacrificamus idolis. V\. Qui confidunt in Domino, sicut mons Sion: non [Col. 1059B] commovebuntur in aeternum, qui habitant in Hierusalem. P. Quod si noluerit. V\. Gloria, et honor, etc. P. Quod si noluerit.

Oratio. Ignis, qui Sanctis tuis, Domine, a persequentibus non solum minatus, sed et praeparatus est ad comburendum, mirabile illis adtulit vincendi compendium: dum ipsa acceleratio poenae cita im eos dirigit ad consummationem victoriae: ut per hoc quod cito flammis adusti sunt, per hoc quamtotius gradum coronae scandere promerentur: Quaesumus ergo, ut meritis Martyrum tuorum futurus ille ignis, impiorum cruciatibus praeparatus, in nullo nos adtingere audeat; sed, Deitatis tuae vexillo potentia liberati, sceptrum mereamur coelestis percipere regni. R\. Amen.

[Col. 1059C] Per misericordiam.

Antiphona 3. Tamquam aurum in fornace probavit justos Dominus, et quasi holocausti hostiam accepit illos: P. Et invenit dignos se. Alleluia, alleluia, alleluia. V\. Et eduxit eos in viam rectam; ut irent in civitatem habitationis. P. Et invenit. V\. Gloria, etc. P. Et invenit.

Oratio. Unigenitus Dei Filius, qui Justos tuos tamquam aurum fornacis igne examinas; cordium nostrorum, quaesumus, vires inspicias: et juxta posse nostrum, si placet tibi, ita nos igne tribulationum tentari permitte; ut de bono patientiae hereditatem mereamur in coelestibus obtinere. R\. Amen.

Per misericordiam, etc.

R\. Isti sunt sancti, qui pro testamento Dei ad [Col. 1059D] mortem animas tradiderunt; quos lima justitiae, velut aurum purissimum probavit: P. Regnant in perpetuum, nec ab invicem segregabuntur. V\. Sancti amabiles et decori, quomodo in vita sua dilexerunt se invicem; ita et in morte non sunt divisi. P. Regnant. V\. Gloria, et honor. P. Regnant.

Oratio. Domine Jesu Christe, pro cujus testamento Sancti tui ad mortem suas animas tradiderunt, tenti catenis, macerati carceribus, [CCII] perusti incendiis; eorum meritis, justitiae nos lima compone, et velut aurum purissimum in omni sanctitatis opere effice: ut, qui tibi devotis cordibus famulamur, nullo modo in perpetuum a Deitatis tuae consortio segregemur. R\. Amen.

[Col. 1060A] Per misericordiam.

Antiphona 1. Ut aurum igni probati sunt Sancti, P. Et tamquam hostiam holocausti accepti sunt in conspectu Dei sui. V\. Quoniam Dominus amat judicium, et non derelinquet Sanctos suos: in aeternum conservabuntur. P. Et tamquam. V\. Gloria, etc. P. Et tamquam.

Oratio. Christe, Filius Dei, qui Martyres tuos, ut aurum probatum igni, ita tibi in holocausti hostiam acceptos esse fecisti; annue precibus nostris, ut ignitis resultantes voluptatibus carnis, proventum mereamur obtinere aeternae felicitatis. R\. Amen.

Per misericordiam.

Antiphona 2. Descendit Angelus de coelo, et excussit flammam, et fecit medium fornacis quasi ventum [Col. 1060B] roris flantem, P. Et non tetigit justos ignis, neque molestus eis fuit. V\. Invocabant Dominum, et ipse exaudiebat eos: in columna nubis loquebatur ad eos. P. Et non tetigit. V\. Gloria, et honor. P. Et non tetigit.

Oratio. Deus, qui ministerio descendentis e coelo Angeli tui, trium Puerorum flammas mirifice dispersisti: ut vim naturae suae in illis urens ignis amitteret, qui tuis obtutibus placuissent: redde nos a concrematione vitiorum extraneos: a diaboli laqueis facito esse nos liberos; et tuis nos Martyribus post transitum adsocia coronandos. R\. Amen.

Per misericordiam, etc.

Antiphona 3. Sanctis tuis, Domine, magna erat lux; P. Propter quod igni ardentem columnam ducem [Col. 1060C] habuerunt. Alleluia, alleluia. V\. Beati immaculati in via: qui ambulant in lege Domini. P. Propter quod. V\. Gloria, et honor, etc. P. Propter quod.

Oratio. Magna, Domine, Sanctis tuis est lux, dum te in nocte hujus saeculi ignem ardentem columnam habere merentur, qua et inluminantur, quid faciant; et adjuvantur, ut intellecta perficiant: Praesta ergo nobis obtentu Martyrum tuorum; ut luminis tui ducatu tenebrosum saeculi hujus iter agentes, ad aethereas mansiones perveniamus felices. R\. Amen.

Per misericordiam.

R\. Probasti nos Deus: igne nos examinasti, sicut examinatur argentum: Posuisti tribulationes in dorso nostro. Transivimus per ignem et aquam: P. [Col. 1060D] Et induxisti nos in refrigerium. V\. Salvasti enim nos, Deus, ex affligentibus nos: et eos, qui nos oderunt confudisti. P. Et induxisti. V\. Gloria, et honor. P. Et induxisti.

Oratio. Deus, qui probatione solita pietatis probare Sanctos tuos voluisti in terris: nec plus eos tentari permittis, quam quod in eis donum tolerantiae adesse conlatum tuo munere praespicis: erue nos ab omni tentatione, quae nostram possit obruere mentem: ut placito tibi famulatu fideliter servientes, sic nos tentari permittas, ut tentatio ipsa non nos in confusionem erroris, sed in amplexum veritatis valenter adstringat. R\. Amen.

Per

[Col. 1061A] Antiphona 1. Sanctis tuis, Domine, magna erat lux. P. Eo quod ignem urentem columnam ducem habuerunt in nocte. V\. Invocabant Dominum, et ipse exaudiebat eos: in columna nubis loquebatur ad eos. P. Eo quod. V\. Gloria, etc. P. Eo quod.

Oratio. Deus, qui Sanctos tuos multiplicibus tormentis hominum subdere voluisti, ut haberent de patientia lucrum, de passione trophaeum; erue nos a suppliciis inferorum, ut et hic nos devotio tibi beneplacita jungat, et in futuro fides, qua te credimus, in aeternis sedibus introducat, R\. Amen.

Per misericordiam.

Antiphona 2. Quanta malignatus est inimicus in Sanctis tuis: et gloriati sunt qui te oderunt in medio atrio tuo. P. Eleva manum tuam, Domine, in superbia [Col. 1061B] eorum in finem. V\. Incenderunt igni sanctuarium tuum: in terra polluerunt tabernaculum nominis tui. P. Elevaverunt. V\. Gloria. P. Elevaverunt.

Oratio. Domine Jesu Christe, cujus potentia sancti Martyres tui rotantem ignis impetum extinxerunt, et justitiam operati sunt; peccatoribus nobis favorem tuae pietatis indulge: ut per fidem, qua Sancti regna vicerunt, per eam nos peccatores coeleste mereamur obtinere consortium. R\. Amen.

Per.

[CCIII] Antiphona 3. Sancti tui, Domine, quasi oves exultaverunt, P. Glorificantes te; quia liberasti eos. V\. Domine, in lumine vultus tui ambulabunt, et in nomine tuo exaltabunt tota die: et in tua justitia [Col. 1061C] exultabuntur. P. Glorificantes. V\. Gloria, et honor Patri. P. Glorificantes.

Oratio. Deus, qui ineffabili splendore pia tuorum martyrum pectora replevisti, coronas tuo munere refulgentes, quasi ut hic ex passione spei gratia mercaverunt, illic a te percipere in munere mererentur: fac, nos splendere et lucere de beneplacita tibi dulcedine proximorum, et dignitate operum perfectorum: ut, etsi effusione sanguinis coronas non meremur accipere, ex fructu dilectionis verae perpetuam mereamur apud te obtinere hereditatem. R\. Amen.

Per misericordiam.

R\. Beati oculi, qui vident, quae vos videtis; et aures, quae audiunt, quae audistis, quia in multis tribulationibus mecum permansistis, dicit Dominus. P. [Col. 1061D] Amen dico vobis, quia vobis datum est nosse mysterium regni coelorum, et nomina vestra scripta sunt in coelo. Alleluia. V\. Venite benedicti Patris mei, possidete vobis regnum paratum a constitutione mundi. P. Amen dico vobis. V\. Gloria. P. Amen.

Oratio. Adesto nobis, Omnipotens Deus, sanctorum tuorum Fructuosi Agurii, et Eulogii triumphalem celebrantibus diem, et laetitiam spiritualium tribue gaudiorum concedens eorum intercessione sepultis requiem, offerentiumque tibi corporibus sospitatem: quorum sic fides membris igne decidentibus arsit, ut sentirent corruptibilis naturae defectum, et nescirent coelestis animi mutare propositum, R\. Amen.

Per.



In Laudibus.
[Col. 1062A]

Ad Canticum. Antiphona. Diligentes te, Domine, sicut sol in ortu suo resplendens, ita rutilant.

Canticum. Qui sponte. fol. CLXIII.

Ad Benedictus. Antiphona. Tres pueri jussu regis in fornacem missi sunt; non verentes flammam igni, dicebant: Benedictus es. V\. Hi tres, quasi ex uno ore decantabant regi magno, dicebantque: Benedictus es.

Canticum. Benedictus es, Domine. fol. 6.

Sono. Dum succenderetur fornax. Quaere retro in istis Vesperis praecedentibus.

Lauda. Laudate Dominum de coelis Alleluia, alleluia: laudate eum in excelsis. Alleluia. Psalmus CXLVIII.


[Col. 1062B] Prophetia. Lectio libri Sapientiae Salomonis (cap. XVI).

R\. Deo gratias.

Passi sunt justi digna tormenta, et per multitudinem bestiarum exterminati sunt. Pro quibus tormentis bene disposuisti populum tuum, quibus dedisti concupiscentiam delectamenti sui, novum saporem, escam parans eis ortygometram: ut illi quidem concupiscentes escam propter ea, quae illis ostensa et missa sunt, etiam a necessaria concupiscentia averterentur. Hi autem in brevi inopes facti, novam gustaverunt escam. Oportebat enim illis quidem sine excusatione supervenire interitum exercentibus tyrannidem: his autem tantum ostendere, quemadmodum inimici illorum exterminarentur. Etenim dum [Col. 1062C] pervenit illis saeva bestiarum ira, morsibus perversorum serpentium exterminabantur. Non in perpetuum permansit ira tua, sed ad correptionem in brevi turbati sunt, signum habentes salutis ad commemorationem mandati legis tuae. Qui enim convensus est, non per hoc, quod videbat, sanabatur. sed per te omnium Salvatorem. R\. Amen.



Hymnus.



   Felix Tarraco, Fructuoso vestiris
Adtolit caput ignibus chorus
Cum Levitis geminis procul relucens:
His piis nos Deus adspicit benignus.

   Arcem quandoquidem potens Iberam
Trino Martyre Trinitas coronat:
[Col. 1062D] Ardens Agurius capescit aethera;
Necnon Eulogius, simul supernum

   Christi lucidus ad sedile tendit.
Dux et praevius, et magister illis
Ad tantum decus, ex Episcopali
Clarus nomine Fructuosus ibat.

   Accitus quia Praesidis repente
Jussu, venerat ad forum Sacerdos,
Levitis comitantibus duobus:
Inde ad carceream viros catenam

   Pastus sanguine carnifex trahebat:
Gaudet currere Fructuosus ultro.
Ac, ne quis socios timor feriret,
Praeceptor vehemens eundo firmat,

   Incenditque fidem calore Christi.
[Col. 1063A] Mecum state viri: vocat cruentus
[CCIV] Ad poenam coluber Dei ministros:
Ne mors terreat, en parata palma.

   Carcer Christicolis gradus coronae est,
Carcer provehit ad superna coeli,
Carcer conciliat Deum beatis:
His dictis, adeunt specum reorum.

   Exercent ibi mysticum lavacrum,
Et purgamen aquae: stupent tenebrae.
Sex hic continuis latent diebus,
Tandem stant trucis ad tribunal hostis.

   Fratres tergeminos tremunt catastae.
Judex Aemilianus imminebat,
Atrox, turbidus, insolens, profanus
Aras daemoniacas coli jubebat.

   [Col. 1063B] Tu, qui Doctor, ait, seris novellum
Commenti genus, ut leves puellae
Lucos destituant, Jovem relinquant:
Damnes, si sapias, Augusti dogma.

   Jussum est Caesaris ore Galiaeni,
Quod princeps colit, ut colamus omnes.
Haec fanti, placidus refert Sacerdos:
Aeternum colo principem, dierum

   Factorem, Dominumque Galiaeni,
Et Christum Patre prosatum perenni,
Cujus sum famulus, gregisque Pastor.
Subridens ait ille: Jam fuisti.

   Nec differt furor, aut refrenat iram,
Saevis destinat ignibus cremandos:
Exsultant, prohibentque flere vulgum.
[Col. 1063C] Quosdam de populo videt sacerdos

   Libandum sibi poculum offerentes:
Jejunamus, ait, recuso potum;
Nondum nona diem resignat hora:
Numquam conviolabo jus dicatum,

   Nec mors ipsa meum sacrum resolvet:
Sic Christus sitiens Crucis sub hora
Oblatum sibi poculum recusans
Nec libare volens, sitim peregit.

   Intrant interea locum rotunda
Conclusum cavea, madens ferarum
Multo sanguine, quem furor frequentat,
Cum spectacula perstrepunt cruenta.

   Ac vilis gladiator, ense duro,
Percussus cadit, et fremit voluptas,
[Col. 1063D] Hic flammante pyra, niger minister
Ardens supplicium parare jussus,

   Construxit fascibus rogum supremis:
Qui cum corpora concremanda solvit,
Ferventes animas amore lucis,
Fracto carceris expediret antro.

Certant officiis pii sodales:
Plantis calciamenta dissolutis,
Pronus detrahere studebat unus.
Sed sanctus vetat ora Fructuosus

   Inclinata premi: facessite, inquit,
Ne nostram gravet obsequela mortem.
At quin ipse meos pedes resolvam,
Ne vestigia praepedita vinclis

   [Col. 1064A] Tardis gressibus inruant in ignem.
Cur lamenta rigant genas madentes?
Cur vestri memor, ut fiam, rogatis?
Cunctis pro populis rogabo Christum.

   Vix haec ediderat, relaxat ipse
Indumenta pedum, velut Moyses,
Quondam fecerat ad rubum propinquans:
Non calcare sacram cremationem,

   Aut adstare Deo prius licebat,
Quam vestigia pura figerentur.
Stabat calce mera: resultat ecce
Coelo spiritus, et serit loquelam,

   Quae cunctos tremefecit audientes.
Non est, credite, poena, quam videtis,
Quae puncto tenui citata transit;
[Col. 1064B] Nec vitam rapit illa, sed reformat.

   Felices animae, quibus per ignem
Celsa scandere, contigit Tonantis!
Quas olim fugiet perennis ignis.
Haec inter rapidis focos crepantes

   Intrant passibus, et minantur ipsi
Flammarum crepitantibus caminis.
Nexus denique, qui manus retrorsum
In tergum renovaverant revinctas,

   Intacta cute decidunt adusti.
Non ausa est cohibere poena palmas
In morem Crucis ad Patrem levandas:
Solvit brachia, quae Deum precentur.

   Priscorum specimen trium putares,
Quos olim Babylonicum per ignem
[Col. 1064C] Cantantes stupuit tremens Tyrannus.
Illis sed pia flamma tunc pepercit

   Nondum tempore passionis apto,
Nec mortis decus inchoante Christo.
Hos, cum diffugeret vaporeus ardor,
Orant, ut celer ignis advolaret,

   Et finem daret anxiis periculis.
Exorata suos obire tandem
Majestas famulos, jubet caducis
Missos corporibus, sibique reddi.

   Vidit Praesidis ex domo Satelles
Coelum Martyribus patere apertum,
Insignesque viros per astra ferri.
Quin, et filiolae monens herili

   [Col. 1064D] Ostendit sceleris notam paterni,
Coelo vivere, quos ferus peremit.
Haec tum virginitas palam videre
Perfidum meruit parentem coecum,

   Ut crimen Domini domus timeret.
Tunc corporibus sacris favillae,
[CCV] Et perfusa mero leguntur ossa,
Quae raptim sibi quisque vindicabat.

   Fratrum tantus amor domum referre
Sanctorum cinerum dicata dona,
Aut gestare sinu fidele pignus.
Sed et reliquias resuscitandas,

   Et mox cum Domino simul futuros,
Discretis loco dividant sepulchris:
Cernui niveis stolis amicti
[Col. 1065A] Mandant restitui, cadaveraque claudi,
Mixto marmori pulvere sacranda.

   O triplex honor, o triforme culmen,
Quo nostrae caput excitatur urbis,
Cunctis urbibus eminens Iberis,
Exultare tribus libet Patronis:

   Quorum praesidio fovemur omnes
Terrarum populi Pyrinaearum.
Circumstet chorus ex utroque sexu,
Heros, virgo, puer, senex, anicla:

   Vestrum psallite rite Fructuosum,
Laudans Agurium resultet hymnus,
Mixtis Eulogium modis coaequans,
Reddamus paribus pares Camaenas.

   [Col. 1065B] Hinc aurata sonent in arce tecta.
Blandum littoris extet inde murmur,
Et carmen freta feriata pangant.
Olim tempus erit ruente mundo,

   Quum te Tarraco Fructuosus acri
Solvet supplicio tegens ab igne.
Fors dignabitur, et meis medelam
Tormentis dare, prosperante Christo,
Dulces Hendecasyllabos revolvens,
Atque tripudians coelo admixtus Chorus
Per saecula vivens in aethera.

   Aeterno Genitori gloria, Christo
Semper genito sit tibi semper,
Compar Spiritui; qui Deus unus
Polles perpetuis inclyte saeculis.
      [Col. 1065C] Amen.

Supplicatio. Oremus, mutatis nominibus, f. CLXII.

Capitula. Christe, Dei Filius, qui et tribus in camino positis pueris liberator mirificus adfuisti; et tribus his martyribus Fructuoso, Agurio, et Eulogio, probatis ignibus claruisti: dum et illis paratam camino mortem evadere, et istis coronas invenire, flammis corpora extinguentibus, concessisti: praebens in utrisque discreta gratiarum officia, dum et illos ignis non tangeret, et istos adtingens facilius coronaret: suspendens ab illis mortem, consumens in istis laudabilem passionem; utrorumque votis obsequenti famulatu ignis ipse deserviens, dum et ab illis, ne morerentur, recederet; et ad istos, ut corona praeoptata veniret: da nobis, ut in utrorumque [Col. 1065D] sanctitate laetantes, sic victorias Martyrum celebremus, ut infinita cum eis laetitia gaudeamus.

Pater noster. Liberati a malo.

Lauda. Columnam ignis. Fol. CXCIX.

Benedictio. Christus Dominus, qui Fructuosum Episcopum cum suis Diaconibus examinatos igne perduxit ad regnum, liberatos vos a camino libidinum heredes efficiat regni Coelorum. R\. Amen. Et qui corporum illorum cineres, usurpatos a fratribus, uno in loco tumulandos voluit congregare, ab unitate vos non dividat sanctae matris Ecclesiae: R\. Amen. Ut eum inter flammas concupiscentiae liberatorem mereamini invenire, in quo illi post esuriem meruerunt invenire refectionem. R\. Amen.

[Col. 1066A] Per misericordiam.

In nomine Domini.



DIE XXII JANUARII. IN FESTO SANCTI VINCENTII LEVITAE ET MARTYRIS.



Ad Vesperum.

Lauda. Speravit anima mea. Fol. CLVI.

Sono. Spes mea tu es, portio mea in terra vivorum. P. Respice Deus ad orationem meam. Alleluia. V\. In conspectu Domini effundam orationem meam, tribulationem meam ante ipsum pronuntiabo. Cum defecerit a me spiritus meus, et tu cognovisti Domine. P. Respice. V\. Domine in via ista, per quam ambulabam, absconderunt muscipulam mihi. Intendebam in dexteram, et videbam: et non erat, qui recognosceret me. P. Respice Deus. V\. Fuga mea a me periit, nec est qui [Col. 1066B] quaerat animam meam. Domine clamavi ad te: P. Respice Deus.

Dominus sit semper. R\. Et cum.

Antiphona 1. Libera me Domine de luto, ut non inhaeream: eruar ex his qui oderunt me. P. Et de profundo aquarum. Non me dimergat tempestas aquae, nec obsorbeat me [CCVI] profundum. V\. Salvum me fac Deus: quoniam introierunt aquae usque ad animam meam. P. Et de profundo. V\. Gloria, et honor. P. Et de profundo.

Oratio. Deus, qui multis passionum generibus mirifice vincentem Vincentium coronasti, liberans illum ab omni exitio tormentorum, ut vestigia ejus, quae luto non inhaeserant vitiorum, mirifice calcarent omne crudelitatis supplicium: ne aquarum obsorberetur [Col. 1066C] profundo, qui mente saeculum calcans, jam heres esset proximus coelo: praebe nobis precibus tanti Martyris, nec luto vitiorum adtingi, nec profunda desperationis voragine operiri; sed candida conscientiae libertate decori tibi praesentemur in die judicii. R\. Amen.

Dominus sit. R\. Et cum.

Antiphona. Ego in laboribus multis fui, et in carcere. Ter virgis caesus sum, nocte et die in profundo maris fui; P. Et ex his omnibus liberavit me Deus, qui est benedictus in saecula. V\. Multiplicati sunt super capillos capitis meis, qui oderunt me gratis. P. Et ex his omnibus. V\. Gloria, et honor. P. Et ex his omnibus.

Dominus sit. R\. Et cum.

[Col. 1066D] Lauda. Circumdederunt me aquae usque ad animam: Alleluia. P. Pelagus undique me vallavit; in medio mare novissime liberasti me Domine. Alleluia, alleluia, alleluia. V\. De profundis clamavi ad te Domine: Domine exaudi vocem meam. P. Pelagus undique. V\. Gloria, et honor. P. Pelagus.



Hymnus.



   Adest miranda passio
Levitae Sancti martyris,
Cui clara virtute flagrans
Corona Vincenti datur.

   Beatus ille spiritus,
Quem post triumphum praelii
Post vincla dira carceris
[Col. 1067A] Coelestis aula suscipit.

   Omnes mirantur perpetim
Post factum cruorem Martyrem,
Quem testularum fragmina
Mucrone acuto vulnerant.

   Dolore nullo frangitur
Nullaque poena vincitur,
Flammas ferens per ungulas
Robusta permansit fides.

   Ex hinc reponunt mollibus
Christi fidelem militem
Carnis relicto pondere,
Ad astra migrat Spiritus.

   Vesanus Imperator feris
Jactum cadaver mandat:
[Col. 1067B] Custode Corvo, corpore
Fames lupina pellitur.

   Gravis Tyrannum excitat
Furor, jubetque Martyrem
Insutum parvo eculeo
Ponti profundo immergere.

   Honor summus tunc redditur,
Jubente Christo, littori;
Refectis undis levibus
Praevenit omnes remiges.

   Tu solus o bis inclyte,
Solus bravii duplicis
Palmam tulisti, tu duas
Simul parasti laureas.

   Adesto nunc, et percipe
[Col. 1067C] Voces precantum supplices,
Nostri reatus efficax
Orator ad Thronum Patris.

   Per te, per illum carcerem
Honoris augmentum tui,
Per vincla, flammas, ungulas,
Per carceralem stipitem,

   Per fragmen illud testeum,
Quo parta crevit gloria,
Per quem trementes posteri
Exosculamur lectulum.

   Miserere nostrarum precum,
Placatus ut Christus suis
Inclinet aurem prosperam;
[Col. 1067D] Noxas nec omnes imputet.

   Si rite solemnem diem
Veneremur ore, et pectore
Si sub tuorum gaudio
Vestigiorum sternimur:

   Paulisper huc inlabere,
Christi favorem deferens,
Sensu gravati ut sentiant
Levamen indulgentiae.

   Sic nulla jam restat mora,
Quum excitatam nobilis
Carnem resumat spiritus,
Virtute perfunctam pari.

   Ut quae laborum particeps,
Commune discrimen tulit,
[Col. 1068A] Sit et coheres gloriae
Cunctis in aevum saeculis.

   Praesta Pater piissime,
Patrique compar Unice,
Cum Spiritu Paraclito,
Regnans per omne saeculum.
   Amen.

[CCVII] Supplicatio. Oremus. mutato nomine. folio CLXVII.


Capitula.

Adest, Domine, testis tui solemne illud, atque famosissimum festum, quod annuis recursibus mortalium obtutibus praesentatur, in quo hic Vincentius martyr tuus mirabiliter vincens, et solo probatus et pelago, nec terrenis suppliciis vincitur, nec marinis [Col. 1068B] gurgitibus compeditur, vincens et tenebras pariter et catenas: dum praedicator luminis nec vinculorum vincitur poenis, nec tenebrosis remoti carceris superatur angustiis; sed potius, qui vere confessus nomen fuerat veritatis, in veritate famulantia sibi videret coelestis obsequia lucis: Qui ergo devoti annua devotione tanti Martyris solemne festum suscipimus, quaesumus, ut susceptionis hujus apud te praemio muneremur, quo memorati Martyris interventu removeas a nostris finibus plagam, et totius nocibilitatis incommoda: quo et proventus frugum placidos terra parturiat, et animae nostrae divinis fonte virtutibus concalescant: ut expulsis tenebrarum operibus in tuo Christe lumine cuncta superantes adversa, et hic et in futuro gaudia nobis in commune exoptata [Col. 1068C] proveniant; qui nos orare praestas, et dicere:

Pater noster. Liberati a malo. fol. 2.

Benedictio. Christus Dominus, qui viriliter vincenti Vincentio, tenebroso adsistenti in carcere, et lumine est infusus et munere, sic luce sua nos visitet, ut aeterni muneris conlatione ditificet; R\. Amen. Quique illi refulsit inter tenebras carceris, inlucescat in cordibus vestris ad evadenda futurae supplicia ultionis: R\. Amen. Ut, qui ipso vocabulo sui nominis victor comprobatus est, passionis suae nos precibus consortes efficiat in coelestibus regnis. R\. Amen.

Per.

Lauda. Dilectio tua sicut fons vitae permanet: P. Et sapientia tua velut ornamentum aureum. Alleluia, [Col. 1068D] alleluia, alleluia. V\. Non det in commotionem pedem tuum: neque dormi et qui custodit te. P. Et sapientia. V\. Gloria, et honor. P. Et sapientia.

Oratio. Deus, qui mirabiliter vincenti Vincentio daturum te manna absconditum promissisti, ut qui mortalium devicerat genera tormentorum, immortalitatis utique munere ditaretur; concede nobis meritis ejus, qui te fide nomine et passione secutus est, ut nomen novum, quod nobis in Christianitatis titulo est conlatum, et in hac vita possessionem bonorum operum novam nobis adcumulet, et in futuro aeternum nobis regnum, et gaudium praeparet sine fine. R\. Amen.

Per misericordiam.

In nomine Domini.



Ad Matutinum.
[Col. 1069A]

Antiphona. Labia mea Domine aperies: et os meum annuntiabit laudem tuam. Psalmus L.

Oratio. Exultent Domine. fol. CLXXX.

Antiphona 1. Probasti me Domine quasi aurum. Posuisti tribulationes in dorso meo. P. Transivi per ignem et aquam: et induxisti me in requiem. V\. Introibo in domum tuam cum holocaustis: reddam tibi vota mea, quae distinxerunt labia mea. Et locutum est os meum, in tribulatione mea. P. Transivi. V\. Gloria, et honor, P. Transivi.

Oratio. Benedicimus te, omnipotens Deus, qui beatissimum Vincentium martyrem tuum, sicut quondam tres pueros, ab ignis incendio liberasti: cum ejus utique membris adhibita flamma, et si esset [Col. 1069B] quae exureret, non tamen esset quae vinceret; ejus ergo precibus rorem misericordiae tuae nostris infunde visceribus, ut madefacto igne carnalis incendii, flamma in nobis tepescat peccati: quae et si a nobis naturaliter non desistat, quaesumus, ne fragilitatem nostram materialiter succensam comburat; sed ita gratia naturae subveniat, ut quod origine caremus, munere restinguere valeamus. R\. Amen.

Per misericordiam.

Antiphona 2. Protector tuus ego sum, noli timere, dicit Dominus. Si transieris per ignem, non comburet te. P. Flumina non concludent te, quia tenebo manum tuam. V\. Per diem sol non uret te; neque luna per noctem. P. Flumina. V\. Gloria, et honor. P. Flumina.

[Col. 1069C] Oratio. Christe Filius Dei, protector beatissimi Vincentii martyris gloriosi, qui ejus manum mirabiliter auxilii vice sustentans, nec flammis aduri, nec aquis passus es superari; da nobis, ut nec ignes libidinum nos in quocumque contaminent, nec flamina odiorum in quocumque conturbent: sed [CCVIII] protectionis tuae dextera, qua testis tuus adjutus est, ut marina superaret discrimina; nos quoque adjuvemur, ne futuram veniamus in poenam. R\. Amen.

Per.

Antiphona 3. Tamquam unum ex principibus elegit me Dominus, et ut virum fortem constituit me in praelium. P. Dedit mihi Dominus stolam candidam, et ornavit me corona. V\. Benedictus Dominus Deus [Col. 1069D] meus, qui docet manus meas ad bellum, digitos meos ad praelium. P. Dedit mihi Dominus. V\. Gloria, et honor. P. Dedit mihi.

Oratio. Omnipotens Deus, qui Martyrem tuum aeterno nomine munerasti, et eum ex principibus in passione elegisti; ut qui causa nominis tui blasphemantem sustinuisset invidiam, in tuo nomine laudantium sumeret obsequelam, et ornares illum corona: tribue ergo exultantibus famulis indefessum triumphantis auxilium, ut intercessione sedula reformet male scissa indumenta baptismatis, quem pro te dimicantem martyrii cruore respersa stola induisti decoris. R\. Amen.

Per misericordiam.

Probasti me, Domine, sicut probatur argentum. [Col. 1070A] Posuisti tribulationes in dorso meo: transivi per ignem et aquam: et induxisti me in requiem. Introibo in domum Domini, P. Qui exaudivit deprecationem meam. V\. Venite, et audite, et narrabo vobis, omnes qui timetis Deum, quanta fecit animae meae. P. Qui exaudivit. V\. Gloria, et honor. P. Qui.

Oratio. Deus, qui probatione solita pietatis probari Sanctum tuum voluisti in terris, nec plus eum tentari permittis, quam quod in eum donum tolerantiae adesse conlatum tuo munere praespicis; erne nos ab omni tentatione, quae nostram possit obruere mentem: ut placito tibi famulatu fideliter servientes, sic nos tentari permittas, ut tentatio ipsa non nos in confusione moeroris, sed in amplexu veritatis valenter adstringat. R\. Amen.

[Col. 1070B] Per misericordiam.

Antiphona 1. Vocavi te nomine tuo, dicit Dominus. Si transfretaveris aquas, flumina te non concludent. P. Et si per ignem transire coeperis, flamma non ardebit in te. V\. Labores fructuum tuorum manducabis: beatus es, et bene tibi erit, P. Et si per ignem. V\. Gloria, et honor. P. Et si per ignem.

Oratio. Domine Jesu Christe, qui tuum esse Vincentium martyrem ex nomine ipso pronuncias, dum tibi utique vicit, pro tuo nomine militans, et in transfretatione aquarum, et combustione ignium: dum illi adesse dignaris, insuperabilem illum in ipsis passionibus tuo reddis auxilio; quaesumus pietatem tuam, protegas supplicationibus nostris, ut qui in illo vicisti pondus aquae, et flammas a nobis [Col. 1070C] aeternorum ignium extinguas. R\. Amen.

Per misericordiam.

Antiphona 2. Perfectio, et doctrina viro sancto tuo, quem probasti Domine in tentatione. Ponent thymiama in conspectu tuo: P. Et adolebit incensum super altare tuum. V\. Desiderium animae ejus tribuisti ei: et voluntate labiorum ejus non fraudasti eum. P. Et adolebit. V\. Gloria, et honor Patri. P. Et adolebit.

Oratio. Domine Jesu Christe, qui es Ecclesiae tuae caput, praesta, ut Vincentius beatissimus martyr tuus in corpore Ecclesiae constitutus, qui tunc membra pro capite dedit, nunc Caput pro membris adire non cesset; Capitique proximus regat totum. [Col. 1070D] et protegat corpus: id impendens uberius, quod se exultat obtinuisse felicius. R\. Amen.

Per misericordiam.

Antiphona 3. Qui habet aurem, audiat quid Spiritus dicat Ecclesiis: P. Vincenti dabo edere de ligno vitae, quod est in paradiso Dei mei. V\. Manus enim mea auxiliabitur ei: et brachium meum confortabit eum. P. Vincenti. V\. Gloria, et honor. P. Vincenti.

Oratio. Domine Jesu Christe, qui beatissimo martyri tuo Vincentio obedientiae aurem tribuere dignatus es, qua salubri cordis intellectu agnosceret, quid sibi Spiritus diceret; da nobis meritis ejus, edere de ligno vitae, et fructum capere hereditatis perpetuae: ut cives Paradisi tui mereamur existere; [Col. 1071A] qui tui nunc Martyris incolimus devotissime passionem. R\. Amen.

Per misericordiam.

R\. Vocavi te nomine tuo: meus es tu. Si transfretaveris aquas, ego tecum sum, nec flumina te concludent: P. Per ignem si transire coeperis, flamma non contaminabit. V\. Et dedi homines pro te, et populos pro anima tua. Noli timere, serve meus rectissime, [CCIX] quem elegi. P. Per ignem. V\. Gloria, et honor. P. Per ignem.

Oratio. Omnipotens Dominus, qui beatissimum Vincentium martyrem tuum passionis stimulis, quasi minantium fluctuum cumulis, probari, non obrui, permisisti: cum eum dimicantem nec poena superaret, nec immersum unda supprimeret: quia ei et illic [Col. 1071B] adfuisti, ne cruciatibus vinceretur, et hic praestitisti, ut contra naturam fluctibus portaretur; miraculis tantis fidem omnibus praesta, ut vota celebrantibus devotissime conferantur. R\. Amen.

Per.

Antiphona 1. Qui vicerit, et servaverit usque in finem opera mea, P. Dabo illi potestatem super Gentes, et reget eas in virga ferrea. V\. Et ponam in mari manum ejus: et in fluminibus dexteram ejus. P. Dabo illi. V\. Gloria, et honor. P. Dabo illi.

Oratio. Domine Deus, praesta propitius; ut beatissimus Vincentius martyr tuus vincat suis meritis nostra flagitia, qui non suis, sed divinis viribus saevientium potuit superare supplicia: et qui dudum in illis vicit impietatis atrocitatem; in nobis malae cupiditatis [Col. 1071C] superet voluntatem. R\. Amen.

Per misericordiam tuam, etc.

Antiphona 2. Adpropiate ad me populi, et congregate vos in domum disciplinae Dei nostri. Videte Vincentii gloriam, quoniam propter quod laboravit, invenit multam requiem: in faciendo eam confirmatus est. P. Laetetur anima nostra in misericordia Dei. V\. Magnificate Dominum mecum: et exaltemus nomen ejus in unum. P. Laetetur. V\. Gloria, et honor. P. Laetetur.

Oratio. Unigenite Filius Dei Patris, qui beatissimum Vincentium martyrem tuum in tuo nomine laborantem fecisti in misericordia tua laetari; quaesumus divinitatis tuae potentiam, ut imitamento ejus, et vota [Col. 1071D] nostra pro tuo nomine sint accepta, et nostrorum operum efficientia tibi maneat in omnibus placitura: ut vincentes mundi discrimina, mereamur effici perennis aedificii constructura. R\. Amen.

Per misericordiam

Antiphona 3. Vincenti dabitur corona vitae, et a morte non laedetur; P. Sed dabitur illi stella matutina: V\. Et ego primogenitum ponam illum, et excelsum apud reges terrae. P. Sed dabitur. V\. Gloria, et honor. P. Sed dabitur.

Oratio. Deus, qui vincenti Vincentio potentialiter semper in cunctis ejus et operibus et passionibus claruisti; dum pro his omnibus, et corona illum vitae ditificas, et, ut a morte non laederetur, matutinae stellae promissione conroboras: quae utique resurrectionis [Col. 1072A] lucem insinuans, matutina proinde vocata, quia noctem fugat, et lucem adnuntiat: dum, depulsa nocte saeculi, promittitur sydus muneris sempiterni: hujus ergo stellae matutinae nos, Domine Jesu Christe, facito compotes esse: ut promissionis tuae consolatione laetantes, ad fructum justitiae tuae mereamur pervenire indemnes. R\. Amen.

Per.

R\ Vincenti dabo coronam, et faciam illum columnam in templo Dei: P. Adscribam super eum nomen civitatis Hierusalem, et nomen meum novum. V\. Omnis qui vicerit, faciam illum sedere in throno Patris mei. P. Adscribam. V\. Gloria, et honor. P. Adscribam.

Oratio. Domine Jesu Christe, qui mirabiliter [Col. 1072B] Vincenti huic martyri tuo et coronam de victoria praestas, et columnam in templo tuo, quasi decorem aedificii, futurum esse adsignas: dum ei et coronanda vincendi studia suggeris, et invictam perseverantiae voluntatem in passionibus praelargiris; da nobis exemplo ejus, et diligendi te votum aequale, et vincendi voluntatem: ut ita nomen civitatis illius novae Hierusalem nostris in pectoribus sit adscriptum, qualiter, dum indesinenter obtutum mentis nostrae in illius visione defigimus, in ejus pace perenniter jocundemur. R\. Amen.

Per misericordiam.

In nomine Domini.



In Laudibus.

Ad Canticum. Antiphona. Circumdederunt me aquae [Col. 1072C] usque ad animam: abyssus vallavit me, pelagus cooperuit caput meum. Clamavi ad te Domine, exaudi me.

Canticum. Clamavi ad Dominum. f. 315.

Ad Benedictus. Antiphona. Benedictio Domini in mercedem justi festinat.

[CCX] Canticum. Benedictus es. fol. 6.

Sono. Projecerunt me in medio mari: et facta est mihi tranquillitas magna. P. Quia liberasti me Domine de abysso, et misertus es mei. Alleluia, alleluia. V\. Qui conscendunt mare in navibus, operantes in aquis multis; ipsi viderunt mirabilia tua. P. Quia liberasti me. V\. Abominatus sum in medio aquae: et habitavi in corde maris, et invocavi te Domine. P. Quia liberasti me. V\. Imperasti procellae, et stetit in [Col. 1072D] aura: et fluctuatae sunt undae maris, et congratulatus sum nimis. P. Quia liberasti. V\. Gloria, et honor. P. Quia liberasti me.

Lauda. Laudate Dominum de coelis, Alleluia: laudate eum in excelsis. Alleluia. Psalmus CXLVIII.


Lectio libri Esaiae Prophetae (Cap. XLIII, XLIV).

R\. Deo gratias.

Haec dicit Dominus, creans te Jacob, et formans te Israel: Noli timere, quoniam redemite, et vocavi te nomine tuo: meus es tu. Cum transieris per aquam. tecum ero, et flumina non operient te: cum ambulaveris in igne, non combureris, et flamma non ardebit in te: Quia ego Dominus Deus tuus sanctus Israel salvator tuus. Ex quo honorabilis factus es in oculis meis, et gloriosus: ego dilexi te, ego dabo homines [Col. 1073A] pro te, et populos pro anima tua. Noli timere, quoniam tecum ego sum. Haec Dominus dicit faciens et formans te, ab utero auxiliator tuus: noli timere serve meus Jacob rectissime, quem elegi. Effundam enim aquam super sitientem, et fluenta super aridam: effundam enim spiritum meum super semen tuum, et benedictionem meam super stirpem tuam. Et germinabunt inter herbas, quasi salices juxta fluentes aquas. R\. Amen.



Hymnus.



   Beate Martyr prospera
Diem triumphalem,
Quo sanguinis merces tibi,
Corona Vincenti datur.

   Hic te ex tenebris saeculi,
[Col. 1073B] Tortore victo, et judice,
Evexit ad coelum dies,
Christoque ovantem reddidit.

   Nunc Angelorum particeps,
Nunc lucis insignis stola,
Quam testis indomabilis
Rivis cruoris laveras.

   Cum te satelles Idoli,
Praecinctus atris legibus,
Litare diis Gentium
Ferox catenis cogeret.

   Ac verbo Principum molli
Suadendo blande effudit,
In catastas ne vita
Libera rapta decidat.

   [Col. 1073C] Rex, inquit, maximus Orbis,
Qui sceptra gestat Romulea,
Servire sanxit omnia
Priscis deorum cultibus.

   Vos Nazareni adsistite,
Fidemque et ritum spernite,
Haec saxa, quae princeps colit,
Placate fumo, et victima.

   Exclamat hic Vincentius,
Levita de Tribu sacra
Minister altaris: Deum
Excolimus nos verum.

   Tibi ista praesint numina,
Tu saxa, tu lignum colas,
[Col. 1073D] Tu mortuorum mortuus
Fias deorum pontifex.

   Nos lucis auctorem Patrem,
Ejusque Christum filium,
Quem solum ac verum Deum,
Datiane, confitemur.

   Hic ille jam commotior:
Audesne, infelix, ait,
Jussa deorum, et principum
Violare verbis asperis?

   Jus est sacratum, et publicum,
Cui cedit humanum genus,
Nec te jubente fervide
Infans periclum permovet?

   Hoc namque decretum cape,
[Col. 1074A] Aut ara, thure, et cespite
Precanda jam nunc est tibi,
Aut mors luenda sanguine.

   Respondit ille altrinsecus:
Age ergo quicquid virium,
Quicquid potestatis tibi est,
Palam reluctor, exerce.

   Vox nostra quae sit accipe:
Et Christus, et Pater est Deus,
Servi hujus et testes sumus,
Extorque, si potes, fidem.

   Tormenta, carcer, ungulae,
Stridens flammis flamma,
Atque ipsa poenarum ultima,
Mors Christianis ludus est.

   [Col. 1074B] Vestra insanis vanitas,
Scutumque vestri Caesaris,
Condigna vestris sensibus
Coli jubetis numina.

   [CCXI] Excissa fabrili manu,
Cavis recocta, et follibus,
Quae voce, quae gressu carent,
Immota, caeca ligna sunt.

   His sumptuosa a splendido
Delubra crescunt marmore:
His colla mugientium
Percussa taurorum cadunt.

   Adsunt et illic spiritus:
Sunt et magistri criminum,
Vestraeque salutis aucupes
[Col. 1074C] Vagi, impotentes, sordidi:

   Qui vos latenter incitos
In omne compellunt nefas,
Vastare justos necibus,
Plebem piorum carpere.

   Norunt et ipsi, ac sentiunt
Pollere Christum, et vivere,
Ejusque jam jam adfore
Regnum tremendum perfidis.

   Clamant patenter denique
Pulsi ex latebris corporum,
Virtute Christi et nomine,
Denique iidem daemones.

   His intonantem Martyrem
Judex profanus non tulit,
[Col. 1074D] Conclamat: Os obstruite,
Ne plura jactet improbus:

   Vocem loquentis claudite,
Raptumque lictores date,
Illum seorsum canibus
Pastum, manusque exercite.

   Infixus in praetorium
Convitiator sentiat,
Impune ne quos sibi
Diis extruendis jusserit.

   Tibi ergo soli contumax
Tarpeia calcentur sacra?
Tu porro solus obteras
Romam, Senatum, Caesares?

   [Col. 1075A] Vinctum retortis brachiis,
Sursum, ac deorsum extendite,
Compago donec ossium
Divulsa, membratim crepent.

   Post hinc diversis ictibus
Nudata costarum sunt abdita,
Ut per lacunas vulnerum
Jecur retectum palpitet.

   Ridebat haec miles Dei,
Manus cruentas increpans,
Quod fibra non profunditus
Intraretque artus ungula.

   Ac jam omne robur artium
Eviscerando cesserat,
Nisusque avenis solverat,
[Col. 1075B] Fesso lacertorum toro.

   Ast ille tanto laetior,
Omni vacantem nubilo
Frontem serenam lumine
Te, Christe, praesentem videns.

   Quis vultus iste, proh pudor!
Datianus ajebat furens:
Gaudet, revinctus, et provocat
Tortorem tortus acrior.

   Nil illa vis exercita
Tot noxiorum mortibus
Agone in isto proficit,
Ars idolorum vincitur.

   Sed vos alumni carceris,
Parcite, ait, invicto,
[Col. 1075C] Cohil ete paulum dextras,
Respiret ut lassus vigor.

   Per sicca rursus ulcera,
Dum sese cicatrix colligit
Refrigerati sanguinis
Manus resulcans diruit.

   His contra Levites refert:
Suam tuorum praespicis
Languere virtutem canum
Age ipse major carnifex.

   Ostende, quo pacto queant
In recessus rescindere
Manus et ipse intersere,
Rivosque ferventes bibe.

   [Col. 1075D] Erras, cruente, si meam
Te reris poenam sumere,
Cum membra morti obnoxia
Dilaniata interficis.

   Est alter homo intrinsecus,
Violare quem nullus potest:
Liber, quietus, integer,
Exors dolorum tristium

   Hoc, quod laboras perdere
Tantis furoris viribus,
Vas est solutum, ac fictile,
Quovis frangendum modo.

   Quinimo nunc enitere
Illud secare, ac plectere:
Cum perstat intรนs, qui tuam,
[Col. 1076A] Calcat, Tyranne, insaniam.

   Hunc tu lacesse, hunc distorre
Invictum, insuperabilem,
Nullis procellis subditum,
Soli hunc subjectum Deo.

   Haec fatur, et stridentibus
Laniatur uncis denuo,
Cui Praetor ore subdolo
Anguinat verba et sibilat:

   [CCXII] Si tanta callidi pectoris
Praedurat obstinatio,
Pulvinar ut nostrum inane
Abomineris tangere:

   Saltem latentes paginas,
Librosque opertos deroga,
[Col. 1076B] Quibus sectam pravam seminas:
In istis crementur ignibus.

   His, Martyr, auditis, ait:
Quem tu maligne mysticis
Minaris ignem litteris,
Flagrabis ipse hoc justius.

   Nonne scimea coelestis
Vindex erit voluntas,
Tanti veneni interpretem
Linguam perurens fulmine.

   Vides favillas indices
Gomorrhaeorum criminum:
Sodomitae cladis cinis
Testes perennis funeris.

   Exemplar hoc semper tuum est;
[Col. 1076C] Fuligo quem mox sulphuris,
Bitumen, et mista pice
Imo implicabunt tartaro.

   His persecutor saucius
Pallet, labescit, et statim
Insana torquens lumina,
Spumasque frendens egerit.

   Tunc deinde cunctatus diu,
Decernit extrema omnium:
Ignis, gravati, et luminis
Exerceatur quaestio,

   Haec ille sese ad munera
Gradu citato prorupit,
Ipsosque pernix gaudio,
[Col. 1076D] Poenae ministros praevenit.

   Ventum ad palaestram gloriae,
Spes certat, et crudelitas:
Luctamen anceps conserunt
Hic Martyr, illic carnifex.

   Serra lectulum regula
Dente frequenti exasperant,
Cum multa carbonum strues
Vivum vaporat halitum.

   Hunc sponte conscendit rogum.
Vir sanctus, ore interrito,
Coeli et coronae conscius,
Celsum tribunal scandere.

   Subter crepante aspergine
Scintillat excursus salis,
[Col. 1077A] Punctisque fervens stridulis
Sparsimque artus figitur.

   Arvina post hinc igneum
Impressa cratem lambit,
Vix unda foris fumida
In membra sensim liquitur.

   Hic interim immotus manet,
Tamquam dolorum nescius,
Tenditque in altum lumina:
Nam vincla palmas presserant:

   Sublatus inde fortior,
Lugubre in antrum truditur:
Ne liber ortus luminis
Animaret altum spiritum.

   Est intus imo ergastulo
[Col. 1077B] Locus tenebris nigrior,
Quem saxa mersi fornicis
Angusta clausu strangulant.

   Aeterna nox illic latet
Expers diurni sideris.
Hic carcer horrendus suos
Habere fertur inferos.

   In hoc barathrum conjecit
Truculentus hostis Martyrem,
Lignoque plantas inserit;
Divaricatis cruribus.

   Quin addit ad haec poenam novam,
Crucis pericli artificis,
Nulli tyranno cognitam,
[Col. 1077C] Nec fando compertam retro.

   Fragmenta testarum jubet
Hirta impolitis ungulis
Acuminata, informia,
Tergo jacentis sternere.

   Totum cubile spiculis
Armant dolore saxisque:
Insomne qui subter latus
Mucrone pulset obvio.

   Hac ille versatur umbra
Meditare artes, quas struxerat;
Sed Beelzebud callida
Commenta Christus destruxit.

   Nam carceralis caecitas
[Col. 1077D] Splendore lucis fulgurat,
Duplexque morsus stipitis
Ruptis cavernis dissilit.

   Agnoscit hic Vincentius
Adesse, quod speraverat,
Tanti laboris praemium,
Christum datorem luminis:

   Cernit deinde fragmina
Jam testularum, mollibus
Vestiri semet floribus,
Redolente nectar carcere.

   Quin et frequenter Angeli
Stant, et loquuntur cominus,
Quorum unus ore augustior
Compellat his dictis virum:

   [Col. 1078A] [CCXIII] Exurge Martyr inclyte,
Exurge securus tui,
Exurge, et almis coetibus
Noster sodalis adhaere.

   Praesta Pater piissime,
Patrique compar Unice,
Cum Spiritu Paraclito
Regnans per omne saeculum. Amen.

Supplicatio. Oremus Redemptorem. Fol. CLXXXVII.

Capitula. Domine Clementissime Deus, tribue; ut fortissimus Vincentius martyr tuus, qui, pro te viriliterdimicans, tuo munere vicit, ita nobis in tuo nomine jugiter adsit, ut victor eculei, victor existat peccati: quotidianas abluat culpas, qui tot tantasque supergressus est poenas; ut, qui pro Domino mirificus extitit [Col. 1078B] triumphator, pro servis existat magnificus intercessor.

Pater noster. Liberati. fol. 2.

Lauda. Alleluia. Dilectio tua sicut. fol. CCV.

Benedictio. Dominus Jesus Christus, qui potenter vincenti martyri suo Vincenti matutinam stellam donavit in munere, et primae resurrectionis et futurae vos gaudiis ditet; R\. Amen. Et qui eidem Vincenti manna dedit absconditum, obtentu ejus glorioso vos immortalitatis vestiat indumento: R\. Amen. Ut exemplo memorati martyris et carceres vincentes et flammas; educti e carcere saeculi, flammas evadatis aeterni supplicii. R\. Amen.

Per misericordiam.

In nomine Domini.


In exeunte Vespera.

[Col. 1078C] Lauda. Speravit anima mea in Domino.

Sono. Spes mea tu es portio mea. fol. CCV.

Antiphona. Vincentius sanctus, ut solis radius splendet, et sicut lilia campi floret. P. Portans odorem suavitatis in conspectu Domini. V\. Domine in virtute tua laetabitur Rex: et super salutare tuum exultabit vehementer. P. Portans. V\. Gloria, et honor. P. Portans

Dominus sit. R\. Et cum.

Lauda. Coronam splendidam sempiternam Alleluia. P. Vincenti dabo. Alleluia, alleluia. V\. Manus enim mea auxiliabitur ei, et brachium meum confortabit eum. P. Vincenti. V\. Gloria, et honor P. Vincenti.

Hymnus. Adest miranda passio.

[Col. 1078D] Supplicatio. Oremus Redemptorem. fol. CLXXXVII.

Capitula. Deus, qui Levitam tuum Vincentium tanto virtutum munere decorasti, ut ministerii sacri fretus officio, Filium tuum Dominum nostrum secuturus in passione, ejusdem Christi tui calicem ministraret prius credentibus in salutem: tu nos facitu coram te digne tractare suscepta ministeriorum officia, quorum gestandam suscepimus obsequelam, quo martyr tuus Vincentius divino auctus spiritu persequentem Datianum objectibus duris adgreditur, cum contra Valerium Episcopum suum leviter musitasse conqueretur: meritis suis tribuat omnibus in hac vita feliciorem excursum, in futuro regnum beatitudinis infinitum: ut sicuti eum inter poenas suscepisti te confitentem; ita nunc jubeas exaudire pro [Col. 1079A] nobis orantem, cum ad te proclamaverimus e terris.

Pater noster. Liberati a malo. fol. 2.

Benedictio. Deus, lumen aeternum, qui nova luce martyri suo Vincentio posito refulsit in carcere, inlucescat in cordibus vestris ad aeternam remunerationem: R\. Amen. Et qui corpus ejus in medio mari demersum marinis gurgitibus revocavit ad littus, revocet vitam vestram ab interitu, et noxiis actibus: R\. Amen. Quique, corvo obsequente, dilatavit praedicti Martyris gloriam, devotionem vestram solita propitiatione suscipiat. R\. Amen.

Per.

Lauda. Alleluia. Dilectio tua sicut fons vitae permanet.

Oratio. Deus qui mirabiliter. fol. CCVII.



DIE XXV JANUARII. IN FESTO SANCTI BABILAE EPISCOPI, ET TRIUM PUERORUM.
[Col. 1079B]


Ad Vesperum.

Lauda. Exortum est in tenebris. Sono. Justorum animae. fol. CLXII.

Antiphona. Justi epulentur, et exultent in conspectu Domini, P. Et delectentur in laetitia. V\. Salus autem justorum a Domino: et protector eorum est in tempore tribulationis. P. Et delectentur. V\. Gloria, et honor. P. Et delectentur.

[CCXIV] Lauda. Justi jocundentur Alleluia, P. Et laetentur, Alleluia, alleluia. V\. Vox laetitiae, et salutis in tabernaculis justorum. P. Et laetentur. V\. Gloria, et honor. P. Et laetentur: Alleluia alleluia.



Hymnus.
[Col. 1079C]


   O Sacerdotum inclyta corona,
Atque coruscum Levitarum ordo,
Clero adscito, praecinamus hymnum
      Mente benigna.

   Formam exempli Babilas Antistes
Nobis tenendam dimicans impressit:
Ne templi Dei ostia pandamus
      Callido hosti.

   Hic vir virtute fidei munitus
Antiochenam dum regeret arcem,
Sprevit profanum atriis sanctis
      Numerianum.

   Illico captus sistitur tyranno,
In fola verus Christo immolandus:
[Col. 1079D] Versutiosa abdicat asserta,
      Vera utendo.

   Reputans namque dogmata perversa,
Rerum fatetur omnium Auctorem,
Celsi Parentis coaeternam prolem,
      Orbem creasse.

   Aris hortatur daemonum litare,
Spernens arctatur vacis catenarum,
Colo gravatur pondere bolarum,
      Compede pede.

   Fit gregi pastor magnum documentum,
Urbi mostratur veluti contemptus:
Hinc ovans defert Christo vota laudum
      Victor insignis.

   Fictilem vicit ratiocinando;
[Col. 1080A] Vanas perdocet liberales artes;
Indicit sensum potius disertum
      Trium puerorum,

   Soboles sequens genitrix, quos mittit
Agonizandos Praesule cum almo:
Qualia pati Patrem et Magistrum
      Eumdem dicunt.

   Hic quippe parens verus ut Abraham est,
Hostia qui se tribus cum Pueris
Obtulit sacra stipitis in ara
      Regi polorum.

   Inter insontes lotis ulnis ambit
Sacrum altare stipiti elatus,
Dira dum perfert vincla vel tormenta,
      Comitans docet.

   [Col. 1080B] Simul confessi nomen Trinitatis,
Sustinent simul lacerantem ictus;
Sed rapuere ab hoste trophaeum
      Dono divino.

   Ad perimendum postmodum producti,
Alacres pergunt, carmen praecinentes
Tripudii psalmi, ultricem quadragenum,
      Voce sonora.

   Tunc Praesul plebem contestans affatur;
Ita ut esse vinclis oneratus,
Ad confundendum judicem profanum
      Sepeliretur.

   Parvulos quoque Babilas litandos
Patri adsignat ense verberandos;
[Col. 1080C] Quorum agonem pulchrius consumat
      Sanguine fuso.

   Quique concepti urna sepulchrali,
Vigent perenni memoria passi,
Sede promissa potiti in arcem
      Diademate.

   Bino in ipsis munere per ipsos
Obtines missos, civitas quaesita:
Nimium gaude, glorians in Christo
      Jubilo magno.

   Hic obsequenda membra rediviva
Possidet; sursum animas victrices
Stolis indutas candidis, fulgentes,
      Palmas gerentes.

   Inde Redemptor cerne de supernis
[Col. 1080D] Ratem redempti gregis, incubantem
Saecli in mare, turbina impulsantem
      Tentationum.

   Dexterae tuae auxilium praebe,
Eamque cunctis a malis defende:
Tecum victuram vehens in supernis
      Aevo perenni.

   Gloria summa, Christe, tibi semper,
Simul cum Patre, Spirituque Sancto:
Sit nunc, et semper soli, tibi Deo
      Trino, et uno.
         Amen.

Supplicatio. Oremus Redemptorem, mutatis nominibus, fol. CLXXXVII.

Capitula. Intendite, fratres charissimi, sacerdotis [Col. 1081A] Babilae inconvulsae spei virtutem, triumque Puerorum robustiorem animi fidem, quam valentem corporis qualitatem; quos praedictus doctor egregius gladio continuo percussuros, sacris ulnis congeminando, complectitur; gratias flebiliter referens Creatori, quod eos, quos de manu ejus acceperat coronandos, obtulerit illi: Horum igitur exemplum constantiae imitantes, mores corrigamus in melius, charitatem teneamus ad invicem, per dilectionem exceptum ministerium expleamus; et ad servitutem Dei caeteros inflammemus: Operari justitiam delectemur, [CCXV] noxia fugiamus, spiritu oremus, atque dicamus:

Pater noster. Liberati, a malo. fol. 2.

Benedictio. Babilae precibus solvantur vestra peccata; [Col. 1081B] cujus virtute Numeriano domus Dei obserata sunt limina; R\. Amen. Ejusque suffragio animarum vestrarum vos gaudeatis obtinuisse lucrum, cujus documento trium Puerorum societas meruit subire Martyrium: R\. Amen. Ut sicut iidem infantuli, magistro subsequente, gladii pro Christo parili animadversione truncati sunt; sic vos unita vincti societate, divinum semper agatis obsequium. R\. Amen.

Per misericordiam.

Lauda. Gaudium sempiternum. fol. CLXII.

Oratio. Praesta, Domine, ut dum Sanctorum Babilae, et trium Puerorum veneranda templa suscipimus; ipsi tibi templum puri cordis, et impolluti corporis effici mereamur: atque in domus tuae receptaculis [Col. 1081C] perdurantes, electorum tuorum mereamur esse participes. R\. Amen.

Per misericordiam.

In nomine Domini.



Ad Matutinum.

Antiphona. Da nobis laetitiam. Psalmus L.

Oratio. Redde nobis Domine laetitiam. Fol. CLXIII.

Antiphona 1. Fecisti Domine in mari viam, et inter fluctus semitam firmissimam ostendens: P. Quia potens es, transeuntes mare salvare. V\. Juxta est Dominus his, qui tribulato sunt corde: et humiles spiritu salvabit. P. Quia potens. V\ Gloria, et honor. P. Quia potens es.

Oratio. Noli nos, Domine, nostris onerare ponderibus: [Col. 1081D] et qui Judaeae partibus innotesceris, plurimum deprecamur; ut nostris pectoribus immoreris: et cujus Hierusalem nomen est magnum; intercessione Sanctorum Babilae, et trium Puerorum martyrum sit in nostra conversatione praecipuum. R\. Amen.

Per misericordiam.

Antiphona 2. Transierunt mare rubrum, quasi per aridam terram, haec dicit Dominus. Transite, transite: P. Quia ego vos deducam de terra mea. V\. Gaudete justi in Domino: rectos decet collaudatio. P. Quia. V\. Gloria, et honor. P. Quia.

Oratio. Omnipotens Deus, qui oculos tuos dirigis super justos, meritis eorum preces nostras dignanter intende: ut et a peccatis nostris vultus visitatione [Col. 1082A] purgemur, et numero tuorum misericordiae tuae munere sociemur.

Antiphona 3. Deus qui glorificaris in concilio Sanctorum, P. Magnus et metuendus es: Alleluia. V\. Lauda Hierusalem Dominum: conlauda Deum tuum Sion. P. Magnus. V\. Gloria, et honor. P. Magnus.

Oratio. Praesta Domine, ut dum Sanctorum.

Quaere in istis Vesperis praecedentibus.

R\. In paradiso Dei requiescunt sancti, quorum fructus indeficiens perseverat, in quo est satietas et medella. P. Supra stellas fulgebunt facies eorum. V\. Fulgebunt justi, et tamquam scintillae in arundineto discurrent. P. Supra stellas. V\. Gloria, et honor. P. Supra.



In Laudibus.

[Col. 1082B] Ad Canticum. Antiphona. Diligentes te Domine sicut sol in.

Canticum. Qui sponte obtulistis. Ad Benedictus. Antiphona. Sancti et humiles. fol. CLIV. Canticum. Benedictus es Domine. fol. 6. Sono. Salus justorum a Domino. Lauda. Laudate Dominum de coelis. Psalmus CXLVIII. fol. CLXIV. Prophetia. Justorum animae. fol. CLXVII. Hymnus. O Sacerdotum. fol. CCXIV. Supplicatio. Oremus, mutatis nominibus. fol. CLXXXVII.

Capitula. Deus, Sanctorum gloria, et copiosus misericordia, exaudi plebem tibi supplicem, per Sanctorum te suffragia postulantem: rege nos per alternas temporum vices, et per dispares dierum, ac noctium successiones pari protectione custodi; ut adjuti sanctorum tuorum Babilae, et trium Puerorum [Col. 1082C] martyrum precibus, qui diem hunc per misericordiam tuam prosperum duximus, noctem quoque hanc beneplacita tibi animarum, et corporum puritate ducamus.

Pater noster. Liberati a malo. fol. 2.

Lauda. Laus Domini in Ecclesia Sanctorum. Alleluia. P. Laetetur Israel in eo, qui fecit ipsum. Alleluia, alleluia, alleluia. V\. Cantate Domino canticum novum: quia mirabilia fecit. P. Laetetur. V\. Gloria, et honor. P. Laetetur.

[CCXVI.] Benedictio. Beatissimorum martyrum suorum Babilae, et trium Puerorum vos Dominus intercessione custodiat: R\. Amen. Sperantium in se necessitates placatus intendat; R\. Amen. Et supplicantium culpas propitiatus omittat. R\. Amen.

[Col. 1082D] Per misericordiam.

In nomine Domini.



DIE XXVIII JANUARII. IN FESTO SANCTI TYRSI MARTYRIS.



Ad Vesperum.

Lauda. Lux orta est justis. P. Et rectis corde laetitia. V\. Gaudebunt justi cum omnibus Sanctis. P. Et rectis corde.

Dominus sit. R\. Et cum.

Sono. Gaudete justi in Domino: rectos decet collaudatio. P. Alleluia. V\. Confitemini Domino in cithara: in psalterio decem chordarum psallite Deo. P. Alleluia.

Dominus sit. R\. Et cum.

[Col. 1083A] Antiphona. Contempserunt Sancti vitam mundi, et pervenerunt ad praemium regni, P. Et laverunt stolas suas in sanguine Agni. V\. Quoniam Deus amat judicium, et non derelinquet Sanctos suos: in aeternum conservabuntur. P. Et laverunt. V\. Gloria, et honor. P. laverunt.

Dominus sit. R\ Et cum.

Lauda. Beati mundo corde, quoniam ipsi Deum videbunt. P. Alleluia, alleluia, alleluia. V\. Beati, qui custodiunt judicium, et faciunt justitias in omni tempore. P. Alleluia. V\. Gloria et honor. P. Alleluia.



Hymnus.



   Exulta nimium, turba Fidelium;
Solemne hodie Martyris inclyti
Est festum: modula carmina fortiter
[Col. 1083B] In laudem Domini, atque potentiam.

   Coelestis patriae gaudia cogitans
Tyrsus, vir pepulit omnia saeculi
Sanctus; cum minime crederet in Deum,
Afflatus subito flamine sancto est.

   Saevum conspiciens judicem, increpat:
Cur sanctos Domini, inquit, atrocior
Poenis discrucias valde crudelibus?
Infelix! Erebi igne cremandus es.

   Illico rabidus tempore presserat
Hostis Cumbricius, membra colentium
In terra Dominum multa perempta sunt,
Sanctorum nitida millia Martyrum.

   Sanctus pro Domino Leucius nititur
Electam animam tradere: potius
[Col. 1083C] Diversa genera pertulit innocens
Poenarum, cupiens praemia coelica.

   Athleta pedibus impiger ambulans
Tyrsus, regem ubi reperit impium,
Apprehendens tenuit, admonet, et docet,
Jam falsa ut colere idola temneret.

   Tunc laeto simulans ore locutus est:
Te, Tyrse, cupio consilio meo
Adsensum tribuens, ut sacrifices diis;
Ut magnas accipias copias munerum.

   Sanctus, perspicuum est, ait, impie,
Quod totus habitet ille nequissimus
In te nunc coluber pravus, et invidus:
Cum tali pereas principe horride.

   [Col. 1083D] Gastrum perniciter adfore praecipit
Plenum lympha, caput Martyris suffocat:
Corpus, quod superest, fustibus caedere
Nodosis acrius pestifer imperat.

   Sed servus Domini voce piissima
De vase miserum judicem increpat:
Agnosce Dominum, lubrice et invide,
Cum cernis opera magna et inclyta.

   Turris construitur altius eminens,
Per gyrum gladiis fixis in ordinem
Almus ut fastigio positus decidens
Ense susciperet membra fidelia.

   Magnus tu, Domine, prae diis omnibus!
Multum mirificus in te credentibus!
Pravis muscipula sis! Sanctus in aethera
[Col. 1084A] Christi glorificat omnipotentiam.

   Victus non valuit insatiabilis
Saevus terribilis, et nova cogitat
Tormenta, sitiens vincere Martyrem;
Sed Sanctus Dominus conterruit malum.

   Ne Tyrse timeas, sic ait Angelus:
Directus ego sum a Domino Deo
A te supplicia auferam omnia;
Hostemque poteris vincere pessimum.

   Exaudi, Domine. Cogitat impius
Inferre onera, vincula et omnia:
Fervens oleum, plumbum, et ungulas;
Ut Sanctum superet martyrem, et necet.

   Cernens proficere nil suis viribus,
Sanctum praecipitem in mari praecipit
[Col. 1084B] Jactari, videant ne oculi hominum
Ter dena stadia a littore longius.

   Quam mira, Domine, sunt opera tua!
Adducunt manibus Martyrem Angeli,
Et dulci resonant carmine canticum:
Judex non meruit cernere Angelos.

   [CCXVII] Debemus penitus facta retexere,
Quae sanctis meritis reddiderit bona,
Tribus judicibus culpa labentibus,
Quos terra repulit mortuos saepius.

   Exorant populi Martyrem; Inquiunt:
Oramus, Domine, praecipe protinus;
Terra ut suscipiat corpora judicum,
Quae scatens putrida, vermibus funditur.

   Clementer lachrymas sarculum accipit,
[Col. 1084C] Designans locum ubi corpora condere
Deberent: veniam da, Pie poscimus
Martyr; nos humiles credimus in Deum.

   Laetentur omnium corda volentium
Coelestis patriae quaerere gaudia;
Et pravi faciant nulla nocentia,
Ut venti a facie stipula pervolent.

   Te Martyr lachrymis vernule poscimus:
Per te omnipotens Conditor ocyus
Durum quo premimur hoc jugum auferat;
Et laetos faciat saecla in omnia.

   Jam Summe Domine respice saucium
Delictis populum: dele chirographum;
Et nostrum gemitum cerne propitius,
Dans nobis auxilium tempore congruo

   [Col. 1084D] Defunctis requiem omnibus, Optime
Concede: tempora prospera tribue;
Victum pauperibus; subsidium viduis:
Omnes percipiant, quod pie postulant.

   Te nostra jubilet gloria perpetim,
Qui solus Dominus trinus et unus est
Jugi imperio saecula continens,
Et cuncta dominans omnibus imperans.

   Sit Trino Domino gloria sedula,
Regnum perpetuum, atque potentia;
Virtute solita, qui regit omnia
Sustentans condita pie per saecula.
   Amen.

[Col. 1085A] Supplicatio. Oremus Redemptorem. mutatis nominibus. fol. CLXXXVIII.

Capitula. Auctor lucis, fons luminis, et immensi claritas splendoris, Christe, ingeniti Patris unigenita proles, qui athletae tuo Tyrso perenni fontis lavacro sitienti portitorem luminis nuntium coelis destinasti; ut ille eum exterius luminaret, quem ab intus accenderas; ut fieret lucerna pedibus, qui esset lustrator mentis assiduus: arde quaesumus in mentibus nostris almo ignis tui fervore, quem te ab arce missurum tuo es pollicitus ore: ut flagrans interius ad exurenda vitia, lustret exterius ad capienda praemia sempiterna, piissimus.

Pater noster. Liberati a malo. fol. 2.

Benedictio. Christus Dei Filius, a quo beatissimus [Col. 1085B] martyr Tyrsus ante est passione fruitus, quam lavacro, ipse nos munificet dono aeternitatis, et remuneret praemio sempiterno benedictionis: R\. Amen. Et qui illum mari projectum Angelis vehentibus reportavit ad littus, vos secum adsociet in polorum sedibus laetabundos; R\. Amen. Ut illum semper invocetis Deum et Patrem, quem idem martyr Tyrsus et sub aquis libera invocavit voce. R\. Amen.

Per misericordiam.

Lauda. Respexit eos cum tribularentur. fol. CLXVIII.

Oratio. Venientes ad te benedicti Patris tui, Christe Dei Filius, percipere a te regnum, quod eis praeparatum esse praedixisti ab origine mundi; fac ergo nos etsi immeriti eos adsequi: ut qui beatissimi [Col. 1085C] martyris tui Tyrsi vel sociorum ejus festum incolimus, perenniter cum eisdem Sanctis jocundemur: et sicut idem Martyrem tuum sectoribus serra non permisisti secari; ita nos ejus suffragio a gremio matris Ecclesiae nulla patiaris occasione divelli; sed cum benedictis percipiamus regnum, quod Sanctis tuis pollicitus es in aeterna saecula saeculorum. R\. Amen.

Per misericordiam.

In nomine Domini.



Ad Matutinum.

Antiphona. Da nobis laetitiam. Psalmus L. Oratio. Redde nobis. fol. CLXIII.

Antiphona. 1. Venite ad me Sancti mei, dicit Dominus: Vindemiate fructum laborum vestrorum, [Col. 1085D] germen justitiae; P. Cujus odor est magnus, sicut odor liliorum, et rosarum in tempore suo. V\. Plantati in domo Domini, in atriis domus Dei nostri florebunt. P. Cujus odor. V\. Gloria, et honor. P. Cujus.

Oratio. Venientes ad te Sancti tui, Domine, invitati, ut vindemient fructus laborum suorum; fac nos per misericordiam eos adsequi in viventium terra: ut qui beatissimum athletam tuum Tyrsum prius martyrio consecrasti, quam lavacro, prius fide, quam regeneratione, prius etiam supplicio, quam baptismo; tu omnibus dimittas nobis peccata, et dones nobis regnum hereditatis perpetuae: ut per bonam operationem, et conversationem perveniamus in paradisum delitiarum. [CCXVIII] et gaudentes de [Col. 1086A] laborum nostrorum fructu, vindemiemus fructus nostros in gaudio aeterno. R\. Amen.

Antiphona 2. Venite ad me omnes Sancti mei, dicit Dominus, P. Qui laboratis, et onerati estis, et ego reficiam vos. V\. Venite filii, audite me: timorem Domini docebo vos; P. Qui laboratis. V\. Gloria, et honor. P. Qui.

Oratio. Venientes ad te, Sancte Deus, omnes qui laboraverunt, et pro te multum sustinuerunt, ut eos requiescere facias, sicut promissisti eis dicens: Ego reficiam vos: fac ergo nos in Ecclesia tua orantes, eos tota mentis intentione adsequi, ut consequamur misericordiam tuam, ut pro merito non damnemur in poena, qui ex nostro merito non meremur veniam: qui beatissimum Tyrsum praevenisti in benedictionem [Col. 1086B] gratiae, ostendens illi in tenebris lumen, et perfectionem gratiae post laborem: rogamus ergo etsi immeriti, ut suffragio praedicti Martyris, labore nostro onerati, reficiamur cum Sanctis tuis verbi tui melliflua doctrina in viventium terra. R\. Amen.

Antiphona 3. Venite benedicti patris mei, dicit Dominus, P. Percipite regnum, quod praeparatum est ab origine mundi. V\. Accedite ad me, et illuminamini: et vultus vestri non erubescent. P. Percipite regnum. V\. Gloria, et honor. P. Percipite regnum.

Oratio. Venientes ad te benedicti Patris mei. Quaere retro in Vesperis praecedentibus.

R\. Clarificatum est nomen Domini Jesu Christi in Sanctis pro patientia, et fide, in omnibus persecutionibus, [Col. 1086C] quas sustinuerunt, P. Ut digni haberentur in regno Dei, pro quo et passi sunt. V\. Deduxit eos in viam rectam: ut irent in civitatem habitationis. P. Ut digni. V\. Gloria, et honor. P. Ut digni.



In Laudibus.

Ad Canticum. Antiphona. Diligentes te, Domine, sicut sol. Canticum. Qui sponte obtulistis. fol. CLXIII. Ad Benedictus. Antiphona. Sancti, et humiles corde. Canticum. Benedictus es Domine. fol. VI Sono. Via justorum. Lauda. Laudate Dominum de Coelis, Alleluia. Psalmus CXLVIII. fol. CLXIX. Prophetia. Justi in perpetuum vivent, et apud. fol. CLXIV. Hymnus. Exulta nimium turba. Quaere retro in istis Vesperis praecedentibus. Et Supplicatio. Oremus [Col. 1086D] Redemptorem.

Capitula. Domine Deus omnipotens tuorum ante mundi constitutionem praescius electorum, Tyrsi martyris tui et Comitum ejus annuis recursibus solemnia alacri voto suscipientibus dele cuncta delicta propitius: Et qui pro tuo nomine tot tantasque pertulit poenas, suffragio suo nostras deleat culpas; ut ejus precibus a cunctis peccaminum nexibus absoluti, ad te post transitum mereamur pervenire stola decoris induti Piissime.

Pater noster. Liberati a malo. fol. 2.

Lauda. Laus Domini in Ecclesia Sanctorum. Alleluia. P. Laetetur Israel in eo, qui fecit ipsum. Alleluia, alleluia, alleluia. V\. Cantate Domino canticum [Col. 1087A] novum: quia mirabilia fecit. P. Laetetur Israel. V\. Gloria, et honor. P. Laetetur Israel.

Benedictio. Interventu sanctorum Tyrsi et Comitum ejus coelitus inlapsa Dei benedictio vos protegat, et ab omni malo defendat. R\. Amen. Eorum precibus a cunctis incommodis tueamini, quorum festa amando suscipitis. R\. Amen. Ut cum eis in aeterna beatitudine participes sitis, quorum solemnia devotissime celebratis. R\. Amen.

Per misericordiam.

In nomine Domini.



DIE II FEBRUARII. IN FESTO PURIFICATIONIS SANCTAE MARIAE.



Ad Vesperos.

Lauda. Laudaverunt te Domine, omnes Angeli [Col. 1087B] tui, et hymnum dixerunt, dum perficeres fabricam coeli. Tuus est dies, et tua est nox: P. Tu fecisti solem et lunam. V\. Tu confirmasti in virtute tua mare. Tu contribulasti capita draconum super aquas. P. Tu fecisti.

Oratio. Laudant te, Domine, omnes Angeli tui, dum a te se creatos agnoscunt; et cunctam creaturam coelestem atque terrenam te opifice subsistere ac disponi non ambigunt. [CCXIX] Dona ergo mentibus nostris, in omnibus operibus tuis tibi gloriam dare; et te solem justitiae, perpetuo nobis fulgore clarescere lumen: quatenus nocturnas tenebras tua semper valeamus inluminatione vitare. R\. Amen.

Per misericordiam.

Sono. Alleluia. Justitia est plena dextera tua. Laetetur [Col. 1087C] mons Sion, et exultent filiae Judae, P. Propter judicia tua. Alleluia, alleluia. V\. Alleluia: Magnus Dominus et laudabilis valde in civitate Dei nostri, in monte sancto ejus. Dilatans exultationes universae terrae. P. Propter judicia.

Dominus sit semper. R\. Et cum.

Antiphona. Viderunt omnes fines terrae salutare Dei nostri. P. Jubilate Deo universa terra: Cantate, et exultate, et psallite. V\. Cantate Domino canticum novum: quia mirabilia fecit. P. Jubilate Deo. V\. Gloria, et honor. P. Jubilate Deo.

Oratio. Domine, quem hominem natum homines conspexerunt; et praedictum fines terrae viderunt; qui ante aliqua tempora praedictus es vocibus Prophetarum, [Col. 1087D] et in tempore visus glorificatus es modulis populorum; concede propitius, vasa nos tua tibi permanere purissima: ut lucis auctor nos et jugiter inlustres, et indesinenter inhabites. R\. Amen.

Per misericordiam.

Antiphona. Viderunt oculi mei salutare tuum, Domine, quod parasti in conspectu populorum. P. Lumen ad revelationem gentium, et gloriam plebis tuae Israel. V\. Domine Dominus noster, quam admirabile est nomen tuum in universa terra! P. Lumen ad. V\. Gloria, et honor. P. Lumen ad.

Dominus sit semper. R\. Et cum.

Lauda. Notum fecit Dominus salutare suum: P. Ante conspectum gentium revelavit justitiam suam. Alleluia, alleluia. V\. Memor fuit in aeternum testamenti [Col. 1088A] sui: verbi, quod mandavit in mille generationes. P. Ante conspectum. V\. Gloria, et honor. P. Ante conspectum.



Hymnus.



   Sacer Puritatum dies
Hodiernus rutilat,
Quo secundum carnem Christus
Templo Simeon traditur
Patri non adoptione
Sed coaeternus genere.

   Spiritu completur alvus
Incorruptae Virginis,
Quae pariens mansit caelebs
Virgo, quam puerperam
Illibatam Genitricem
[Col. 1088B] Proles castam elegit.

   Inde Simeon grandaevus
Ovans ulnis accipit,
Amplexusque videbatur
Salutare Domini:
Resolve jam nunc in pace
Artus istos fragiles.

   Sed nec illa impar Anna
Continentia gradiens,
Quam in flore juventutis
Conjux viduaverat,
Vagientem, confitetur,
Fore mundi Principem.

   Tunc veneranda ex lege
Offeruntur munera
[Col. 1088C] Turturum, columbarumque
Bina in sacrificio,
Quae corporis, animaeque
Puritatem docerent.

   Gloria Deo potenti
In excelsis resonet;
Gloriam canamus Christo,
Atque Sancto Spiritui;
Cui laus et potestas
In aeterna saecula.
   Amen.

Supplicatio. Oremus pium et exaudibilem Dominum nostrum Jesum Christum, cum omni supplicatione rogemus; ut nos gratia Presentationis ipsius, et Purificationis [Col. 1088D] ejus genitricis Mariae nobis sal tem animae, et corporis, et remissionem, et pacem propitius tribuere dignetur. R\. Praesta aeterne omnipotens Deus.

Kyrie eleison. R\. Christe eleison, Kyrie eleison.

Capitula. Jesu Domine, cujus admirabile nomen Angelus praedixit, Mater imposuit, Simeon cognovit, Anna laudavit; salva populum tuum in universo mundo, cujus extat nomen magnificum in coelo: ut, qui solus es potentia gloriosus, sis etiam perditis miserationis indulgentia pius.

Pater noster. Liberati a malo. fol. 2.

Benedictio. Et, qui Simeonis justi manibus est susceptus, vos sibimet adsociet benedictione perpetua laetabundos. R\. Amen. Idem, qui praecepto legis [Col. 1089A] suae signum desectae carnis accepit, omnes a nobis sordes [CCXX] sui amoris connexione depurget; R\. Amen. Et, qui vos filios Abrahae in seipso, qui est semen ejus, benedicere promisit, hereditatis beatae conlatione munificet. R\. Amen.

Per misericordiam.

Lauda. Adnuncietur in Sion nomen Domini: P. Et laus ejus in Hierusalem. Alleluia, alleluia, alleluia. V\. Et timebunt gentes nomen tuum, Domine, et omnes reges terrae gloriam tuam. P. Et laus. V\. Gloria, et honor. P. Et laus.

Oratio. Omnipotens Deus Pater et Domine, largire credenti tuo populo pacem: ut in templo tuo videamus Salutare tuum; quem Simeon justus ulnis suis accepit: ut, qui lumen ad revelationem gentium [Col. 1089B] extitit, indultor criminum ipsemet credentium sentiatur. R\. Amen.

Per misericordiam tuam.

In nomine Domini.



Ad Matutinum.

Antiphona. Domini est salus: et super populum tuum benedictio tua. Psalmus III.

Oratio. Tu es, Domine, salus, et tua est salus: hanc gaudemus in nobis largitam; hanc etiam usque in finem a te petimus largiendam: Effunde, quaesumus, super populum tuum benedictionem tuam: ut privetur maledictio poenae, et ditescat in nobis fructus justitiae. R\. Amen.

Per misericordiam.

Antiphona 1. Cum inducerent parentes puerum [Col. 1089C] Jesum in templo, ut facerent pro eo secundum legem Moysi: P. Accepit Simeon in manibus, et benedixit Deum. V\. Magnus Dominus, et laudabilis nimis in civitate Dei nostri, in monte sancto ejus. P. Accepit Simeon. V\. Gloria, et honor. P. Accepit.

Oratio. Omnipotens Deus Pater. Quaere retro in istis Vesperis praecedentibus.

Antiphona 2. Simeon in templo elevavit vocem, dicens: Nunc dimittis servum tuum in pace: P. Quia viderunt oculi mei salutare populi tui. V\. Notum fecit Dominus salutare suum: ante conspectum gentium revelavit justitiam suam. P. Quia viderunt. V\. Gloria, et honor. P. Quia viderunt.

Oratio. Beatam, Domine, illam justi tui Simeonis vocem fac in nobis pari diligentia personare: ut [Col. 1089D] quia vidimus et credimus Salutare tuum; in pace, cum jusseris dimittamur: non quo a te dimissos fines vitae accipiamus; sed, per te absolutos a debito, in fine pacem sempiternam possideamus. R\. Amen.

Per misericordiam.

Antiphona 3. Vidimus gloriam Domini, gloriam quasi Unigeniti. P. A Patre plenum gratiae, et veritatis. V\. Sicut audivimus, ita et vidimus in civitate Domini virtutum, in civitate Dei nostri: Deus fundavit eam in saecula. P. A Patre. V\. Gloria, et honor. P. A Patre.

Oratio. Vidimus gloriam tuam, Domine, gloriam quasi Unigeniti a Patre, Unigenitum Deitate, Primogenitum [Col. 1090A] munere: illic unicum Patris, hic praecipuum inter fratres: ibi cum Patre unum, hic in fratribus primum: illic aequaliter subsistentem, et in sinu Patris manentem, hic socios non derelinquentem; Largire ergo tuo fieri participes regno, quibus es propitiatus in Mundo: quibusque advenisti prius redemptor, existe in futuro remunerator. R\. Amen.

Per misericordiam.

R\. Iste, qui natus est, redemptio nostra est, et Dominus, et Deus est. P. Iste consolabitur nos a plaga nostra, et a labore in terra captivitatis nostrae. V\. Parvulus natus est nobis, filius datus est nobis, et factus est principatus ejus super humerum ejus. P. Iste consolabitur. V\. Gloria, et honor. P. Iste consolabitur.

[Col. 1090B] Oratio. Domine Jesu Christe, qui es redemptio nostra et salus nostra, sana plagam contritionis notrae: qui suscepisti carnem fragilitatis humanae; et qui veniens onera nostra sublevare dignatus es, quaesumus, ut a malis operibus nostros labores evacues, nostra que studia pius in bono confirmes. R\. Amen.

Per misericordiam.

Antiphona 1. Viderunt oculi mei salutare tuum Domine, P. Quod praeparasti ad revelationem gentium. V\. Bonum est confiteri Domino, et psallere nomini tuo Altissime: P. Quod praeparasti. V\. Gloria, et honor. P. Quod praeparasti.

Oratio. Fac nos, Domine, ut Salutare tuum, quem oculis fidei vidimus, placabilem in judicio [Col. 1090C] sentiamus: ut, qui ad revelationem praeparatus est Gentium, non ad punitionem, sed ad salvationem se judicem ingerat redemptorum. R\. Amen.

Antiphona 2. Tulerunt Jesum in Hierusalem, ut sisterent eum Domino, sicut scriptum est [CCXXI] in lege Domini. P. Quia omne masculinum adaperiens vulvam, sanctum Domino vocabitur. V\. Cantate Domino, et benedicite nomen ejus: bene nunciate de die in diem salutare ejus. P. Quia omne. V\. Gloria, et honor. P. Quia omne.

Oratio. Domine Deus, qui omne masculinum, adaperiens vulvam, sanctum esse testaris; fac nos tibi in sanctitate, et justitia deservire: ut, qui vulvam materni uteri incorruptione sanctificas, aeternae sanctificationis praemio credentes adtollas: ut, qui [Col. 1090D] gloriosum nomen tuum in gentibus nuntiant, remuneratorem te suum in futuro cognoscant. R\. Amen.

Per.

Antiphona 3. Alleluia. Dederunt hostiam pro Jesu secundum quod scriptum est in lege Domini P. Par turturum, aut duos pullos columbarum: alleluia. V\. Laudate nomen Domini: laudate servi Dominum. P. Par turturum. V\. Gloria, et honor. P. Par turturum,

Oratio. Deus, qui in expiatione parientium par turturum, vel duos pullos tibi offerri praecipis columbarum; in vivam nos praepara hostiam, qui pro nobis ipse factus es hostia: ut, qui legem implere [Col. 1091A] venisti, non solvere, in nobis Evangelii gratiam digneris opulentius propagare. R\. Amen.

Per misericordiam.

R\. Nunc, Domine, dabis populo tuo pacem: quia viderunt oculi mei salutare tuum. P. Lumen ad revelationem Gentium. V\. Jocunditatem fecisti cum servo tuo, Domine, secundum verbum tuum. P. Lumen. V\. Gloria, et honor. P. Lumen.

Oratio. Omnipotens Deus Pater et Domine, largire credenti tuo populo pacem: ut, qui Salutare tuum vidimus, visione gratiae tuae muneremur: Ut, qui lumen ad revelationem extitit Gentium, indultor criminum ipsemet credentium sentiatur. R\. Amen.

Per.



In Laudibus.
[Col. 1091B]

Ad Canticum. Antiphona. Laetabuntur omnes. Canticum. De nocte vigilat. Oratio. Deus, qui notum fecisti. fol. 64.

Alia Antiphona de Cantico. Ego in Domino gloriabor: gaudebo in Deo Jesu meo.


Canticum (Lucae I).

Nunc dimittis servum tuum, Domine, * secundum verbum tuum in pace:

Quia viderunt oculi mei salutare tuum, * quod parasti ante faciem omnium populorum.

Lumen ad revelationem gentium, * et gloriam plebis tuae Israel.

Ad Benedictus. Antiphona. Tibi soli Deo honor, et gloria, virtus, et potestas in saecula saeculorum.

[Col. 1091C] Canticum. Benedictus. fol. 6. Sono. Alleluia. Justitia est plena dextera tua. fol. CLXXXII.

Lauda. Laudate Dominum de Coelis alleluia: laudate eum in excelsis alleluia. Laudate eum omnes Angeli ejus: laudate eum omnes virtutes ejus: Alleluia, alleluia, alleluia. Psalmus CXLVIII.

Prophetia. Audi me, Jacob, et Israel, quem. fol. 65. Hymnus. Sacer Puritatum dies. Quaere in Vesperis precedentibus. Et Supplicatio. Oremus Redemptorem. Capitula. Notum factum est salutare Domini. fol. 65. Lauda. Adnuncietur in Sion nomen Domini, et laus. Benedictio. Et qui Simeonis justi manibus. Quaere in Vesperis praecedentibus, fol. CCXIX.



DIE V FEBRUARII. IN FESTO SANCTAE AGATHAE VIRGINIS ET MARTYRIS.
[Col. 1091D]


Ad Vesperum.

Lauda. Speravit anima mea in Domino. fol. CLXXIX.

Sono. Dominus Deus coeli benedicat tibi: honor regni dabitur in manu tua; P. Et adorabunt coram te filii multarum gentium: alleluia. V\. Audi, filia Sion, quia exaltata es, et facies tua fulget in templo Dei: Sol justitiae in gressu tuo orietur: alleluia. P. Et adorabunt.

Antiphona. Virgo prudentissima, quo progrederis? Lauda. Specie, et pulchritudine tua. fol. CLXXX.



Hymnus.



   Adesto, plebs fidissima,
[Col. 1092A] Venustum festum: gratia
[CCXXII] Laudum deprome carmina,
Christoque vota maxima.

   Beata virgo Agatha,
Fide et clara germine,
Mundi refellens noxia,
Adepta est coelestia.

   Haec graviter Christum amans,
Ipsumque solum praedicans,
Extenta jussu Praesidis,
Arctatur in imo carceris.

   Saevi furore judicis
Christi puella territur;
Sed virgo sancta impiis
Libare renuit aris.

   [Col. 1092B] Tu nunc demum Martyr acrius
Adficeris verberibus;
Pectoris papilla tollitur,
Castumque corpus tunditur.

   Magnus sed Christi senior.
Disrumpit claustra carceris:
Reddit papillam integram,
Curatque omnia vulnera.

   Sic sic puella sanctior
Tanto adepta praemio,
Genu orando flectitur,
Fuditque coelo spiritum.

   Mox namque clarus juvenis
Tabellam scriptam deferens,
Mente sacra pronuncians
[Col. 1092C] Defensionem Patriae.

   Nam, montis Aethnae incendium
Cursu dum rapidissimo
Ad urbem pronum flectitur,
Claret puellae meritum.

   Tunc e sepulchro Martyris
Plebs sacrum velum deferunt,
Cujus pia praesentia
Extinguit mox incendia,

   Jam Virgo nunc sanctissima
Plebi fideli proroga
Peccatorum indulgentiam.
Pacis reddendo commoda:

   Quae olim concives tuos
[Col. 1092D] Magno ab igne eruis,
Tu redde nos jam liberos
Jugo remoto pessimo.

   Sit cunctis, sit fidelibus
Locus quiete placidus:
Tutelam praesta orphanis,
Subsidiumque viduis.

   Praesta, Pater piissime,
Patrique compar Unice,
Cum Spiritu Paraclito
Regnans per omne saeculum.
   Amen.

Supplicatio. Oremus, mutato nomine. folio CLXXXVIII.

Capitula. Deus conlator justitiae, et castimonia [Col. 1093A] praerogator, a quo Agatha famula tua visitatam se fore respiciens, et in vulneratis membris recipit sanitatem; et noctis medio revincta carcere, coelesti promeretur inlustrari ex lumine; tu luce illa Sancti Spiritus nostram inradians mentem, ad videndum te et corpore valentes et animo puriores effice: quo, dum spiritualis affectus in interno se diffuderit corde, fideli ad te ore proclamando conlaudent.

Pater noster. Liberati a malo. fol. 2.

Benedictio. Animarum vestrarum Christus Dominus vulnera tergat, qui beatissimam Agatham pro suo nomine abscisam non destitit curare mamillam: R\. Amen. Atque, cujus meritis a finibus removit ac detraxit incendia, ejus nunc opitulatione flammam a vobis malae cupiditatis retorqueat; R\. Amen. [Col. 1093B] Ut, quae coelesti inscriptione liberatrix advocata est patriae, omnes in commune patrocinio indefesso conservet. R\. Amen.

Per misericordiam.

Lauda. Sicut palma exaltata sum. fol. CLXXX.

Oratio. Deus, qui sanctae Agathae fidei baptismo stolam induis, et gloriae tuae vestimentis exornas, dum eam post martyrii palmam laureando coronas; concede nobis, precibus ejus, ut confessionis veridicae vestiti decore, justitia induti et sanctitate, futura tibi praesentemur in requie. R\. Amen.

Per misericordiam.

In nomine Domini nostri Jesu Christi.



Ad Matutinum.

Antiphona. Labia mea, Domine, aperies: et os [Col. 1093C] meum annuntiabit laudem tuam. Psalm. L.

Oratio. Exultent, Domine, labia. fol. CLXXX.

Antiphona 1. Virgo sapiens benedicetur: timorem autem Domini ipsa conlaudat. Date ei de fructu manuum suarum, P. Ut laudentur in portis opera ejus. V\. Labores fructuum tuorum manducabis: beatus es, et bene tibi erit. P. Ut laudentur. V\. Gloria, et honor. P. Ut laudentur.

Oratio. Virgo Christi Agatha, quae utique sapiens benediceris, et Dei in atriis [CCXXIII] coronaris, dum de fructu manuum tuarum a Domino veniam promereris; detur nobis, quaesumus, tui merito sapientiae laudationem habere, et in Christi timore te adjuvante permanere, ut mereamur ab illo in perpetuum [Col. 1093D] benedici. R\. Amen.

Per misericordiam.

Antiphona 2. Virgo prudentissima, quo progrederis quasi aurora valde rutilans? filia Sion, P. Tota formosa et suavis es: pulchra, ut Luna, electa, ut Sol. V\. Specie tua, et pulchritudine tua intende, prospere procede, et regna, propter veritatem, et mansuetudinem, et justitiam: et deducet te mirabiliter dextera tua. P. Tota formosa. V\. Gloria, et honor. P. Tota formosa.

Oratio. Virgo tua, Christe, Agatha prudenter gloriosa effecta est, quae, consurgenti aurorae comparata, pulchra atque electa, ut Sol, probatur, et Luna; dum clariori rutilans lumine, ut Luna plena clarescit in sanguine; et, ut Sol flagrans atque imminutionem [Col. 1094A] sui nesciens, sanctitatis persistit in opere. Da ergo nobis, ut interventu praedictae Martyris apud te obtinere indulgentiam mereamur, qui nunc pro delictis lachrymas fundimus, vel gemitus exhibemus. R\. Amen. Per misericordiam.

Antiphona 3. Virgo Israel, expandi amictum meum super te, dicit Dominus, P. Et indui te stola decoris. Alleluia, alleluia. V\. Aedificans Hierusalem Dominus: et dispersiones Israel congregans. P. Et indui te. V\. Gloria, et honor. P. Et indui te.

Oratio. Deus, qui Sanctae Agathae. Quaere retro in Vesperis praecedentibus.

R\. Egredere inter lilia, o pulchra filia Hierusalem; quia perfecta es et decora et reprehensio in te non est: ascende quasi sponsa Libanum. P. Et percipe [Col. 1094B] benedictionem fidei a Domino Deo tuo. V\. Surge propera, amica mea formosa, et veni. P. Et percipe. V\. Gloria, et honor. P. Et percipe.

Oratio. Domine Jesu Christe, qui ita in spiritu tuo sanctam Agatham martyrem inflammasti, ut et lasciviae superaret flammam, et eam ignis exterior non ureret, eadem interveniente, misericordiae tuae nobis rorem infunde: ut naturale incendium extinguamus, dum salutare remedium obtinemus. R\. Amen.

Per misericordiam.



In Laudibus.

Ad Canticum. Antiphona. Benedictus Dominus, qui induit me. Canticum. Gaudens gaudebo in Domino. Ad Benedictus. Antiphona. Filia Sion, benedic. Canticum. Benedictus es Domine. Sono. Dominus [Col. 1094C] Deus coeli benedicat tibi. Lauda. Laudate Dominum de coelis. Psalmus CXLVIII. Prophetia. Longe Dominus apparuit. fol. CLXXXI.



Hymnus.



   Festum insigne prodit coruscum:
Voces in aula resonent cunctorum:
Deo, dicata plebs alumna tota
      Pandite vota.

   Haec virgo sancta, germineque clara
Saeculi cuncta respuit caduca;
Christum secuta, acriori poenae
      Subdidit membra.

   Judex iniquus ipse Quintianus,
Virginem sanctam Agatham cum vidit,
[Col. 1094D] Decem malignis feminis obscoenis
      Tradi praecepit:

   Quam cum vidissent, blandiuntur verbis:
Audi praeceptum Judicis monentis:
Adora deos, et lucrare vitam,
      Praemiaque multa.

   Sed fide plena nobilis puella
Execrat cuncta vanitatum verba;
Spemque fixam retinet in Christo
      Semper invicta:

   Quam Quintianus praesentari jubens,
Idola vana cogit adoranda;
Fortis puella retinet in Christo
      Fidem perfectam.

   Iratus judex sibilat crudelis:
[Col. 1095A] Tortores suos excitat immanis,
Torqueri jubet delicatum corpus
      Puellae sacrum.

   Poenas inlatas viriliter portat:
Corpus intactum Domino conservat:
Fide, qua credit, omnia tormenta
      Fortiter vincit.

   Additur poena crudelis et saeva:
Virginis sacrae torquetur mamilla:
Diuque torta, abscidi praecepit
      Ubera sacra.

   Tunc virgo sancta in carcere trusa,
Fortis in Christo facta est athleta,
[CCXXIV] Cujus e coelis Angelica cura
      Sanat mamillam.

   [Col. 1095B] Splendor sanctus tenebras inlustrat:
Per totam noctem lux e coelis emicat:
Pavore multo territi custodes
      Fugiunt omnes.

   Furore plenus ultroneus tortor
Testas acutas, ignitos carbones
Corpus sacratum volutari jubet
      Latere nudo.

   En terraemotus factus est immanis,
Moerorque cunctos terruit tortores:
Unum oppressit nomine Silvanum
      Pars parietis.

   Omnis conventus ille civitatis,
Tremore viso, sic concurrunt omnes
Judicem saevum volentes occidi;
      [Col. 1095C] Fugiit ipse.

   Post virgo laeta ergastulis clausa,
Expandit manus, Dominum exorans,
Sacram efflavit animam in coelos
      Toga cum Sanctis.

   Angelus Dei descendit de coelo,
Corpusque sanctum tumulat, honoris
Tabulas signat aureis scriptas
      Litteris sacris.

   Judex iniquus, numquam erubescens,
Volvens inquirit ejus facultates:
Pessima morte morsibus equorum
      Nece vastatur.

   Mira tam satis prodierunt signa
Anni vertentis facta comprobantia:
[Col. 1095D] Aethnaeus ipse mons eructavit
      Ignem ardentem.

   Videntes cuncti rogum venientem,
Velum sepulchri simul expandentes,
Ignis stetit, honorificandum
      Corpus beatum.

   Deus, qui tanta tribuisti dona
Virgini tuae coelestia regna;
Nobis indignis ob honorem ejus
      Dilue culpas.

   Ob cujus laudem Clerus decantans,
Precibus ejus tibi sit acceptum
Ratumque reddat plebis tuae victum
      Honore sacrum.

   [Col. 1096A] Sacerdos vita habeatur clarus:
Moribus bonis tibi sit ornatus,
Ut digne possit tuum immolare
      Corpus beatum.

   Cujusque festum annuis recursibus
Laudum honoris persolvimus votum,
Ejus obtentu laetemur cum Sanctis
      Tuis in coelo.

   Haec in honorem, carminaque dixit,
Virginis sacrae et merita narravit,
Tuo ex dono heres sit in coeli
      Sanctorum choro.

   Gloria tibi Patri glorioso,
Et Jesu Christo Redemptori nostre
Qui tecum regnat cum Spiritu Sancto
   [Col. 1096B] Juge per aevum.
      Amen.

Supplicatio. Oremus, mutato nomine, fol. CLXXXVIII.

Capitula. Domine Jesu Christe, cui virgo, et martyr Agatha, et integritate jungitur, et sanguine sociatur, dum tibi et castimoniam vovit, et pro te sanguinem fudit; praesta famulis supplicantibus, ut, expiati a peccatis tibi ita adhaereamus, ne a te ulterius recedamus.

Pater noster. Liberati a malo. fol. 2.

Lauda. Sicut palma. fol. CLXXX. Benedictio. Animarum vestrarum Christus. Quaere in Vesperis praecedentibus.



DIE VII FEBRUARII. IN FESTO SANCTAE DOROTHEAE VIRGINIS ET MARTYRIS.



Ad Vesperum.
[Col. 1096C]

Lauda. Exortum est. Sono. Justorum animae. fol. CLXII. Antiphona. Sancti sicut rosae germinant. fol. CLXV. Lauda. Sanguinem Sanctorum requiram eum. Fol. CLXII.



Hymnus.



   Christe, lux lucis vera, Deus Angelorum,
Vita sanctorum, salus innocentum,
Plebs pia optat celebrare festum:
      Accipe votum.

   En tua virgo Dorothea sancta
Te sequens, semper puro corde amat,
Et suum corpus tibi castum optat
      Menteque pura.

   Duplici portat merito coronam,
[Col. 1096D] Dum manet virgo, fudit et beatum
Sanguinem prompte proprium, volendo
      Vincere mortem.

   Judicis jussu capitur cruenti,
Sicque flagellis cruciatur diris;
[CCXXV] Sed manet constans, deridendo nigra
      Idola muta.

   Tum duas lapsu graviter ruentes,
Una Crystetes vocitata soror,
Sive Callistes, tibi conquisivit
      Igne pietas.

   Tenditur post hinc in catasta Martyr,
Sustinens poenas diu, verberata:
Sic Deo dignam animam donavit
      [Col. 1097A] Sanguine fuso.

   Theophilo mittit niveum puerum
Cum rosis tribus, totidemque malis:
Vidit, et stupet nimium sagace
      Munus, et aptum.

   Hic fide plenus vocitando Christum
Intimat: Credi potuit Tyranno,
Vertex abscissus meruisse claram
      Aetheris aulam.

   Nunc fave, Virgo, precibus tuorum:
Servulis praebe veniam malorum:
Fac tuos nobis socios patronos
      Longum in aevum.

   Simus ut vestro placidi amore,
Festa qui digno colimus honore:
[Col. 1097B] Pacis utamur pariter connexi
      Munere digno.

   Pestis abscedat, fugiatque languor:
Quod jugum premit populos, depelle:
Sit quies defunctis, medicina aegris;
      Vitaque apta.

   Simul ut tecum, Dorothea sancta,
Aulam coelorum teneamus amplam,
Nostraque Christo sint reboantia
      Ora canora.

   Gloriam psallat chorus, et resultet:
Gloriam dicat, canat, et revolvat:
Nomini trino, Deitati soli
      Sidera clament.
   Amen.

[Col. 1097C] Supplicatio. Oremus, mutato nomine, folio CLXXXVII.

Capitula. Fac nos, Domine Jesu Christe, ad te converti, et in tui timore permanere, qui Theophilum martyrem tuum ad te converti fecisti ex aspectu delectabilis pomi: quod sicut menti ejus in tribus malis, totidemque rosis sacramentum insinuans Trinitatis ad culmen eum perfectae fecisti pertingere passionis, supplicio eum glorificans crucis; sic nos odore charitatis tuae reficiens, et actu fac tibi placabiles et corpore fortiores: ut utraque virtute valentes post te in odorem unguentorum tuorum curramus, et paternis affectibus implorantum te erga nos semper placabilem sentiamus, cum ad te proclamaverimus:

[Col. 1097D] Pater noster. Liberati a malo. fol. 2.

Benedictio. Redemptor vester ac Dominus Dorotheae vos virginis suffragio muniat, qui per eam Crysteten et Callisten poenitudinis acceptavit lamenta: R\. Amen. Ac sicut illae post lapsum ad salutis viam reversae sunt, sic vos, relictis superstitionibus mundi, sequamini Christum; R\. Amen. Ut ejus sequendo vestigia exemplo Theophili odore Christi repleamini et gratia. R\. Amen.

Per misericordiam.

Lauda. Gaudium sempiternum. fol. CLXII.

Oratio. Memoriae sanctae ac venerabilis Dorotheae virginis ac martyris tuae, sicut rosa floruit ejus martyrii sanguis: Domine Deus, qui electos inter poenas [Col. 1098A] confortas, et peccatores sine mora justificas; qui tribus malis, totidem rosis Dorotheae votis expetita concessisti, et Theophilum regni tui coheredem fecisti: eorum precibus emundemur ab omni contagione peccaminum; pacemque cum eis capiamus in terra viventium. R\. Amen.

Per misericordiam.

In nomine Domini.



Ad Matutinum.

Antiphona. Da nobis laetitiam. Psalmus L. Oratio. Redde nobis, Domine. fol. CLXIII.

Antiphona 1. Sanctorum ossa germinabunt de loco suo; P. Et nomina eorum sicut lilia munda floruerunt. V\. Multae tribulationes justorum: et de his omnibus liberavit eos Dominus. P. Et nomina. V\. [Col. 1098B] Gloria, et honor Patri. P. Et nomina.

Oratio. Deus desperantium salus, et errantium via, et peccantibus medicina, qui beatissimas virgines Crysteten et Callisten, quas insidiis hostis antiquus a proposito submoverat Christi tui, praedicamentis simul ac precibus famulae tuae Dorotheae ad cultum Christianae fidei revocasti; pietas tua a nobis ita peccandi casum depellat: ac praesta nobis, ut germinemus de loco nostro in diem adventus tui; et sicut lilia munda, floreamus in conspectu tuo ab omni delicto securi ac liberi. R\. Amen.

Antiphona 2. Germinabunt sancti sicut lilium, P. Et florebunt sicut rosae memoriae eorum. [CCXXVI] V\. Justus, ut palma florebit: et sicut cedrus, quae est in Libano, multiplicabitur. P. Et florebunt. V\. [Col. 1098C] Gloria, et honor. P. Et florebunt.

Oratio. Memoriae sanctae ac venerabilis. Quaere retro in Vesperis praecedentibus.

Antiphona 3. Florete Sancti sicut rosa plantata super aquas: P. Et quasi lilium date odorem suavitatis. V\. Plantati in domo Domini, in atriis domus Dei nostri florebunt. P. Et quasi lilium. V\. Gloria, et honor. P. Et quasi lilium.

Oratio. Domine Jesu Christe, cui sancta virgo tua Dorothea, velut rosa plantata, floruit, dum in martyrio pro te sanguinem fudit; et sicut lilium odorem suavissimum dedit (te enim annuente respectu ornatur, fide adjuvatur, ex opere consecratur in passione) supplicum precibus benignus intende: et per poenitentiam nos tibi facias complacere, et per honestos [Col. 1098D] mores tibi conjungi. R\. Amen.

Per misericordiam.

R\. Justi in perpetuum vivent, P. Et apud Deum est merces eorum. V\. Justorum animae in manu Dei sunt, et non tanget illos tormentum mortis, P. Et apud Deum. V\. Gloria, et honor. P. Et apud.



In Laudibus.

Ad Canticum. Antiphona. Diligentes te Domine. Canticum. Qui sponte obtulistis. fol. CLXIII. Ad Benedictus. Antiphona. Sancti, et humiles. Canticum. Benedictus es Domine. fol. 6. Sono. Salus justorum a Domino. Lauda. Laudate Dominum de coelis. Psalmus CXLVIII. Prophetia. Justorum animae. fol. [Col. 1099A] CLXVII. Hymnus. Te decet. fol. XCVI. Capitula. Fac nos, Domine. Lauda. Gaudium sempiternum. Benedictio. Redemptor vester. Quaere retro in Vesperis praecedentibus.



DIE XII FEBRUARII. IN FESTO SANCTAE EULALIAE VIRGINIS, BARCHINONENSIS.



Ad Vesperum.

Lauda. Speravit anima mea in Domino. Sono. Alleluia. Psallam nomini tuo, Deus. Antiphona. Virgo prudentissima. Lauda. Specie et pulchritudine tua. fol. CLXXIX.



Hymnus.



   Fulget hic honor sepulchri
Martyris Eulaliae,
Quem sacro signavit idem
[Col. 1099B] Passionum stigmate;
Huc vocat adesse cunctos:
Convenit occurrere.

   Germinis hujus propago,
Vel caterva confluens,
Barchinona augusta semper,
Stirpe aucta insigni,
Civium florens corona,
Plebs fidelis inclyta.

   Virginem videte vestram,
Quam sit index gloriae;
Quae fide probata terret
Sic furentem judicem,
Praedicans Crucis honorem,
Vel salutis Judicem.

   [Col. 1099C] Haec enim caesa catomis
Sistitur equuleo,
Caeditur, exungulatur,
Atque flammis uritur;
Terminum habere laudis
Inter ista nesciens.

   Ambiens Crucis patronum,
In Cruce suspenditur:
Corpus illic ad honorem
Nix polorum protegit:
Sic calore plena sancto,
Passionem sustulit;

   Hujus ex ore columba,
Jam solutis artubus,
[Col. 1099D] Prosilit mire per auras,
Ceu volatu percito;
Virginem vicisse clamans
In supernis sedibus:

   Quam tamen Dei puella
Gestiens praecurrere,
Lege jam mortis peracta,
Gaudiis adtollitur:
Sicque risu corporato,
Corda mulcet flentium.

   Lucida felix per orbem
Barchinon adtolleris,
Quae sinu pignus retentans
Tam salubre, tam pium;
Scilicet, tanti habendo
[Col. 1100A] Corporis consortium.

   O beata sponsa Christi
[CCXXVII] Virgo clementissima,
Suscipe jam singulorum
Vota, vel suspiria:
Postulans Christum precatu,
Quo gementes audiat:

   Non iniquis serviamus
Mente factionibus;
Non caro jugum rebellis
Suave Christi renuat;
Sed sacri caloris omnes
Sanctitate fulgeant:

   Solve quod taedet, quod urget
Mortis ad perniciem,
[Col. 1100B] Pestilens morbus recedat;
Mucro hostis subruat;
Vita sit tranquilla cunctis;
Sint quieta tempora:

   Civibus occurre, Civis,
Et salutem porrige;
Esto sic patrona nobis
In relatu gratiae,
Sicut es vicina coelis
Ad favorem gloriae.

   Inter haec admixtus ipse
Conquirat et Quiricus,
Qui tui locum sepulchri
Regulis monasticis
Ad honorem consecravit
[Col. 1100C] Sempiterni numinis:

   Ut mei post claustra carnis
Sis memor in aethere;
Et minus, quod hic peregi,
Tu valenter suppleas:
Haec tibi perlata vota,
Vel camoena consecrans.

   Gloria Patri, Natoque
Semper, et Paraclito;
Laus, potestas, atque virtus,
Gratiarum copia:
Quem Deum cuncta fatentur
Saeculorum saecula
   Amen.

[Col. 1100D] Supplicatio. Oremus, mutato nomine, fol. CLXXXII.

Capitula. Adest, Domine, beatae virginis Eulaliae festum, quod annuis recursibus suscipimus incolendum, in quo eadem martyr Barchinonensium civis et incola genitale solum meritorum titulis praetulit, honore etiam inlustravit sepulchri; dum, quod vivae vocis aedificat verbo, effusi sanguinis docet exemplo: haec enim ad passionem laeta prosiliens, forum adit intrepida, et verbis tonantibus profanum Judicem correptura, passioni se obtulit non quaesita. Rogamus ergo te piissime Deus, ut facias nos simili accensione amoris tui strenuos, et sanctitatis perfectione idoneos: ut sicut in hac die praedictae Martyris tuae passionem veneramur et sepulchrum; [Col. 1101A] ita a passionibus nostris vel sepulchris nostrorum criminum liberati perducamur ad coelum.

Pater noster. Liberati a malo. fol. 2.

Benedictio. Christus Dei Filius, qui exanime beatae Virginis corpus niveo candore vestivit, vestiri vos faciat justitiae stolis et operibus sanctitatis: R\. Amen. Et qui eam ultra aetatem fecit esse victricem, ejus interventu peccata vestra habeant finem, et in futuro suis meritis mereamur invenire quietem; R\. Amen. Ut, qui illi post flammas contulit Coelum, nobis post lapsum tribuat consortium Angelorum. R\. Amen.

Per misericordiam.

Lauda. Sicut palma exaltata. fol. CLXXX.

Oratio. Domine Jesu Christe, qui ita in Spiritu [Col. 1101B] tuo sanctam Eulaliam martyrem inflammasti, ut et lasciviae superaret flammam, et eam ignis exterior non ureret; eadem interveniente misericordiae tuae nobis rorem infunde: ut naturale incendium extinguamus, dum salutare remedium obtinemus. R\. Amen.

Per misericordiam.

In nomine Domini.



Ad Matutinum.

Antiphona. Labia mea, Domine, aperies. Psalmus L.

Oratio. Exultent, Domine, labia. fol. CLXXX.

Antiphona 1. Benedicta igitur tu Deo altissimo, prae omnibus mulieribus; P. Propter hoc non discedet [Col. 1101C] laus tua ab ore hominum usque in saeculum. V\. Non det in commotionem pedem tuum: neque obdormitet, qui custodit te. P. Propter hoc. V\. Gloria, et honor. P. Propter hoc.

Oratio. Benedicta igitur virgo Eulalia a te Deo altissimo et rege aeterno, dum illam victricem fecisti de glorioso martyrio: quapropter sanctam clementiam tuam rogamus atque exposcimus, ut laus tua jugiter ab ore nostro nullatenus discedat; sed ob meritum praedictae virginis corda nostra in lege tua praepolleant. R\. Amen.

Per misericordiam.

[CCXXVIII] Antiphona 2. Grandis pulchritudo ejus exaltata est super sidera, et brachium ejus in nubibus coeli; P. Et nomen ejus in aeternum permanet. [Col. 1101D] V\. Deus, cum egredieris coram populo tuo, dum pertransieris per desertum. P. Et nomen. V\. Gloria Patri. P. Et nomen.

Oratio. Grandis itaque est pulchritudo beatae virginis Eulaliae, Domine Deus, quam tu utique super sidera exaltasti, dum per martyrii gloriam eam coronasti: praebe nobis precibus ejus, peccatis nostris carere, et in aeternum tecum sine fine gaudere. R\. Amen.

Per.

Antiphona 3. Induta es vestimentis gloriae, et ornata es ornamentis sanctis; P. Et facta es speciosa, invocata a Domino. Alleluia, alleluia, alleluia. V\. Qui posuit fines tuos pacem? et adipe frumenti [Col. 1102A] satiat te. P. Et facta es. V\. Gloria, et honor. P. Et facta es.

Oratio. Indue nos, Domine Jesu Christe, vestimentis gloriae, quibus possimus ad convivium mensae tuae pervenire; ut, qui beatissimam Eulaliam virginem per sanguinis effusionem corona decoris laureasti: nos quoque speciosi ante te appareamus in diem judicii, dum veneris. R\. Amen.

Per.

R\. Egredere inter lilia opaca, filia Hierusalem, quia perfecta es et decora, et reprehensio in te non est: adscende, quasi sponsa, Libanum, P. Et percipe benedictionem fidei a Domino Deo tuo. V\. Surge, propera amica mea, formosa, et veni. P. Et percipe benedictionem. V\. Gloria, et honor. P. Et [Col. 1102B] percipe.

Oratio. Domine Jesu Christe, qui ita in Spiritu. Quaere retro in istis Vesperis praecedentibus.



In Laudibus.

Ad Canticum. Antiphona. Benedictus Dominus, qui induit me. Canticum. Gaudens gaudebo. fol. LXXXI.

Ad Benedictus. Antiphona. Filia Sion, benedic.

Canticum. Benedictus es Domine Deus.

Sono. Dominus Deus coeli.

Lauda. Laudate Dominum. Psalmus CXLVIII.

Prophetia. Longe Dominus apparuit. Quaere fol. CLXXXI. Hymnus. Fulget hic honor sepulchri. Quaere retro in Vesperis praecedentibus.

Capitula. Deus qui beatam Eulaliam ante passionis [Col. 1102C] gratiam, dum scanderet, quid oraret, misericorditer docuisti; dum in eam non facis perire, quicquid a te docta fortiter credisset: dona nobis, ut quod de te scimus et credimus, ad aeternam profecisse nobis laetitiam gratulemur: ut, quod illa effusione per te meruit sanguis, nos in his famuli tui Domini nostri mereamur adipisci verbis.

Pater noster. Liberati a malo. fol. 2.

Lauda. Sicut palma exaltata. Quaere fol. CLXXX.

Benedictio. Christus Dominus, qui Eulaliam virginem inter flammas fecit esse victricem, faciat vos ejus precibus, et incentiva carnis vestrae devincere; et perfecte devicto mundo, victoriam in coelestibus reportare. R\. Amen. Et qui in sepulchro virginis corpus nivalibus prunis vestivit ad gloriam, ipse [Col. 1102D] corda vestra et corpora vestiat ad perfectionem sanctitatis; R\. Amen. Ut cum illa perfectionis mereamini palmam, cujus nunc obsequentes celebratis solemnitatem. R\. Amen.

Per misericordiam.

In nomine Domini nostri.



DIE XXII. IN CATHEDRA SANCTI PETRI APOSTOLI.



Ad Vesperum.

Lauda. Speravit anima. Sono. Deus praecinxit Quaere fol. CLVI.

Antiphona. Tu es Petrus, et super hanc petram aedificabo Ecclesiam meam. P. Et tibi dabo claves regni coelorum. V\. Posui adjutorium super potentem: [Col. 1103A] et exaltavi electum de plebe mea. P. Et tibi dabo. V\. Gloria, et honor. P. Et tibi dabo.

Lauda. Statuit Dominus. fol. CLVII.



Hymnus.



   O Petre, petra Ecclesiae,
Isto beatus nomine,
Quo Petrus a Christo Petra,
Non Petra Christus a Petro.

   Tu es Petrus, qui Filii
Confessor es primus Dei,
Hinc primus in membris manens;
[CCXXIX] Ob quod Cephas vocatus es.

   Adest dies, quo Romula
In urbe consecratus es;
In quo Cathedrae nobilis
[Col. 1103B] Scandens Thronum adtolleris:

   Conlata ergo gloriae
In te potestas affluens,
Ligata solvat crimina,
Portasque Averni obstruat.

   Hinc Pastor ut piissimus,
Oves guberna creditas;
Intus forisque pervigil,
Ne subruamur, pretege.

   Et clave illa coelica
Solvens catenas criminum,
Illic reos inducito,
Quo clarus extas Janitor.

   Ut cum polorum Principi
Recisa membra jusseris,
[Col. 1103C] Sit Trinitati gloria
Per cuncta semper saecula.
   Amen.

Supplicatio. Oremus Redemptorem mundi, mutato nomine, fol. CLXXXVII.

Capitula. Christe, Dei Filius, qui supra petram aedificaturus Ecclesiam tuam, beatissimo Petro Apostolorum omnium principi claves regni coelorum dedisti: ut in illo primum aedificata Ecclesia surgeret, qui te non solum diligere, sed et confiteri prior ceteris meruit; da nobis, ut in die, qua ille recturus Ecclesiam, suscepit pontificalis gratiae culmen, suscipiamus nos perfectionis omnimodae sanctitatem: ut per eum, cui ligandi et solvendi concessisti in Ecclesia [Col. 1103D] potestatem, per eum nostra jubeas peccata dimittere, et ad regnum nos vitae perpetuae introire.

Pater noster. Liberati a malo. fol. 2.

Benedictio. Christus Dei Filius, qui in beatissimo Petro Apostolo suo primam fundavit Ecclesiam, fundatos vos in se sine macula et ruga possideat. R\. Amen. Et, qui illum elegit primum sibi clavicularium regni, vos conservatores efficiat sui praecepti. R\. Amen. Ut jussu, per quem patescit janua coeli, per eum peccatores evadatis portas inferni. R\. Amen.

Per.

Lauda. Diligam eum ex toto corde meo, dicit Dominus. P. Et erit, sicut ros: Israel germinabit sicut lilium, et florebit. Alleluia, alleluia. V\. Et ego primogenitum ponam illum excelsum apud reges [Col. 1104A] terrae. P. Et erit. V\. Gloria, et honor. P. Et erit sicut.

Oratio. Christe, Dei Filius, qui oves tuas sub testimonio dilectionis tuae Apostolorum omnium principi Petro commendasti; quo, et te interrogante, et illo respondente, dignus probaretur esse Pastor Ecclesiae: fac nos veridice amatores tuos semper existere: ut per eum, cui claves datae sunt regni, per eum nos intrare mereamur januam Paradisi. R\. Amen.

Per misericordiam.

In nomine Domini.



Ad Matutinum.

Antiphona. Labia mea, Domine. Psalmus L.

Oratio. Exultent, Domine, labia nostra.

Quaere folio CLXXX.

[Col. 1104B] Antiphona 1. Beatus es Simon Bar-Jona: P. Quia caro et sanguis non revelavit tibi; sed Pater meus, qui in coelis est, ipse elegit te. V\. Deus deorum Dominus locutus est: et vocavit terram, a solis ortu usque ad occasum: ex Sion species decoris ejus. P. Quia caro. V\. Gloria. P. Quia caro.

Oratio. Hiesu Salvator noster et Dominus, qui primatum Apostolicae dignitatis in beatissimo Petro Apostolo tuo conferre dignatus es; cujus prima vocatio nominis Bar-Jona legis dilectam generationem significat, Petrique vocabulum in Christo firmamentum Ecclesiae sonat: largire nobis, eo suffragante; ut et doctrinis ejus vocatorum obsequia dependentes, perpetuae hereditatis mereamur esse consortes: ut caro et sanguis, quae revelationem tui ignorant, in nobis [Col. 1104C] dominatum non habeant; sed Spiritus tuus, quo ille plenus te confessus est Filium Dei, nos impleat ad promerendum praemium judicii post futuri. R\. Amen.

Per misericordiam.

Antiphona 2. Si diligis me, Simon Petre, pasce oves meas: tu nosti, Domine, quia amo te, P. Et animam meam ponam pro te. V\. Tibi dixit cor meum, quaesivi faciem tuam: vultum tuum Domine requiram. P. Et animam. V\. Gloria, et honor. P. Et animam.

Oratio. Christe, Dei Filius, qui oves. Require retro in istis Vesperis praecedentibus.

Antiphona 3. Tamquam unum ex principibus elegit me Dominus, et ut virum fortem constituit me in [Col. 1104D] praelium: P. Dedit mihi Dominus stolam candidam, et ornavit me corona. V\. Benedictus Dominus Deus meus [CCXXX] qui docet manus meas ad bellum, et digitos meos ad praelium. P. Dedit mihi. V\. Gloria, et honor. P. Dedit mihi.

Oratio. Deus, Dei Filius, qui in te solidissima petra exaltasti Petrum, et per Petrum Ecclesiam, effectus illi in tribulatione fiducia, quo posset adversa cuncta superare praesentia; porrige nobis auxilium dexterae tuae, ut per eum qui in te post negationem redditus saluti meruit solidari, per eum nos digneris a vitiorum tentationibus eruere: ac fides nostra in nullo coram te apparens nutabunda, et animas et corpora pertrahat ad superna. R\. Amen.

Per.

[Col. 1105A] R\. Gratias agimus Deo, qui elegit te Pontificem e medio fratrum tuorum, et dedit tibi honorem sacerdotii; P. Ut immaculatam offeras oblationem Deo tuo. V\. Ecce constituit te Dominus principem: et praefectum in Gentibus dedit te. P. Ut immaculatam. V\. Gloria, et honor. P. Ut immaculatam.

Oratio. Christe, Filius Dei vivi, quem Petrus super petram solidatus vere confessus est, quia utique non petra a Petro, sed Petrus vocatus est a petra, in qua est fundata Ecclesia; te supplices deprecamur, ut idem, qui accepit claves regni coelorum, peccatoribus pandat coelestis viae introitum: ut per quem doctrinae sublimis exempla suscepimus, per eum aeternae vitae nos suscepisse commoda sentiamus. R\. Amen.

[Col. 1105B] Per misericordiam.



In Laudibus.

Ad Canticum. Antiphona. Thronum gloriae hereditans illi: dat votum optanti, et benedicet annos justi.

Canticum. Confirmatum est. fol. LXXXVI.

Ad Benedictus. Antiphona. Benedictio Domini in mercedem.

Canticum. Benedictus es, Domine Deus. fol. 6. Sono. Deus praecinxit. fol. CLVI.

Lauda. Laudate Dominum de coelis Alleluia, alleluia: laudate eum in excelsis. Alleluia, alleluia, Psalmus CXLVIII.


Prophetia. Lectio libri Esaiae Prophetae (Cap. XXXII).

R\. Deo gratias.

[Col. 1105C] Haec dicit Dominus: Ecce in justitia regnabit rex, et principibus ejus in judicio praeerit. Non caligabunt oculi videntium, et aures audientium diligenter auscultabunt. Et cor stultorum intelliget scientiam, et lingua balborum velociter loquetur et plane. Non vocabitur ultra is, qui insipiens est, princeps: neque fraudulenter appellabitur major. Stultus enim fatua loquetur, et cor ejus faciet iniquitatem, ut perficiat simulationem, et loquatur ad eum fraudulenter, et vacuam faciat animam: esurientis vasa pessima sunt: ipse enim cogitationes concinnavit ad perdendos mites in sermone mendacii, cum loquetur pauperi judicium. Princeps vero ea, quae digna sunt principe, cogitabit, et ipse super duces stabit. Mulieres [Col. 1105D] opulentae surgite, et audite vocem meam: filiae confidenter percipite auribus eloquium, meum, donec effundatur super vos spiritus de excelso: et erit desertum in Cermel, et Cermel in saltum reputabitur. Et habitabit in solitudine judicium, et justitia in Cermel sedebit. Et erit opus justitiae pax, et cultus justitiae silentium, et securitas usque in sempiternum. Et sedebit populus in pulchritudine pacis, et in tabernaculis fiduciae, in requie opulenta, ait Dominus omnipotens. R\. Amen.

Hymnus. O Petre petra Ecclesiae. Supplicatio. Oremus Redemptorem. Quaere retro in istis Vesperis praecedentibus.

Capitula. Apostole Dei beatissime Petre, petra Ecclesiae, pastor coelestis aulae, qui ob hoc, quod primus, [Col. 1106A] filium Dei esse, confessus es Christum, claves meruisti percipere regni coelorum; perceptae hujus privilegio potestatis nostrorum omnium vincula dissolve, et illis gloriosus janitor adsta, nosque peccatores feliciter introducas.

Pater noster. Liberati a malo. fol. 2.

Lauda. In psalterio et cithara. fol. CLVIII. Benedictio. Christus Dei Filius. Quaere in istis Vesperis praecedentibus.



DIE XXIV. IN FESTO SANCTI MATHIAE APOSTOLI.

Omnia dicantur unius Martyris praecipui folio CLVI, et post Prophetiam legatur haec Epistola.


Lectio Actuum Apostolorum (Cap. I).

R\. Deo gratias.

[Col. 1106B] In illis diebus exurgens Petrus in medio fratrum, dixit: Viri fratres, oportet impleri scripturam, quam praedixit Spiritus [CCXXXI] Sanctus per os David de Juda, qui fuit dux eorum, qui comprehenderunt Jesum: qui connumeratus erat in nobis, et sortitus fuerat sortem ministerii hujus. Hic itaque adquisivit agrum de mercede iniquitatis, et suspensus crepuit medius: et diffusa sunt omnia viscera ejus. Et notum factum est omnibus habitantibus Hierusalem, ita ut appellaretur ager ille, lingua eorum, Acheldemach, hoc est, ager sanguinis. Scriptum est enim in libro Psalmorum: Fiat commoratio ejus deserta, et non sit, qui habitet in ea: et episcopatum ejus accipiat alius. Oportet ergo ex his viris, qui nobiscum [Col. 1106C] congregati sunt in omni tempore, quo intravit et exivit inter nos Dominus Jesus, incipiens a baptismate Joannis usque ad diem, qua assumptus est a nobis, testem resurrectionis ejus nobiscum fieri ex istis. Et statuerunt duos viros, Joseph, qui dicitur Barsabas, qui cognominatus est Justus, et Mathiam. Et orantes dixerunt: Tu Domine, qui corda omnium nosti, ostende, quem elegeris ex his duobus unum, accipere locum ministerii hujus, et Apostolatus, de quo praevaricatus est Judas, ut iret in locum suum. Et dederunt sortes eis, et cecidit sors super Mathiam, et adnumeratus est cum undecim Apostolis. R\. Amen.



FESTA MARTII. DIE III. IN FESTO SANCTORUM HEMETERII, ET CELEDONII MARTYRUM.
[Col. 1106D]

Omnia dicantur plurimorum Martyrum quatuor capparum fol. CLXV, excepto Hymno ad Vesperas, Capitula, Benedictione, et Hymno ad Matutinum.



Ad Vesperos.



Hymnus.



   Scripta sunt Coelo duorum
Martyrum vocabula,
Aureis quae Christus illic
Adnotavit litteris:
Sanguinis notis eadem
Scripta terris tradidit.

   Pollet hoc felix per orbem
[Col. 1107A] Terra Ibera stemmate:
Hic locus dignus tenendis
Ossibus visus Deo,
Qui beatorum pudicus
Esset hospes corporum.

   Hic calentes hauxit undas,
Caedit ictu duplici:
Inlitas cruore sancto
Nunc arenas incolae
Confrequentant obsecrantes
Voce, votis, munere,

   Exter, hic nec non et urbis
Ut colonus advenit:
Fama nam terras in omneis
Praecucurrit proditrix,
[Col. 1107B] Hic patronos esse mundi,
Quos precantes ambiunt.

   Nemo puras hic rogando
Frustra congessit preces:
Laetus hinc tersis revertit
Supplicator fletibus:
Omne, quod justum poposcit,
Impetratum sentiens:

   Tanta pro nostris periclis
Cura suffragantum est;
Non sinunt inane, ut ullus
Voce murmur fuderit;
Audiunt, statimque ad aurem
Regis aeterni ferunt.

   [Col. 1107C] Inde largo fonte abyssi
Dona terris influunt,
Supplicum causas petitis
Quae medelis inrigant:
Nil suis bonis negavit
Christus umquam testibus:

   Isti sunt quos nec catena
Dura, nec mors terruit,
Unicum Deum fateri
Sanguinis dispendio;
Sanguinis sed tale damnum
Lux rependit longior:

   Hoc genus mortis decorum est:
Hoc probis dignum viris
Membra morbis excidenda
[Col. 1107D] Texta venis languidis,
Hostico donare ferro,
Morte et hostem vincere:

   Pulchra res! ictum sub ense
Persecutoris patitur:
Nobilis per vulnus amplum
Porta justis panditur;
Lota mens in fronte
Rubrosi decoris exilit.

   Nec rudem crudi laboris
Ante vitam duxerant
Milites, quos ad perenne
Cingulum Christus vocat:
[CCXXXII] Sueta virtus bello ense
Armis militat sacratis,

   [Col. 1108A] Caesaris vexilla linquunt;
Signum Crucis eligunt:
Proque ventosis draconum,
Quos gerebant palliis,
Praeferunt insigne lignum,
Quod draconem subdidit.

   Vile censent expeditis
Ferre dextris spiculum,
Machinis murum ferire,
Castra forte cingere,
Impias manus cruentis
Inquinare stragibus.

   Forte tunc atrox, secundos
Israelis posteros,
Auctor aulae mundialis
[Col. 1108B] Ire ad aram jusserat:
Idolis litare nigris,
Esse Christi refugas.

   Liberam succincta ferro
Pestis urgebat fidem:
Illa virgas, et secures,
Et bissulcas ungulas
Ultro fortis expectabat
Christi amore interrita,

   Carcer inligata duris
Colla baccis impetit,
Barbaras forum per omne
Tortor exercet manus,
Veritas crimen putatur,
Vox fidelis plectitur:

   [Col. 1108C] Tunc et ense caesa virtus
Triste percussit solum,
Et rogis ingesta moestis
Ore flammas sorbuit:
Dulce tunc justis cremari,
Dulce ferrum perpeti.

   Aeterno gloriam regi
Votivis cum gaudiis
Laetius saeculum per omne
Ovando concinite;
Girum volventem, qui mundi
Usquequaque sustinet.
   Amen.

Supplicatio. Oremus Redemptorem mundi, mutatis nominibus, folio CLXXXVII.

[Col. 1108D] Capitula. Ecce sacrorum Fratrum sacra solemnia celebrantes, te Deum pietatis intentione rogamus; ut, quorum conditione corporum Iberam dedicas terram, eorum precibus in pace omnem in tuo sanguine redemptam tuearis Ecclesiam: quo, eisdem suffragantibus, a te promereamur audiri, a quo praeceptum suscipimus exorandi:

Pater noster. Liberati a malo. fol. 2

Benedictio. Omnipotens Deus, ad quem beatissimi Hemetherius et Celedonius martyres ob confessionis fideique signaculum orarium atque anulum coelis subvehenda miserunt, conservet vos utroque munere gratiarum; R\. Amen. Ut per eos et fidei et confessionis virtute pollentes; aeterni coelestis patriae habeamini [Col. 1109A] cives, quorum hodie geminum festum celebratis ovantes. R\. Amen. Quo, sicut alumna plebs de eorum gemina susceptione corporum gratulatur, sic tota Ecclesia eorum se tueri ac defendi patrociniis gratulemur. R\. Amen.



Ad Matutinum hymnus



   Hic duorum chara fratrum
Concalescunt pectora;
Fida, quos per omne tempus
Junxerat sodalitas:
Stant parati ferre, quicquid
Sors tulisset ultima:

   Seu foret praebenda cervix
Ad bipennem publicam:
Verberum post vim crepantum,
[Col. 1109B] Post catastas igneas:
Sive pardis offerendum
Pectus, aut leonibus.

   Nosne Christo procreati
Mammonae dicabimur?
Et Dei formam gerentes
Serviemus saeculo?
Absit, ut coelestis ignis
Se tenebris misceat:

   Sit satis, quod capta primo
Vita sub chirographo,
Debitum persolvit omne
Functa rebus Caesaris:
Tempus est Deo rependi
[Col. 1109C] Quicquid est proprium Dei.

   Ite signorum magistri,
Et vos tribuni adsistite,
Aureos offerte torques
Sauciorum praemia:
Clara vox hic Angelorum
Vocat stipenda;

   Christus illic candidatis
Praesidet cohortibus,
Et throno regnans ab alto,
Damnat infames deos:
Quaeque deridenda nobis
Monstra divos fingitis.

   [CCXXXIII] Haec loquentes obruuntur
Mille poenis Martyres:
[Col. 1109D] Nexibus manus utrasque
Flexus involvit rigor:
Et calybs adtrita colla
Duriter ambit circulis

   O vetustatis silentis
Obsoleta oblivio!
Invidentur ista nobis,
Fama et ipsa extinguitur,
Chartulas blasphemus olim
Nam satelles abstulit;

   Ne tenacibus libellis
Erudita saecula
Ordinem, tempus, modumque
Passionis proditum,
Dulcibus linguis per aures
[Col. 1110A] Posterorum spargerent:

   Hoc tamen solum vetusta
Subtrahunt silentia,
Jugibus longum catenis
Ad capillum tracti,
Quo viros dolore tortor
Quave pompa ornaverit.

   Illa laus occulta non est,
Nec senescit tempore:
Missa quod sursum per auras
Evolarunt munera,
Quae viam patere coeli
Praemicando ostenderent,

   Illius fidem figurans
Nube fertur anulus:
[Col. 1110B] Hic sui dat pignus oris
Ut ferunt, orarium;
Quae superno rapta flatu
Lucis intrant intimum.

   Per poli liquentis axem
Fulgor auri absconditur;
Ac diu visum sequacem
Textilis candor fugit;
Subvehuntur usque in astra,
Nec videntur amplius:

   Vidit hoc conventus adstans,
Ipse vidit carnifex,
Et manum repressit haerens,
Ac stupore obpalluit;
Sed tamen peregit ictum,
[Col. 1110C] Ne periret gloria.

   Jam ne credis, bruta quondam
Vasconum gentilitas,
Quam sacrum crudelis heroum
Immolarit sanguinem?
Credis in Deum relatum
Hostiarum spiritum?

   Cerne quam palam feroces
Hic domantur daemones,
Qui lupino capta ritu
Deformant praecordia;
Strangulant mentes et ipsas,
Seque miscent sensibus.

   Tunc suo jam plenus hoste,
[Col. 1110D] Sistitur furens homo,
Spumans, efflans salivas,
Cruda torquens lumina;
Expiandus quaestione
Non suorum criminum.

   Audiens haec tortor adest,
Ejulatu flebili:
Scinditur per flagra corpus,
Nec flagellum cernitur;
Crescit et suspensus ipse
Vinculis latentibus est.

   His modis spurcum latronem
Martyrum virtus quatit,
Haec coercet, torquet, urit,
Haec catenas incutit
[Col. 1111A] Praedo vexatus relictis
E medullis exilit:

   Linquit inlaesam rapinam,
Faucibus siccis fugit,
Ungue ab imo usque ad capillum
Salva reddit omnia,
Confitens ardere sese,
Nec gehennae est incola.

   Quid loquar, purgata longis
Alba morbis corpora?
Algidus cum decoloros
Horror artus concutit:
Hinc tumor vultum relinquit,
Hinc color verus redit.

   Hoc bonum Salvator ipse,
[Col. 1111B] Quo fruamur, praestitit,
Martyrum quod membra
Nostro consecravit oppido:
Sospitantque nunc Colonos
Quos Iberus alluit.

   State nunc invictae matres
Pro receptis parvulis,
Conjugum salute laeta
Vox maritarum strepet:
Sit dies haec festa nobis,
Sit sacrata gaudiis.

   Gloria Patri, Natoque,
Semper et Paraclito
Laus, potestas, atque virtus,
[Col. 1111C] Gratiarum copiaque;
Deum cuncta fatentur
Saeculorum saecula.
   Amen.



[CCXXXIV] FESTA APRILIS. DIE XVI. IN FESTO SANCTAE ENGRATIAE, VEL DECEM ET OCTO MARTYRUM.

Omnia dicantur plurimorum Martyrum. fol. CLXII. excepto Hymno, qui est iste: Bis novem noster. fol. CL.



FESTA MAII. DIE I. IN FESTO SANCTI TORQUATI ET COMITUM EJUS EPISCOPORUM.
[Col. 1111D]


Ad Vesperum.

Lauda. Exortum est. fol. CLXII.

Sono. Alleluia. In omnem terram exivit sonus Sanctorum: P. Et in fines orbis terrae verba illorum Alleluia. V\. Alleluia. Non sunt loquelae neque sermones: quibus non audiantur voces eorum. P. Et in.

Dominus sit. R\. Et cum.

Antiphona. Alleluia. Isti sunt viri nominati in virtute: P. Doctores populi facientes judicium in doctrina sua. V\. Coeli enarrant gloriam Dei, et opera manuum ejus annunciat firmamentum. P. Doctores. V\. Gloria, et honor. P. Doctores.

Dominus sit. R\. Et cum.

Lauda. Disciplina et sapientia replevit illos Dominus. [Col. 1112A] Alleluia; P. Creavit in illis gratiam Spiritus sancti sui: intellectu replevit corda eorum. Alleluia, alleluia. V\. Et clamaverunt ad Dominum, cum tribularentur: et de necessitatibus eorum liberavit eos. P. Creavit in illis. V\. Gloria, et honor P. Creavit in illis.



Hymnus.



   Urbis Romuleae jam toga candida
Septem Pontificum destina promicat,
Missos Hesperiae, quos ab Apostolis
Adsignat fidei prisca relatio.

   Hi sunt perspicui luminis indices
Torquatus, Tesiphons, atque Hesychius;
Hinc Indaletius, sive Secundus est,
Juncti Euphrasio, Caecilioque sunt.

   Hi evangelico lampade praediti
[Col. 1112B] Lustrant Occiduae partis arentia;
Quo sic catholicis ignibus ardeant,
Ut cedant facibus furna nocentia.

   Accis continuo proxima fit Viris
Bis senis stadiis, qua procul insident:
Mittunt adseclas escula quaerere,
Quo fessa dapibus membra reficerent.

   Illic discipuli Idola Gentium
Vanis inspiciunt ritibus excoli:
Quos dum sic agere fletibus immorant,
Terrentur potius ausibus impiis.

   Mox insana fremens turba satellitum,
In his cum fidei stigmata nosceret,
Ad pontem fluvii usque per ardua
Incursu celeri hos agit in fugam.

   [Col. 1112C] Sed pons praevalido murice fortior
In partes subito pronus resolvitur,
Justos ex manibus hostium eruens,
Hostes flumineo gurgite subruens.

   Haec prima fidei est via plebium,
Inter quos mulier sancta Luparia
Sanctos adgrediens cernit, et obsecrat,
Sanctorum monita pectore conlocans.

   Tunc Christi famula obsequio parens
Sanctorum statuit condere fabricam,
Quo Baptisterii unda patesceret,
Et culpas omnium gratia tergeret.

   Illic Sancta Dei femina tinguitur,
Et vitae lavacro tincta renascitur:
[Col. 1112D] Plebs hic continuo pervolat ad fidem,
Et fit catholico dogmate multiplex.

   Post haec Pontificum chara sodalitas
Partitur properans septem in urbibus,
Ut divisa locis dogmata funderent,
Et sparsis populos ignibus urerent.

   Per hos Hesperiae finibus indita
Inluxit fidei gratia praecocax:
In signis variis, atque poteentia
Virtutum, homines credere provocant.

   Ex hinc justitiae fructibus inclyti
Vitam multiplici foenore terminant,
Consepti tumulis, urbibus in suis:
Sic sparso cinere, una corona est.

   Hinc te turba potens unica septies
[Col. 1113A] Oratu petimus pectoris abdita;
Ut vestris precibus, sidus in aetheris
Portemur socii civibus Angelis.

   Sit trino Domino gloria unico,
Patri cum Genito, atque Paraclito;
Qui solus Dominus Trinus et Unus est,
Saeclorum valide saecula continens.
   Amen.

Supplicatio. Oremus, mutatis nominibus, fol. CLXII.

Capitula. Ecce Domine, nostrorum Praesulum memoriam facientes, quorum doctrinis fides Christiana nostris primum inlapsa est partibus; Torquati videlicet, Secundi, Indaletii, Tesiphontis, Euphrasii, Caecilii [CCXXXV] et Hesychii, vespertinum tibi hoc lumen offerimus, obsecrantes, ut eorum nos precibus a [Col. 1113B] criminum squalore depurges, et spiritualium charismatum gratia innoves, quorum praesentia occiduae partis plagam visitare dignatus es.

Pater noster. Liberati a malo. fol. 2.

Benedictio. Deus, qui Torquati et Sociorum ejus itineri gloriosus effectus est ductor, ipse vestrorum criminum sit indultor: R\. Amen. Et, qui eorum Discipulos miro pontis fragmine liberavit ab impiis, vos eripiat a cunctis vitiorum carnalium incentivis; R\. Amen. Ut illo ardore spiritus quo Christi nomen vestris partibus credimus praedicasse, eo valeatis et terrena respuere, et coelestia semper animo retinere. R\. Amen.

Per misericordiam.

Lauda. Vos estis vasa sancta Domino auro fulgente: [Col. 1113C] Alleluia. P. Quia sponte obtulistis Domino Deo animas vestras. Alleluia, alleluia, alleluia. V\. Benedicti vos a Domino, qui fecit coelum et terram. P. Quia sponte. V\. Gloria, et honor. P. Quia sponte

Oratio. Beati vere, Domine, et nimio honore digni sunt, quorum tu portio esse dignatus es; ideoque interventu sanctorum tuorum Torquati et Sociorum ejus quicquid tibi ex nobis non militat, amor coelestis patriae in nobis flagrans usquequaque interimat: et post cum his Sanctis, quorum animae in manu tua sunt, nos pietas tua coelesti in regno adjungat. R\. Amen.

Per misericordiam.

[Col. 1113D] In nomine Domini.



Ad Matutinum.

Antiphona. Da nobis. Psalmus L. Oratio. Redde nobis, Domine. fol. CLXIII.

Antiphona. 1. Hi sunt, qui missi sunt per orbem terrarum, et prostraverunt se ante Agnum, P. Habentes phialas aureas plenas incensu, quae sunt memoriae Sanctorum, cantantes canticum novum. V\. In omnem terram exivit sonus eorum: et in fines orbis terrae verba illorum. P. Habentes phialas. V\. Gloria, et honor. P. Habentes.

Oratio. Hi sunt, Domine, septem faculae hujus Hesperiae finibus inditae ad effugandam ejus tetrae noctis infidelitatem coelitus missae: ob hujus ergo munus gratiae a te nobis conlatae reficiat nos fragrantia [Col. 1114A] odoris evangelicae doctrinae ac thymiamatum praeceptorum digne redolentium; ex quo dogmate plenius referti, id ipsum corda et mens nostra parturiat, quod a te judicii tempore remunerari merito digna petitio nostra efflagitat. R\. Amen.

Per misericordiam tuam, etc.

Antiphona 2. Beati, et multo honore digni, quorum portio Deus est: P. Quibus a principio praeparatum est regnum, horumque animae in manu Dei sunt. V\. Clamaverunt justi, et Dominus exaudivit eos: et ex omnibus tribulationibus eorum liberavit eos. P. Quibus a principio. V\. Gloria, et honor. P. Quibus a principio.

Oratio. Beati vere, Domine, et nimio. Quaere retro in Vesperis praecedentibus.

[Col. 1114B] Antiphona 3. Legem tuam splendide docuerunt, quorum sunt opera multa. P. Reposita apud te, Domine. V\. Qui confidunt in Domino, sicut mons Sion non commovebitur in aeternum, qui habitat in Hierusalem. P. Reposita. V\. Gloria, et honor. P. Reposita.

Oratio. Deus Dei Filius, lumen astrorum, fulgor siderum, stella splendida et matutina, claritas sempiterna, et sanctorum eruditio copiosa, erudiat nos, quaesumus, justitiae tuae virga per sanctorum tuorum Torquati et Sociorum ejus intercessionem assiduam: sicque, quod praedicaverunt splendide inluminati, agendo existamus corde; ut ad illud, quod apud te repositum est (quod oculus non vidit, nec auris audivit) post obitum accedamus indemnes, et a nexu [Col. 1114C] peccaminum liberi. R\. Amen.

Per misericordiam.

R\. Sancti, qui in justitia erudierunt multos, fulgebunt, sicut splendor firmamenti. P. Et sicut stellae coeli in perpetua aeternitate. V\. Isti sunt viri sancti, quos elegit Dominus in charitate non ficta; et ab eorum doctrina fulget Ecclesia, ut Sol, et Luna. P. Et sicut stellae. V\. Gloria, et honor. P. Et sicut stellae.

Oratio. Christe, Dei Filius, qui Sanctos tuos praesciens, ante mundi constitutionem eos eligis, et in exemplum nostrum hic eos constituis; fac nos ita Sanctorum praedicamento obedientes existere, ut adoptione filiorum post nostrum obitum merea;mur [Col. 1114D] compotes esse. [CCXXXVI] R\. Amen.

Per misericordiam.



In Laudibus.

Ad Canticum. Antiphona. Qui propria voluntate obtulistis vos discrimini, benedicite Dominum narrantes justitias ejus et clementiam in fortes Israel.

Canticum. Qui sponte obtulistis. fol. CLXIII.

Ad Benedictus. Antiphona. Sancti et humiles corde, spiritus et animae justorum, benedicite Dominum. V\. Justi, et sacerdotes sancti et humiles corde, benedicite Dominum.

Canticum. Benedictus es, Domine. fol. 6. Sono. Alleluia. In omnem terram. Quaere retro in Vesperis praecedentibus.

Lauda. Laudate Dominum de coelis Alleluia, alleluia: [Col. 1115A] laudate eum in excelsis, alleluia, alleluia. Psalmus CXLVIII.


Lectio libri Sapientiae (Cap. XLIV).

R\. Deo gratias.

Multam gloriam fecit Dominus magnificentia sua a saeculo. Dominantes in potestatibus suis, homines magnos virtute, et prudentia sua praediti, nunciantes in dignitate prophetarum, et imperantes in praesenti saeculo, et virtute prudentiae populos sanctissima verba. In pueritia sua requirentes modos musicos, et narrantes carmina scripturarum. Omnes divites in virtute, pulchritudinis studium habentes: pacificantes in domibus suis. Omnes isti in generationibus gentis suae gloriam adepti sunt, et in diebus suis habentur [Col. 1115B] in laudibus. Qui de illis nati sunt, requirunt nomen narrantes laudes eorum: et sunt quorum non est memoria: perierunt quasi non fuerint: et nati sunt, quasi non nati, et filii ipsorum cum ipsis. Sed illi viri misericordes sunt, quorum pietas non defuit, et cum semine ipsorum perseverat bona hereditas nepotum illorum, et in testamentis stetit semen illorum: et filii illorum propter illos. Usque in aeternum manebit semen eorum, et gloria eorum non derelinquetur. Corpora eorum in pace sepulta sunt, et nomen eorum manebit in generatione. Sapientiam ipsorum narrant populi, et laudem eorum nunciat Ecclesia. R\. Amen.

Hymnus. Urbis Romuleae. Supplicatio. Oremus Redemptorem. Quaere retro in Vesperis praecedentibus.

[Col. 1115C] Capitula. Adest, Domine, clara et enitens tuorum illa septem Pontificum revoluti temporis annua celebritas: alma solemnitas! per quos dudum occidentalis plagae novellae fidei germine praedicationis sarculo plantare dignatus es normam; per quos nefariae superstitionis coruscante luminis radio effugare dignatus es dogma. His ergo intervenientibus ardeant in conspectu gloriae tuae desideriorum nostrorum clibana: deferantur precum veridica holocausta: acceptentur votorum pura libamina: his orantibus, tribuatur cunctis sacrosancto altario tuo deservientibus, nivei candoris munditia castitatis; Virginibus almi pudoris mentis: et corporis remuneranda integritas; continentibus, et omnibus in commune fidelibus, [Col. 1115D] operis sancti effectus a te in futuro examine rite beandus. Torquatus ex his nobis proroget monilium ornamenta virtutum: Tesiphons a te, qui es fons vitae, uberrimo doctrinae gurgitis poculo satiet: Hesychius sceleris nostri piacula mundet: Indaletius index bonorum operum spiritualium alimenta ministret: Secundus futuri adventus tui gaudio electorum participio jungat: Euphrasius quadrifluo Evangeliorum amne Catholicae fidei dogmata firmet: Caecilius coetibus Angelorum nos adsociet. Sic quoque plebs alumna Sanctorum tuorum in canticis labiorum et laudis jubilo festa rite excolens, septempliciter dono gratiarum exuberet; ut ad id, quod oculus non vidit, nec auris audivit, quod praeparasti his, qui te diligunt, criminum mole dempta, [Col. 1116A] aethereis sedibus contutanda praedictorum ducatu perducatur ad regnum.

Pater noster. Liberati a malo. fol. 2.

Lauda. Vos estis vasa sancta Domino. Benedictio. Deus, qui Torquati et Sociorum ejus. Quaere retro in Vesperis praecedentibus.



DIE II MAII. IN FESTO SANCTI FELICIS DIACONI HISPALENSIS.



Ad Vesperum.

Lauda. Speravit anima. fol. CLVI. Sono. Fac mecum, Deus. fol. CLVIII.

[CCXXXVII] Antiphona. Beatus vir, qui non est lapsus verbo oris sui, et non est compunctus tristitia delicti. P. Felix, qui non habuit moestitiam in animo [Col. 1116B] suo. V\. Beatus, qui intelligit super egenum, et pauperem: in die mala liberavit eum Dominus. P. Felix, qui non. V\. Gloria, et honor Patri. P. Felix, qui non.

Dominus sit semper vobiscum. R\. Et cum.

Antiphona. Beatus, cujus Deus Jacob adjutor, est spes ejus in Domino Deo ipsius: P. Qui fecit coelum, et terram, mare, et omnia, quae in eis sunt: V\. Qui ingreditur sine macula, et operatur justitiam: qui loquitur veritatem in corde suo: P. Qui fecit coelum. V\. Gloria, et honor. P. Qui fecit coelum.

Dominus sit semper. R\. Et cum.

Antiphona. Beatus vir, cujus est auxilium abs te, Domine: ascensum in corde ejus disposuisti. P. [Col. 1116C] Ambulabit de virtute in virtutem. V\. Domine Deus virtutum, converte nos, et ostende faciem tuam, et salvi erimus. P. Ambulabit. V\. Gloria, et honor. P. Ambulabit.

Dominus sit semper. R\. Et cum spiritu.

Lauda. Beatus servus ille, quem adveniens Dominus ejus invenerit benefacientem. P. Verum dico vobis, quod super omnia bona constituet illum: Alleluia, alleluia. V\. Beatus vir, qui implevit desiderium suum ex ipsis: non confundetur, dum loquetur inimicis suis in porta. P. Verum. V\. Gloria, et honor. P. Verum.

Hymnus. Deus tuorum. fol. CLVIII. Supplicatio. Oremus, mutato nomine, folio CLVII.

[Col. 1116D] Capitula. Felix martyr tuus, Domine, et nomine probatus et munere consecratus, dum eum ex nomine vocas, et munere consecras: ut eum et nuncupares praescitum, et glorificares electum; Confessionis ergo hujus nos participes effice, et beatitudinis compotes redde: ut, te annuente, infelices eruat de ergastulis inferorum, cum ipse Felix permanet in aeternum.

Pater noster. Liberati a malo. fol. 2.

Benedictio. Christus Dominus, qui beatissimum hunc Martyrem et merito felicem fecit esse et nomi ne, ab omni vos infelicitatis labe expurgei; R\. Amen. Ut, qui per illum feliciter temporales infeli cium infelicitates devicit, felicitati vos aeternae jubeat munerari: R\. Amen. Ut, qui per hunc Martyrem indultae felicitatis privilegio gaudet, in aeterna vos [Col. 1117A] feliciaque [F. felicitate] sine fine laetabundos oblectet. R\. Amen.

Per misericordiam ipsius.

Lauda. Alleluia. Benedictio ejus sicut fluvius inundans in throno honoris. P. Docuit sapientiam; haec omnia justo in bono. Alleluia. V\. Ecce sic benedicetur homo, qui timet Dominum. P. Docuit sapientiam. V\. Gloria, et honor Patri. P. Docuit sapientiam.

Oratio. Felix martyr tuus, Domine, quem utique felicem esse et nomine voluisti et merito, suo nos suffragio tueatur in saeculo; ut cum tristitia animi et si fuit temporaliter quae accideret, non tamen extitit, quae noceret: tristitiam nocituram a nostris cordibus sua submoveat prece; ut, qui illum nomine hereditasti [Col. 1117B] aeterno, nos, ne pereamus, supplicio digneris liberare perpetuo. R\. Amen.

Per misericordiam tuam.

In nomine Domini nostri Jesu Christi.



Ad Matutinum.

Antiphona. Labia mea, Domine, aperies. Psalmus L. Oratio. Exultent, Domine, labia nostra. folio 60.

Antiphona 1. Felix in gloria est imitandus in timore Domini; P. Quia in bonitate, et alacritate animi placuit Deo Israel. V\. In memoria aeterna erit justus: et ab auditu malo non timebit. P. Quia in bonitate. V\. Gloria, et honor. P. Quia in bonitate.

Oratio. Omnipotens Christe, Filius Dei Patris Altissimi, qui in sensu Felicis martyris circumspectiones [Col. 1117C] tuas dedisti, adimplens illum spiritu sapientiae, et vestiens stola gloriae sempiternae: quo infelicitatem saeculi feliciter vincens, felicitatis illius sanctae Hierusalem mereatur effici heres; da nobis felici ejus merito triumphare, ut infelicitates nostrae felici ejus suffragio propellantur, et vita ipsa in melius commutetur. R\. Amen.

Per misericordiam, etc.

Antiphona 2. Felix, qui non habuit animi sui tristitiam, et non excidit ab spe sua. P. Jocunditate et exultatione thesaurizavit super eum Dominus, et nomine aeterno hereditavit illum. [CCXXXVIII] V\. Cibavit illum pane vitae et intellectus, et aqua sapientiae salutaris potavit illum: P. Jocunditate. V\. Gloria, et honor. P. Jocunditate.

[Col. 1117D] Oratio. Felix tuus, Domine. Quaere retro in Vesperis praecedentibus.

Antiphona 3. Felix, qui potuit transgredi, et non est transgressus; et facere mala, et non fecit: P. Ideo stabilita sunt opera ejus in Domino, et eleemosynas illius enarrabit Ecclesia sanctorum. V\. Benignus vir, qui miseretur et commodat, disponet sermones suos in judicio: quia in aeternum non commovebitur. P. Ideo stabilita. V\. Gloria, et honor Patri. P. Ideo stabilita sunt.

Oratio. Felix est, Domine, quem ita tuo munere facis esse felicem, ut transgressionis nesciat voluptates: ut, cum possit transgredi, transgressum se esse non noverit: nec male facere, cum utique possit [Col. 1118A] a rectis semitis deviare; Qui ergo non suo sed tuo munere felicitatis hujus promeruit donum, nostrae infelicitatis suis precibus detergat opprobrium: quo, tanti Martyris ducatu in saecula gubernati, et voluntatem peccandi nesciamus habere, et transgressionis culpas ignoremus perficere. R\. Amen.

Per misericordiam tuam, etc.

R\. Felix vir, qui inventus est sine macula: et qui post aurum non abiit, nec speravit in pecunias et thesauros. P. Quis est hic, laudabimus eum, fecit mirabilia in vita sua: V\. Ideo stabilita sunt dona ejus in Deo suo, et eleemosynas illius enarravit Ecclesia sanctorum. P. Quis est. V\. Gloria, et honor. P. Quis est.

Oratio. Deus auctor felicitatis aeternae, qui in [Col. 1118B] tantum fecisti Felicem martyrem tuum esse felicem, ut nec post aurum abiret, nec in thesauros et pecunias speraret: cum sine avaritiae contagio margaritas fulgens praedicando seminaret in populo; da nobis, ut totius avaritiae retinacula perhorrentes, justitiae verbum in ore portemus: quo legem et misericordiam in lingua habentes, infelicitatem saeculi Felicis tui merito superemus, et felicitatem vitae aeternae feliciori ejus suffragio capiamus. R\. Amen.

Per misericordiam.



In Laudibus.

Ad Canticum. Antiphona. Thronum gloriae hereditans illi: dat votum optanti, et benedicite annos justi.

Canticum. Confirmatum est cor meum. Quaere folio LXXXVI. Canticum. Benedictus es, Domine Deus. [Col. 1118C] folio 6.

Sono. Septies in die laudem dixi tibi, Domine Alleluia, alleluia: V\. Super judicia justitiae tuae. Alleluia. alleluia.

Lauda. Laudate Dominum de coelis. Alleluia. alleluia: laudate eum in excelsis, Alleluia, alleluia. Psalmus CXLVIII.


Lectio libri Sapientiae Salomonis (Cap. XIV, XV).

R\. Deo gratias.

Beatus vir, qui non est lapsus verbo ex ore suo, et non est stimulatus tristitia delicti. Felix, qui non habuit in animo suo tristitiam, et non excidit a spe sua. Beatus vir, qui in sapientia sua moratur, et qui in justitia sua meditatur, et in sensu cogitavit inspectionem [Col. 1118D] Dei. Qui timet Deum, faciet bonum: et qui continens est justitiae, apprehendet illud, et obviabit illi quasi mater honorificata, et quasi similiter a virginitate suscipiet illum. Cibabit illum panis vitae et intellectus, et aqua sapientiae salutaris potabit illum. Et firmabitur in illo, et non flectetur: et continebit illum, et non confundetur: et exaltabit illum apud proximos suos, et in medio Ecclesiae aperiet os ejus: adimplebit illum spiritus sapientiae et intellectus, et stola gloriae vestiet illum. Jocunditatem et exultationem thesaurizavit super eum, et nomine aeterno hereditavit illum. R\. Amen.

Hymnus. Deus tuorum militum. Fol. CLVIII. Supplicatio. Oremus Redemptorem. Capitula. Felix martyr tuus. Lauda. Alleluia. Benedictio ejus sicut fluvius. [Col. 1119A] Benedictio. Christus Dominus, qui beatissimum. Quaere in Vesperis praecedentibus. Exeunte Vespera Lauda. Speravit anima mea. folio CCV. Sono. Fac mecum, Deus, signum in bono. Quaere fol. CLIX.

Antiphona. Orate ad Dominum, viri sancti, ut concedat populo suo salutem; P. Et omnis infirmitas auferatur a nobis. V\. Confitemini Domino, quoniam bonus: quoniam in saeculum misericordia ejus. P. Et omnis. V\. Gloria. P. Et omnis.

Dominus sit. R\. Et cum.

Lauda. Corpora sanctorum quiescentium in loco [CCXXXIX] isto, orate pro nobis ad Dominum; P. Ut donet pacem super terram et requiem temporibus nostris. Alleluia, alleluia. V\. Laudate Dominum, omnes Gentes: et conlaudate eum omnes populi. P. [Col. 1119B] Ut donet. V\. Gloria. P. Ut donet.

Hymnus. Deus tuorum militum. fol. CLVIII. Supplicatio. Oremus. Capitula. Felix martyr tuus. Benedictio. Christus Dominus. Lauda. Alleluia. Benedictio ejus. Oratio. Felix tuus, Domine. Quaere retro in proximis Vesperis praecedentibus.



DIE III. IN FESTO INVENTIONIS SANCTAE CRUCIS.



Ad Vesperum.

Lauda. Laudaverunt te, Domine, omnes Angeli tui, et hymnum dixerunt, dum perficeres fabricam coeli. Tuus est dies, et tua est nox: P. Tu fecisti Solem et Lunam. V\. Tu confirmasti in virtute tua mare: contribulasti capita draconum super aquas. P. Tu fecisti.

[Col. 1119C] Dominus sit. R\. Et cum.

Sono. O bona Crux, quae decorem et pulchritudinem de manibus Domini suscepisti, quia diu desiderata, solicite amata, sine intermissione quaesita. Alleluia. V\. Sancta Crux, antequam te Dominus adscenderet, timorem terrenum habuisti; modo vero, quia inventa es amorem coelestem obtinens, pro voto susciperis. Alleluia.

Dominus sit. R\. Et cum.

Antiphona. Alleluia. Gloriemur in Cruce Domini nostri Jesu Christi; P. Per quem nobis mundus crucifixus est, nosque mundo. V\. Cantate Domino canticum novum: quia mirabilia fecit. P. Per quem nobis, [Col. 1119D] V\. Gloria, et honor. P. Per quem nobis.

Dominus sit. R\. Et cum.

Lauda. Pacificavit omnia per sanguinem Crucis suae, sive quae in coelis, sive quae in terris sunt, Dominus Jesus Christus: P. Quoniam in ipso habitat omnis plenitudo Divinitatis corporaliter: P. Qui est caput omnis principatus. Alleluia, alleluia. V\. Omnes gentes plaudite manibus: jubilate Deo in voce exultationis. P. Quoniam in ipso. V\. Gloria, et honor. P. Qui est caput.



Hymnus.



   Pange, lingua gloriosi
Praelium certaminis,
Et super Crucis trophaeum
Dic triumphum nobilem:
[Col. 1120A] Qualiter Redemptor orbis
Immolatus vicerit.

   De parentis protoplasti
Fraude Factor condolens,
Quando pomi noxialis
Morte morsu corruit:
Ipse lignum tunc notavit,
Damna ligni ut solveret.

   Hoc opus nostrae salutis
Ordo depoposcerat,
Multiformis proditoris
Ars ut artem falleret,
Et medelam ferret inde,
Hostis unde laeserat.

   Quando venit ergo sacri
[Col. 1120B] Plenitudo temporis,
Missus est ab arce Patris
Natus orbis Conditor,
Atque ventre virginali
Carne factus prodiit.

   Vagit infans inter arcta
Conditus praesepia:
Membra pannis involuta
Virgo mater alligat;
Et manus, pedesque, crura
Stricta cingit fascia.

   Lustra sex qui jam peracta
Tempus implens corporis,
Se volente natus ad hoc,
Passioni deditus,
[Col. 1120C] Agnus in Cruce levatur
Immolandus stipite.

   Hic acetum, fel, arundo,
Sputa, clavi, lancea
Mite corpus perforatur:
Sanguis unda profluit:
Terra, pontus, astra, mundus
Quo lavantur flumine!

   Crux fidelis inter omnes
Arbor una nobilis:
Nulla talem silva profert
Fronde, flore, et germine;
Dulce lignum, dulcem clavum
Dulce pondus sustinet.

   [Col. 1120D] Flecte ramos, arbor alta,
Tensa laxa viscera;
Et rigor lentescat ille,
Quem dedit nativitas,
Ut superni membra Regis
[CCXL] Mite tendas stipite.

   Sola digna tu fuisti
Ferre pretium saeculi;
Atque portum praeparare
Nautae mundi naufrago,
Quem sacer cruor perunxit
Fuso Agni sanguine.

   Gloria, et honor Deo
Usquequaque altissimo,
Una Patri, Filioque,
[Col. 1121A] Inclyto Paraclito,
Cui laus, et potestas,
Per aeterna saecula.
   Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nos vexillo Crucis suae propitius justificare dignetur. R\. Praesta, aeterne omnipotens Deus.

Kyrie eleison, R\. Christe eleison, Kyrie eleison.

Capitula. Domine Jesu Christe noster Conditor et Redemptor, qui nosti nos cecidisse saucios in delictis; erige nos in virtute et victoria sanctae Crucis: da nobis salutis esse praemium, quod tibi pro nobis fuit poenale supplicium: ut eo quod tu mortem sustulisti [Col. 1121B] ad mortis victoriam, nos habeamus ad peccatorum veniam, et vitam aeternam.

Pater noster. Liberati a malo. fol. 2.

Benedictio. Christus Dei Filius, qui pacificavit omnia per sanguinem. Crucis suae, vera nos crucifixione mortificet: R\. Amen. Ut erecti semper in victoriam Crucis, devicto semper diabolo triumphemus; R\. Amen. Quo venerabile Crucis festum devotione promptissima celebrantes, et hic et in aeternum mereamur esse felices. R\. Amen.

Per misericordiam.

Lauda. Dominus Jesus Christus, qui est testis fidelis, primogenitus mortuorum, et princeps regum terrae. P. Ipse dilexit nos, et lavit nos a peccatis nostris sanguine suo. Alleluia. V\. Lapidem, quem [Col. 1121C] reprobaverunt aedificantes, hic factus est in caput anguli. P. Ipse dilexit nos. V\. Gloria, et honor. P. Ipse dilexit.

Oratio. Christe Dei Filius, in cujus nomine per Crucis mysterium omne genu flectetur; da nobis in Cruce tua copiosius exultare, ut in ejus victoria, et illaesi mare saeculi transeamus, et ad te coronandi post nostrum transitum accedamus. R\. Amen.

Per misericordiam.

In nomine Domini.



Ad Matutinum.

Antiphona. Ego dormivi: et resurrexi, quoniam Dominus suscitavit me. Psalmus III.

Oratio. Domine Jesu Christe, qui pro nobis soporem [Col. 1121D] mortis ideo suscepisti, ne nos amplius obdormiremus in mortem; dona, ut qui te moriente renascimur, te etiam vivificante a peccatorum lecto surgamus: nec ultra jam obruamur poena peccati, qui nos redemptos congaudemus pretio sacri sanguinis tui. R\. Amen.

Per misericordiam.

Antiphona 1. In nomine Domini omne genu flectatur coelestium, terrestrium et infernorum; P. Quia Dominus obediens usque ad mortem, mortem autem Crucis. P. Ideo Dominus Jesus Christus in gloria est Dei Patris. V\. Audite haec omnes gentes: auribus percipite, qui habitatis orbem: P. Quia Dominus. V\. Gloria, et honor. P. Ideo Dominus.

[Col. 1122A] Oratio. Christe Dei Filius. Quaere in Vesperis praecedentibus.

Antiphona 2. Christus Jesus, qui, cum in forma Dei esset, non rapinam arbitratus est, esse se aequalem Deo, sed semetipsum exinanivit, P. Formam servi accipiens, humiliavit se usque ad mortem, mortem autem Crucis. V\. Ipse fecit nos, et non ipsi nos; nos autem populus ejus, et oves pascuae ejus. P. Formam servi accipiens. V\. Gloria, et honor Patri. P. Formam servi.

Oratio. Christe Jesu, qui, mortalitatis nostrae forma suscepta, mortis nostrae et Crucis voluisti sustinere injuriam; da nobis, ut Crucis tuae munimine circumsepti devincamus omnes laqueos inimici. R\. Amen.

[Col. 1122B] Per misericordiam.

Antiphona 3. Juste judicans peccata nostra portavit corpore suo super lignum; P. Ut a malis separati cum justitia vivamus. V\. Jubilate Deo omnis terra: servite Domino in laetitia. P. Ut a malis. V\. Gloria, et honor Patri. P. Ut a malis.

Oratio. Juste quidem, Domine, judicans peccata nostra in corpore tuo super lignum portasti, cum diabolum non potestate, sed justitia devicisti: ut qui per debitam mortem nostram servituti ejus subjugati eramus, per indebitam mortem tuam ad libertatis gratiam redeamus; [CCXLI] fac nos ergo ut in te semper liberi esse possimus, qualiter tecum et hic et in aeternum sine fine vivamus. R\. Amen.

Per misericordiam.

[Col. 1122C] R\. Jesum Nazarenum, quem unxit Deus Spiritu Sancto, et virtute, quem Judaei repulerunt, et occiderunt suspendentes in ligno: Hunc Deus suscitavit post diem tertium, et dedit illum manifestum fieri non omni populo; sed nobis praedestinatis ab eo, qui cum ipso manducavimus, et conversati sumus. P. Posquam resurrexit a mortuis. V\. Apparuit Dominus, januis clausis, discipulis suis. P. Postquam. V\. Gloria, et honor Patri. P. Postquam.

Oratio. Jesu Nazarene, qui a Judaeis suspensus in ligno, magno resurrectionis devicta morte triumphasti miraculo; dignare te manifestum fieri in cordibus nostris: et, qui post mortem Crucis resurgens, tuis es manifestatus discipulis; post vulnera nostrae corruptionis, tuae nos subsequantur munera pietatis. [Col. 1122D] R\. Amen.

Per misericordiam.



In Laudibus.

Ad Canticum. Antiphona. Cantemus Domino: gloriose enim honorificatus est.

Canticum. Cantemus Domino: gloriose. Quaere fol. 369.

Ad Benedictus. Antiphona. Tibi soli Deo honor, et gloria, virtus, et potestas in saecula saeculorum.

Canticum. Benedictus es Domine Deus. fol. 6.

Sono. O bona Crux. Quaere in Vesperis praecedentibus.

Lauda. Laudate Dominum de Coelis Alleluia: laudate [Col. 1123A] eum in excelsis Alleluia, alleluia. Psalmus CXLVIII.

Prophetia. Ego Joannes fui in spiritu, et ostendit mihi. fol. 392.

Hymnus. Pange lingua gloriosi.

Supplicatio. Oremus Redemptorem mundi Dominum. Quaere in Vesperis praecedentibus.

Capitula. Ineffabile satis est, Domine, mysterium Crucis tuae, quo et mortis potestatem evacuas, et resurrectionis luce coruscas; Da ergo nobis et initia, et perfectionem sanctae virtutis: ut, dum praedicamus gloriam Crucis, ad praemium mereamur pertingere immortalitatis.

Pater noster. Liberati a malo. folio 2.

Lauda. Dominus Jesus Christus.

[Col. 1123B] Benedictio. Christus Dei Filius. Quaere in Vesperis praecedentibus.



DIE XX. IN SANCTORUM CYRIACI, ET PAULAE, MARTYRUM.

Omnia dicantur plurimorum Martyrum, fol. CLXII, excepto Hymno, qui est iste: Sacrum tempus in calculo. folio CII.



FESTA JUNII. DIE XVII. IN FESTIVITATE SANCTI ADRIANI ET NATALIAE.



Ad Vesperum.

Antiphona. Exortum est in tenebris. fol. CLXII.

Sono. Alleluia. Judicium datum est Sanctis. P. In hora sacrificii vespertini. Alleluia, alleluia. V\. Ecce Michael unus principum priorum veniet, ut sanctificentur [Col. 1123C] multi. P. In hora.

Dominus sit. R\. Et cum.

Antiphona. Desiderium bonum justis dabitur. P. Et mulier gratiosa inveniet gloriam. V\. Justi vero hereditate possidebunt terram: et inhabitabunt in saeculum saeculi super eam. P. Et mulier. V\. Gloria, et honor. P. Et mulier.

Dominus sit semper. R\. Et cum.

Lauda. Desiderium justorum omne bonum est Alleluia, P. Et mulier servans semitas justitiae, vias sanctorum custodiens. Alleluia, alleluia. V\. Salus autem justorum a Domino: et protector eorum est in tempore tribulationis. P. Et mulier. V\. Gloria, et honor. P. Et mulier.



Hymnus.
[Col. 1123D]


   Hierusalem gloriosa,
Mater una Martyrum,
Sors beata post labores,
Jus pium post turbines,
Quae tuorum laeta cursu
Promptior adtolleris;

   Terge luctum, sume plausum,
Pande portum civibus:
Excipe quos sustinebas
Post triumphos laetior,
In quibus victrix resultas,
Da decus victoriae.

   [CCXLII] Adrianus cum beata
Conjuge Natalia,
[Col. 1124A] Ferculum duplex amoris,
Unio charismatis,
Munus igneum, pignus almum,
Coelibe connubium:

   Hoc die tibi dicantes
Vota conscientiae,
Cursibus ad te recurrunt:
Hinc ovantes invicem,
Dant Deo dona vicissim
Conjugalis gratiae.

   Enitet ille supremo
Passionis stigmate;
Haec piae compassionis
Destinato munere:
Cursus est diversus illis,
[Col. 1124B] Sors, et una gloria.

   Hic viris pro spe superna
Conligatis miscitur;
Adnotari cum Beatis
Semper optat illico:
Hincque vaccis inligatur,
Huicque rursus traditur.

   Uxor hunc visura surgens
Percitis congressibus,
Carceres adit remotos,
Castra cernit Martyrum;
Osculat vincla beata,
Fert viro constantiam.

   Suadit utpote Palaestrae
Vim sacrae certaminis;
[Col. 1124C] Suadit hinc promissa coeli,
Suadit et plus perpetim
Voce, voto et impetrato,
Muneris instantia.

   Liber hujus evocatu
Vinculis carnalibus
Caeditur, exenteratur,
Nexibus distenditur;
Et pedum compage truncus
Corpore dissolvitur.

   Chara hujus in supremis
Mota conjux osculis,
Surge, dixit, pone dextram,
Quam recisam conjugi
Des mihi pignus amoris,
[Col. 1124D] Des stipem dulcedinis.

   His manum libens tetendit,
Quam recisit carnifex:
Nec mora mox inter ipsa
Enecatus vulnera,
Conjugem dote secunda
Sanguinis hereditat;

   Quae sacri laboris usum
Prorogans certantibus,
Quicquid est poenale, substat
Molle tritum debile:
Praemonet, jubet, fovetque
Provocatrix gloriae.

   Cerneres virile robur
[Col. 1125A] Fervidis conatibus,
Artubus fessis mederi,
Conligare vulnerum
Inditis plagas fomentis,
Vel medelis congruis

   Serviens manu, vel ore
Martyrum discrimini,
Fert eis consulta pacis,
Fert cibum solaminis;
Obsequens effecta cunctis,
Plectitur in singulis;

   Quae tamen viri corona
Per triumphos reddita,
Dum suum corpus piorum
Inlinit cruoribus,
[Col. 1125B] Nil minus perfert ab illis,
In quibus haec vicerit.

   O sacrum vere honestum
Vinculum connubii!
O novus cursus laborum
Junctionis unicae!
Ambo currunt, ambo vincunt;
Est utrisque gloria.

   Haec tua, Custos Superne,
Munerum diversitas,
Pertrahas, signes ad illam
Laureandos Patriam,
Qua tibi laudes Beati,
Post agones insonant.

   Clarus ille hic coruscat
[Col. 1125C] Michael Archangelus,
Utpote Deus patrandis
Eminens virtutibus:
Dat locum nomen vigoris
De favore muneris.

   Hujus ergo imprecatu,
Vel tuorum Martyrum,
Ferto nobis hanc medelam,
Qua reatum diluas,
Criminum nodos resolve,
Da fomentum gratiae;

   Quo tremenda judicantis
Cum dies inluxerit,
Festa, quorum praedicamus,
Misceamur gaudiis;
[Col. 1125D] Et quibus non est corona,
Sit fides ad gloriam.

   [CCXLIII] Laus tibi per omne tempus
Trinitas indifferens,
Laus, honor, virtusque summa,
Singularis gloria;
Quae Dominum te saeculorum,
Personet in saecula.
      Amen.

Supplicatio. Oremus Redemptorem, mutatis nominibus, fol. CLXXXVII.

Capitula. Christe, qui multiplici diversitate virtutum, et copioso certamine passionum beatos martyres Adrianum atque Nataliam provexisti ad regnum: [Col. 1126A] dum et illum robore patiendi, et istam praevenis gratia obsequendi: cum et per illum substernis fidei hostes, et per hanc vinctos pro te reficis martyres; da nobis, utraque virtute posse adipiscere quod optamus, et evadere quod pavescimus: ut, vitiorum carnalium victores effecti, bonorum exhibitione obsequiorum coram te efficiamur idonei: et qui corporei sanguinis effusione non meremur coronam, votorum impensione perducamur ad veniam.

Pater noster. Liberati a malo. fol. 2.

Benedictio. Christus Dominus, qui sanctos suos Adrianum atque Nataliam alterna decertandi decoravit virtute, devotionem vestram unione charitatis exornet; R\. Amen. Quique potentiali obsequio famulae suae Nataliae Martyres refrigeravit in poenis, [Col. 1126B] corda vestra justificet a delictis, et vota remuneret pro susceptione hujus festivitatis: R\. Amen. Ut per quem Sanctis ministravit solatii verbum, per eum nobis praeroget petitionis effectum. R\. Amen.

Per misericordiam.

Lauda. Corona Sanctorum timor Domini; gratia autem mulieris sedulae delectabit virum suum. Alleluia: P. Quia mandata Domini in corde mulieris sanctae. Alleluia, alleluia. V\. Beata gens, cujus est Dominus Deus ejus; populus, quem elegit Dominus in hereditatem sibi. P. Quia mandata. V\. Gloria, et honor. P. Quia.

Oratio. Christe, qui diversis beatorum certaminibus, Adriani scilicet atque Nataliae, et Martyrum mederis discrimini, et exemplum secuturae praerogas [Col. 1126C] plebi: dum et illi corpus ad agones corroboras, et hujus os beneficientiae satisfactione inflammas; esto inluminatio nostra, et salus: valeat corpus nostrum servitutis tuae ducere jugum: os salutis meditare praeconium: nihil possit caro, quod tibi displiceat: nulla os praedicet, quae a tua praeceptione dissentiant; exultet ergo cor nostrum, et caro nostra in te Deum vivum: ut te opitulante illis jungamur post transitum, quibus hic viventes dependimus famulatum. R\. Amen.

Per misericordiam.

In nomine Domini.



Ad Matutinum.

Antiphona. Da nobis laetitiam. Psalmus L.

Oratio. Redde nobis. Fol. CLXIII.

[Col. 1126D] Antiphona 1. Pars bona, mulier bona, in parte bona timentium Deum. P. Dabitur viro pro factis bonis. V\. Beati, qui custodiunt judicium, et faciunt justitias in omni tempore. P. Dabitur. V\. Gloria, et honor. P. Dabitur.

Oratio. Christe, qui diversis beatorum. Quaere retro in Vesperis praecedentibus.

Antiphona 2. In congregatione Sanctorum multa gloria, P. Et lex clementiae in lingua mulieris sanctae. V\. Salus autem justorum a Domino: et protector eorum est in tempore tribulationis. P. Et lex clementiae. V\. Gloria, et honor. P. Et lex.

Oratio. Deus, qui Beatorum gaudio atque certamini votum Adriani tui martyris miscuisti, dum et [Col. 1127A] aeterna promissa solicitat, dumque se adnotari cum Martyribus condemnatis exoptat; concede nobis ejus meritis, elui funditus a delictis: ut, eraso nostrorum chirographo criminum, nomen nostrum adnotetur in catalogo electorum. R\. Amen.

Per misericordiam.

Antiphona 3. Radix justorum proficiet. P. Mulier autem diligens corona est viro suo. V\. Et erit, tamquam lignum, quod plantatum est secus decursus aquarum, quod fructum suum dabit in tempore suo. P. Mulier autem. V\. Gloria, et honor Patri. P. Mulier autem.

Oratio. Omnipotens sempiterne atque ineffabilis Deus, praesta nobis; ut obtentu beatae famulae tuae Nataliae salvemur in mundo, quae repausatio Sanctis [Col. 1127B] tuis extitit in ergastulo: et, quae plagis Beatorum exhibuit diligentiam, peccantibus curam proroget indefessam. R\. Amen.

Per misericordiam.

R\. Justi omnes quasi virens folium germinabunt: [CCXLIV] et mulier fortis annos viri sui. P. In pace implevit. V\. Mulier fortis oblectat virum suum, et annos vitae illius. P. In pace implevit. V\. Gloria, et honor. P. In pace.



In Laudibus.

Ad Canticum. Antiphona. Datio Dei permanet justis, et profectus illius successus habebit in aeternum.


Canticum Ecclesiastici Salomonis (Cap. XI, XXVI).

[Col. 1127C] Datio Dei permanet justis, * et profectus illius successus habebit in aeternum.

Mulieris bonae beatus vir: * numerus enim annorum ejus duplex.

Mulier fortis oblectat virum suum, * et annos vitae illius in pace implebit.

Pars bona, mulier bona, * in parte bona timentium Deum dabitur viro pro factis bonis:

Gratia mulieris castae delectabit virum suum, * et ossa illius impinguabit.

Columnae aureae super bases argenteas, * et pedes firmi super plantas stabilis mulieris.

Fundamenta aeterna super petram solidatam, * et mandata Dei in corde mulieris sanctae.

Gloria, et honor, etc.

[Col. 1127D] Ad Benedictus. Antiphona. Sancti et humiles corde, spiritus et animae justorum benedicite Dominum.

Canticum. Benedictus es Domine fol. 6. Sono. Alleluia. Judicium datum. Quaere in Vesperis praecedentibus.

Lauda. Laudate Dominum de Coelis. Alleluia, alleluia: laudate eum in excelsis. Alleluia, alleluia: laudate eum in excelsis. Alleluia, alleluia. Psalmus CXLVIII.


Lectio libri Ecclesiastici Salomonis (Cap. XI, XXVI).

R\. Deo gratias.

Datio Dei permanet justis, et profectus illius successus habebit in aeternum. Mulieris bonae beatus vir: numerus annorum ejus inaestimabilis. Mulier fortis oblectat virum suum, et annos vitae illius in pace implebit. Pars bona, mulier bona, in parte bona timentium Deum dabitur viro pro factis bonis. Gratia [Col. 1128A] mulieris sedulae delectabit virum suum, et ossa illius impinguabit. Disciplina illius, datum Dei. Mulier sensata et tacita, non est immutatio eruditae animae. Gratia super gratia, mulier sancta et pudorata. Omnis autem ponderatio non est digna continentis animae. Sicut Sol oriens in mundo altissimi Dei, sic mulieris bonae species in ornamento domus est: lucerna splendens super candelabrum sanctum, species faciei super aetatem stabilem. Columnae aureae super bases argenteas, et pedes firmi super plantas stabilis mulieris. Fundamenta aeterna super petram solidatam, et mandata Dei in corde mulieris sanctae. R\. Amen.

Hymnus. Hierusalem gloriosa. Supplicatio. Oremus. Quaere in Vesperis praecedentibus.

[Col. 1128B] Capitula. Ingeniti Dei Patris Filius alme, qui alternantem viri vel conjugis fidem Adriani videlicet atque Nataliae, alternanti favore corroboras, alterno voto coronas: dum contra sexum virorum femina fingens, et ultra naturam vir per feminam valens, alter in alterius virtute tripudiat, alterque in altero victor exultat; da nobis, ut, alternis amicitiae profectibus gratulantes, proficiamus in melius: habeamusque socios in virtute, quos innoxos tenemus in foedere: per hos provocati ad gloriam, quibus consimiles consistimus in natura: ut, alterutro exemplo accensi, habeamus meritis alternis post transitum veniam, qui singulari bonorum operum efficacia non meremur promereri coronam.

Pater noster. Liberati a malo. fol. 2.

[Col. 1128C] Lauda. Corona Sanctorum. Benedictio. Christus Dominus. Quaere in Vesperis praecedentibus. Exeunte Vespera Lauda. Exortum est in tenebris. Sono. Alleluia. Judicium datum. Quaere in primis Vesperis praecedentibus.

Antiphona. Exultatio justi multa gloria: P. Et gratia mulieris sedulae delectabit virum suum. V\. Justi vero hereditate possidebunt terram: et inhabitabunt in saeculum saeculi super eam. P. Et gratia. V\. Gloria, et honor. P. Et gratia.

Dominus sit. R\. Et cum.

Lauda. Gloria justorum timor Domini. P. Et gratia super gratia, mulier sancta et pudorata. Alleluia. V\. Beati immaculati in via: qui ambulant in [Col. 1128D] lege Domini. P. Et gratia. [CCXLV] V\. Gloria, et honor. P. Et gratia.

V\. Gloria, et honor. P. et gratia.

Hymnus. Hierusalem gloriosa. Supplicatio. Oremus. Quaere in primis Vesperis.

Capitula. Deus, qui peccatores sine merito salvas et justos ex gratia praecedente glorificas; quique Adrianum ex infidelitate revocasti ad fidem, et Nataliam obsequiali coronasti ex munere: nostris, quaesumus, in eorum festo et iniquitatibus parce, et spirituali nos ardore succende: quo spiritaliter accensi in intimis ad te proclamemus e terris:

Pater noster. Liberati a malo. fol. 2.

Benedictio. Omnipotens Dominus respiciat vota vestra, qui Adrianum martyrii palma, et Nataliam obsequendi [Col. 1129A] glorificavit ex gratia; R\. Amen. Illorum quoque nos suffragio tueatur, quorum plagis Natalia famulatus sui dependit obsequium. R\. Amen. Ut praesentis diei solemnitate ovantes et hic et in futuro eorum gaudiis mereamini esse participes. R\. Amen.

Per misericordiam.

Lauda. Lux justorum laetificat eos: sapiens autem P. Mulier aedificat domum suam. Alleluia. V\. Potens in terra erit semen ejus: generatio rectorum benedicetur. P. Mulier aedificat. V\. Gloria, et honor. P. Mulier aedificat.

Oratio. Christe, qui diversis. Quaere in primis Vesperis praecedentibus.



DIE XIX.


IN FESTO SANCTORUM GERVASII ET PROTASII, MARTYRUM.

[Col. 1129B] Omnia dicantur plurimorum Martyrum, novem lectionum, excepto hymno, qui est iste:



   Grates tibi Jesu novas
Novo reperto munere,
Protasio et Gervasio
Martyribus inventis, cano.

   Piae latebant hostiae,
Sed non latebant; nam Sacer
Latere sanguis non potest,
Qui clamat ad Deum Patrem.

   Coelo refulgens gratia
Artus revelavit sacros:
Nequimus esse martyres,
Sed reperimus martyres.

   His qui requirat testium
[Col. 1129C] Voces, ubi facta est fides;
Sanatur impos mentis,
Ope fatetur martyres.

   Caecus recepto lumine,
Mortisque sacrae meritum probat:
Severus est nomen viri;
Visus ministri publici.

   Ut martyris vestem adtigit,
Et ora tersit nubila,
Lumen refulget illico,
Fugitque pulsa caecitas.

   Soluta turba vinculis,
Spiris draconis libera
Emissa totis urbibus
[Col. 1129D] Domum redit cum gaudio.

   Vetusta saecla vidimus,
Jactataque daemonia,
Tactuque et umbra corporum
Aegris salutem redditam.

   Deo Patri sit gloria,
Ejusque soli Filio,
Sancto simul Paraclito,
In sempiterna saecula.
   Amen.


IN DOMINICO PRO ADVENTU SANCTI JOANNIS BAPTISTAE.



Ad Vesperum.

Lauda. Die mandavit Dominus misericordiam suam, P. Et nocte declaravit. V\. Apud me oratio Deo vitae meae, dicam Deo meo: Susceptor meus es.

[Col. 1130A] Oratio. Deus, qui tuam in die mandas misericordiam; et in nocte declaras: quaesumus, ut in die nos protegas ad salutem; et in nocte defendas ad requiem. R\. Amen. Per misericordiam.

Sono. Deus praecinxit me virtute: et posuit immaculatam viam meam. Alleluia. Dextera tua Domine, suscepit me: et disciplina tua ipsa me docuit.

Dominus sit. R\. Et cum.

Antiphona. Alleluia. Benedicam te Domine Deus meus: P. Et laudabo nomen tuum, quia tu es, qui facis mirabilia solus. V\. Exultabo te Domine Rex meus, et Deus meus: et benedicam nomini tuo in saeculum, et in saeculum saeculi [CCXLVI] P. Et laudabo. V\. Gloria, et honor. P. Et laudabo.

Dominus sit. R\. Et cum.

[Col. 1130B] Lauda. Laudem Domini loquetur os meum. Alleluia: P. Et benedicet omnis caro nomen sanctum ejus. Alleluia, alleluia, alleluia. V\. Propter hoc delectatum est cor meum, et exultavit lingua mea: insuper et caro mea requiescit in spe. P. Et benedicet. V\. Gloria, et honor. P. Et benedicet.

Hymnus. O lux beata Trinitas. fol. 113.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut gratia adventus sancti Joannis Baptistae et praecursoris sui nobis remissionem peccatorum et pacem propitius largiri dignetur. R\. Praesta, aeterne omnipotens Deus.

Kyrie eleison, R\. Christe eleison, Kyrie eleison.

Capitula. Deus auctor luminis, conditor claritatis, [Col. 1130C] qui submovisti omnia opera tenebrarum, ut in nobis lucis tuae plenitudo regnaret; respice, quaesumus, super hoc lumen accensum, et hanc gratiam benedictionis a nobis omnibus exoratus infunde: ut sicut haec flamma ad altaris tui obsequium constituta vincit tenebras ac repellit; ita illuminatio tua a sensibus nostris superet omnem fomitem vitiorum.

Pater noster. Liberati a malo. fol. 2.

Benedictio. Christus Dominus vos custodiat propitius, et benedicat placatus: R\. Amen. Clementia sua vos protegat, et a cunctis malis incessanter defendat. R\. Amen. Ejus vos gaudeatis munere dignos, qui peccatorum veniam concedit benignus. R\. Amen.

[Col. 1130D] Per.

Lauda. Misit me sanare contribulatos corde Alleluia: P. Praedicare captivis redemptionem, et caecis reddere lumen. Alleluia, alleluia. V\. Tunc dixi: Ecce venio: in capite libri scriptum est de me, ut faciam voluntatem tuam, Deus meus, et legem tuam, in medio cordis mei. P. Praedicare. V\. Gloria, et honor. P. Praedicare.

Oratio. Domine Deus, qui ad adventum Unigeniti Filii tui Joannem puerum praecurrere voluisti, ut missus a te viam Christo incredulorum cordibus praeparet, sanando contribulatos corde, et caecis restituendo luminis claritatem; suffragio ejus et caecitatem cordis nostri inlumina, et tribulationes cordium nostrorum in aeternum gaudium muta: ut, qui [Col. 1131A] in nativitate Unigeniti Filii tui gaudio Christiano adtollimur, in adventu judicii ejus nullis poenarum vinculis contristemur. R\. Amen.

Per misericordiam.

In nomine Domini.



Ad Matutinum.

Hymnus. Aeterne rerum Conditor. fol. 2.

Oratio. Domine Deus Pater omnipotens inspirator precum, teque invocantium velox auditor; voci nostrae, oramus, clementiae tuae aurem appone, et nostrorum vincula peccaminum potenti miseratione dissolve: ac sicut nos gallorum canoribus ad matutinum gratia provocas consurgere, et prophetali vaticinio in lucem gentium unicae redemptionis praenuncias; ita nunc hymnizantibus nobis intuitu superno [Col. 1131B] adsiste: sic quaesumus, famulatus nostri vota suscipias; ut ad lucem lucis abundanti nos misericordia sublevando perducas. R\. Amen.

Per misericordiam.

Antiphona. Voce mea ad Dominum clamavi: et exaudivit me de monte sancto suo. Psalmus III.

Antiphona. Labia mea, Domine, aperies: et os meum adnunciabit laudem tuam. Psalmus L.

Antiphona. Confitebor tibi in populis, Domine: psallam tibi inter gentes. Psalmus LVI.

Oratio. Ad te Domine clamorem nostrae vocis emittimus; tibique, ut nos de monte sancto tuo exaudias, supplicamus: et, quia tu nosti subjectionis nostrae infirma, virtute nos dexterae tuae corrobora: dele mala nocentia; et ad sequendum te corda excita nostra: [Col. 1131C] nam quia salvari per se non confidit humana fragilitas; eripiat animas nostras emissa de coelo misericordia tua. R\. Amen.

Per misericordiam.

Antiphona 1. Omnis lex, et prophetae usque ad Joannem prophetaverunt: et si vultis scire, ipse est Helias, qui venturus est. P. Qui habet aurem audiendi, audiat. V\. Audi, populus meus, et loquar; Israel, et testificabor tibi: Deus Deus tuus sum ego. P. Qui habet. V\. Gloria, et honor. P. Qui habet.

[CCXLVII] Oratio. Credimus Domine Jesu, quod Praecursor tuus Joannes, quod Prophetae in aenigmate prophetaverunt, ipse digito ostendit, dicens: Ecce Agnus Dei, qui tollit peccatum mundi. Proinde [Col. 1131D] te quaesumus et rogamus, ut, qui primi adventus tui venturum te praedicavit, in secundo adventu tuo, dum judicare veneris vivos et mortuos, nos ad dexteram tuam coronandos statuas. R\. Amen.

Per misericordiam.

Antiphona 2. Joannes erit gaudium et exultatio: erit enim magnus coram Domino: P. Et Spiritu Sancto replebitur adhuc in matris utero. Beatus vir, qui timet Dominum: in mandatis ejus cupiet nimis. P. Et spiritu. V\. Gloria, et honor. P. Et spiritu.

Oratio. Domine Jesu Christe, qui non solum nativitate Praecursoris tui Joannis multos gaudere et exultare praenuncias, sed ipsum quoque Joannem gaudium et exultationem futurum esse significas: ut, qui te in mundo magnificis vocibus nunciaret, ab ipso [Col. 1132A] matris utero sanctificatus procederet; sanctificationis tuae nos indue libertate, ut Spiritu Sancto repleti, mundialium curarum fasce deposito, Angelorum mereamur adunari consortio. R\. Amen.

Per misericordiam.

Antiphona 3. Fuit homo missus a Deo, cui nomen erat Joannes. Hic venit in testimonium: P. Ut testaretur de luce; ut omnes credunt per eum. V\. Ecce sic benedicetur homo, qui timet Dominum. P. Ut testaretur. V\. Gloria, et honor. P. Ut testaretur.

Oratio. Homo missus a te, Christe, Joannes, tibi redditurus testimonium in mundo advenit: qui utique effectus initium gratiae testaretur de luce convertente corda filiorum ad patres eorum; da ergo nobis meritis ejus, ut conversis cordibus te sequamur; [Col. 1132B] ut, et si vita nostra testimonio proprii lapsus impeditur, tuis tamen muneribus decoretur: ut cum tuam fecerimus in omnibus voluntatem, tibi soli videatur vita nostra testimonium reddidisse. R\. Amen.

Per misericordiam.

R\. Spiritus Domini super me, propter quod unxit me: bene nunciare gentibus. P. Misit me, sanare contribulatos corde, praedicare captivis redemptionem, et caecis reddere lumen. V\. Joannes testificabatur Deum, et clamavit, dicens: Post me venit, qui ante me factus est. P. Misit. V\. Gloria, et honor. P. Misit.

Oratio. Deus Pater, qui unctionis tuae Spiritum super Joannem puerum contulisti, quo praecursor [Col. 1132C] effectus Unigeniti Redemptoris pacem praedicaret in populis, et lugentium daret gaudium votis, qui plenus esset spiritu veritatis; praebe nobis tanti vatis munimine annum placabilem ducere, et in sanctitate et justitia tibi usque ad nostrum obitum deservire: quo et in hac vita tuae dulcedinis fructum, et in aeternum capiamus gaudium sempiternum. R\. Amen.

Per misericordiam.



In Laudibus.

Ad Canticum. Antiphona. De nocte vigilat spiritus meus ad te, Deus: quia lux praecepta tua sunt super terram.

Canticum. De nocte vigilat. fol. 64.

[Col. 1132D] Ad Benedictus. Antiphona. Servi Dei, Dominum benedicite: quia vos eruit ab inferis, et de manu mortis liberavit vos.

Canticum. Benedictus es, Domine. fol. 6.

Sono. Deus praecinxit me. Quaere in Vesperis praecedentibus.

Lauda. Laudate Dominum de coelis Alleluia: laudate eum in excelsis Alleluia. Psalmus CXLVIII.


Lectio libri Esaiae Prophetae (Cap. XL).

R\. Deo gratias.

Consolamini, consolamini populus meus, dicit Dominus Deus vester. Loquimini ad cor Hierusalem, et vocate eam: quoniam completa est malitia ejus, dimissa est iniquitas illius: suscepit de manu Domini duplicia pro omnibus peccatis suis. Vox clamantis [Col. 1133A] in deserto: Parate viam Domino, rectas facite semitas Dei nostri in solitudine. Omnis vallis exaltabitur, et omnis mons, et collis humiliabitur, et erunt prava in directa, et aspera in vias planas. Et revelabitur gloria Domini, et videbit omnis caro pariter quod os Domini locutum est. Vox dicentis: Clama. Et dixi: Quid clamabo? Omnis caro foenum, et omnis gloria ejus quasi flos agri. Et siccatum est foenum, et cecidit flos; verbum autem [CCXLVIII] Domini Dei nostri stabit in aeternum. R\. Amen.

Hymnus. Splendor paternae. fol. 67. Supplicatio. Oremus, ut supra.

Capitula. Jam fulget oriens, jam properat dies: jam fugatis tenebris aurora rubescit in luce: jam claret luce purissima coelum, et Sol refulgens radios [Col. 1133B] suos infert mundo: cuncta properant, cuncta festinant: optant te Dominum habere propitium, quem suum auctorem semper agnoscunt pariter et defensorem.

Pater noster. Liberati a malo. fol. 2.

Lauda. Alleluia. Ego sum vox clamantis in deserto: P. Parate viam Domino, rectas facite semitas ejus. Alleluia, alleluia. V\. Vox Domini in virtute: vox Domini in magnificentia. P. Parate viam. V\. Gloria, et honor. P. Parate.

Benedictio. Christus Dominus. Quaere in Vesperis praecedentibus.



DIE XXIV. IN NATIVITATE SANCTI JOANNIS BAPTISTAE.



Ad Vesperum.

[Col. 1133C] Lauda. Speravit anima mea. Folio CLVI.

Sonus. Priusquam te formarem in utero, novi te: et antequam exires de ventre, sanctificavi te, P. Et prophetam in gentibus posui te. Alleluia. V\. Extendit Dominus manum suam ad me, et tetigit os meum: et dixit mihi: Ecce dedi sermones meos in ore tuo: et constitui te in hodierna die super gentes, et regna. P. Et prophetam.

Dominus sit. R\. Et cum.

Antiphona 1. Multi in nativitate ejus gaudebunt: erit enim magnus coram Domino: et Spiritu sancto replebitur: P. Et multos filiorum Israel convertet ad Dominum Deum ipsorum. V\. Potens in terra erit semen ejus: generatio rectorum benedicetur. P. Et multos. P. Gloria, et honor Patri. V\. Et multos.

[Col. 1133D] Oratio. Deus, qui nos in Nativitate Praecursoris tui Joannis voluisti gaudere; fac nos plenum gaudium a te in futura examinatione percipere: ut meritis ejus, qui adventum tuum in spiritu et virtute Heliae praecessisse agnoscitur, et hic et in aeternum copiosis gaudiis conlaetemur. R\. Amen.

Per.

Antiphona 2. De ventre matris meae vocavit me Dominus nomine meo. Et posuit os meum ut gladium acutum: P. Sub velamento manus suae protexit me: posuit me quasi sagittam electam. V\. Benedictus Dominus Deus meus, qui docet manus meas ad bellum, digitos meos ad praelium. P. Sub velamento. V\. Gloria, et honor. P. Sub velamento.

[Col. 1134A] Dominus sit. R\. Et cum.

Lauda. Vox clamantis in deserto: Parate viam Domino, P. Rectas facite semitas Dei vestri. Alleluia, alleluia. V\. Vox Domini super aquas, Deus majestatis intonuit: Dominus super aquas multas. P. Vox Domini. V\. Gloria, et honor. P. Vox Domini.



Hymnus.



   Nativitatem Pueri,
Prophetamque Altissimi
Esse dicit, quem merito
Corde canamus, et ore.

   Vetulisque Parentibus,
Alvo conceptus sterili,
Extrema Mundi tempora,
[Col. 1134B] Partum praecessit Virginis.

   Ut vox clamans in invio,
Adnuncians Justitiam,
Christi clarus praeconio
Viam pararet cordibus.

   Intra materni corporis
Adhuc locatus viscera,
Accepto sensit spiritu,
Mundi salutans Dominum.

   Exultat Infans gaudio,
Et lucem lucis Filium
Intra naturae tenebras
Nec dum progressus indicat.

   Mater: Propheta nuntiat,
Te esse plenam gratia;
[Col. 1134C] Non ex virili commercio,
Sed Dei foetam mysterio.

   Ac sic in diem saeculi
Verbum ructandum fit Dei;
Facta Mater haec sterilis,
Fructum praesagit Virginis,

   Matre majorem Filium,
Sanctum Ministrum Baptismi:
Sic se priorem post natum,
Lumen perfudit Dominum.

   Deum Patrem cum Filio,
[CCXLIX] Simul cum sancto Spiritu,
Unum potentem nomine
Fusis oremus precibus.
   Amen.

[Col. 1134D] Supplicatio. Oremus Redemptorem, mutato nomine, fol. CLXXXVII.

Capitula. Adsunt, Domine, principia Christianae laetitiae, quibus olim, nasciturum in carne, Verbum vox sanctificata praecessit, et Luminis ortum Lucis protestator insigniter nunciavit: ex quo et Christianae fidei sacramenta, et salutaris lavacri prodierunt insignia: cujus conceptus miraculum, cujus nativitas gaudium approbatur; quaesumus ergo, ut qui natalem nunc Praecursoris tui ovantes suscipimus, ad festum quoque natalis tui purgatis cordibus accedamus: ut vox, quae te praedicavit in eremo, nos purget in saeculo; et qui viam venturo Domino praeparans. corpora viventium suo lavit baptismate, nostra [Col. 1135A] nunc corda suis precibus a vitiis et errore depurget: qualiter Vocis sequentes vestigia ad Verbi mereamur pervenire promissa, quia te jubente oramus:

Pater noster. Liberati a malo. fol. 2.

Benedictio. Omnipotens Deus Pater, qui Unigenito suo nascituro in carne Joannem voluit fieri praecursorem, Angelicis vos custodiis munitos a malis omnibus dignetur eripere: R\. Amen. Et qui in nativitate ejus multis tribuit gaudium, in prece quoque illius vota supplicantium munificet populorum: R\. Amen. Ut per eum, quem voluit fieri lucernam Luminis, inreprehensibiles vos efficiat discipulos veritatis. R\. Amen.

Per misericordiam ipsius.

[Col. 1135B] Lauda. Ex utero matris meae vocavit me, prophetam in gentibus posuit me, P. Et sub velamento manus suae protexit me. Alleluia, alleluia. V\. Et retribuit mihi Dominus secundum justitiam meam: et secundum innocentiam manuum mearum in conspectu oculorum ejus. P. Et sub velamento. V\. Gloria, et honor Patri. P. Et sub velamento.

Oratio. Vox Verbi, amicus sponsi, qui, Christum in eremo venturum esse pronuncias, viam illi in infidelium cordibus praeparans; esto nobis cordium nostrorum et mentium praeparator pariter et purgator: ut quod illis olim egisti praedicatione vocis, in nobis nunc exores quotidianis suffragiis: quo sicut per te Domino in Israel praeparata est, via, ita per [Col. 1135C] te nobis praeparetur post transitum mansio in coelestibus laetabunda. R\. Amen.

Per.



Ad Matutinum.

Antiphona. Labia mea, Domine, aperies: et os meum adnunciabit laudem tuam. Psalmus L.

Oratio. Exultent in te, Domine, labia nostra praeconio veritatis; ne resolvantur vaniloquio falsitatis: et tibi semper gloriam dicant, ne indecenter rixarum litigiis perstrepent; anima quoque nostra, quam redemisti, martyris tui Joannis Baptistae et Praecursoris tui laudando triumphum, ejusdem patrocinio te mereatur habere propitium. R\. Amen.

Per misericordiam tuam.

Antiphona 1. Apparuit Angelus Zachariae a dextris [Col. 1135D] altaris, dicens ei: Ne timeas, quia exaudita est deprecatio tua: P. Ecce nascetur tibi filius: erit enim magnus coram Domino. V\. Audiam quid loquatur in me Dominus Deus: quoniam loquetur pacem in plebem suam; et super sanctos suos, et in eos qui convertunt cor ad ipsum. P. Ecce nascetur. V\. Gloria, et honor Patri. P. Ecce nascetur.

Oratio. Plena sunt, Domine, et redundantia beneficia tua, quibus sacerdotis Zachariae senectutem, Angelo apparente a dextris altaris, dignatus es perlustrare: dum ille et audire meruit: Ne timeas, quia exaudita est deprecatio tua, ut visu foveretur pariter, et sermone: quo munere ditatus agnosceret, vel quid in praeteritis figuris typicis tenuisset, vel quid in ostensa sibi novitatis gratia appareret. His [Col. 1136A] ergo exemplis instructi, te quaesumus sanctissime Deus, ut credula semper arcana pectoris nostri te capiant, et in tuis nunciis praefixam fidem adponant: ut Praecursoris tui suffragio ita tibi via in nostris cordibus praeparetur, quo aeternum te in nobis permanente, evadamus supplicium. R\. Amen.

Per.

Antiphona 2. Cum vidisset Mariam Elisabeth, exultavit infans in utero ejus: P. Et repleta Spiritu sancto exclamavit, et dixit: Unde hoc mihi, ut mater Domini mei veniret ad me? V\. Veritas de terra orta est: et justitia de coelo prospexit. P. Et repleta. V\. Gloria, et honor Patri. P. Et repleta.

[CCL] Oratio. Deus, qui sterili Elisabeth, senioque infructuosae, Joannem promissionis Filium condonasti, [Col. 1136B] qui, dum adhuc inclusus ejus utero portaretur, Deum in hospitium Virginis habitantem sua salutatione prophetavit; te petimus, et rogamus, ut qui praedicatione ejus regni coelestis aperuisti credentibus januam, suffragio ejus in regno tuo nos perducas ad gloriam. R\. Amen.

Per misericordiam.

Antiphona 3. Ex utero matris vocavit nomen meum. Praedicare pacem: populis dare gaudium: P. Lugentibus in Sion parare viam in deserto. V\. Deus, qui praecinxit me virtute: et posuit immaculatam viam meam. P. Lugentibus. V\. Gloria, et honor Patri. P. Lugentibus.

Oratio. Christe, Dei Filius, qui Praecursorem [Col. 1136C] tuum, et ante ortum suo nomine vocas, et post ortum nomine ipso glorificas: dum et ab Angelo ex nomine nasciturus praedicitur, et natus in ipso nomine a populis admiratur; te quaesumus, ut per eum, quem praedicare pacem populis voluisti, per eum tergas sordes nostri piaculi: ut, qui plebem tibi perfectam paraturus advenit, credentium populos tuae inlustrandos restituat claritati. R\. Amen.

Per misericordiam.

R\. Hic est Praecursor, qui directus est; et lucerna lucens ante Deum: ipse est enim Joannes, P. Qui viam Domino praeparabat in eremo: et, ut Agnum Dei demonstraret, inluminabat mentes hominum praeconio suavitatis suae vocis. V\. Non surrexit inter natos mulierum major Joanne Baptista. P. Qui viam [Col. 1136D] Domino. V\. Gloria, et honor Patri. P. Qui viam.

Oratio. Deus, qui Joannem praecursorem tuum ardentem lucernam atque lucentem in templo tuo constituisti; ut ardore fidei, quo calebat, aliis quoque inlucesceret suorum operum flamma; da nobis ejus meritis, et ardorem tuae dulcedinis habere, et lucem aeternitatis tuae attingere, concedens fragilitati nostrae, ut sic lucernae tuae sint animae nostrae, qualiter dum illis oleum suavitatis infundis, futuris eas gaudiis consoleris. R\. Amen.

Per.



In Laudibus.

Ad Canticum. Antiphona. Tu autem puer, propheta Altissimi vocaberis: praeibis enim ante faciem Domini [Col. 1137A] parare vias ejus, ad dandam scientiam salutis plebi ejus.


Canticum Zachari (Lucae I).

Benedictus Dominus Deus Israel, * quia visitavit, et fecit redemptionem plebis suae:

Et erexit cornu salutis nobis, in domo David pueri sui. * Sicut locutus est per os sanctorum prophetarum suorum, qui ab aevo sunt:

Et liberavit vos de inimicis vestris, et de manu omnium, qui oderunt nos: * Ad faciendam misericordiam cum patribus nostris:

Et memorari testamenti sancti sui. * Jusjurandum, quod juravit ad Abraham patrem nostrum, daturum se nobis:

Ut sine timore, de manu inimicorum nostrorum [Col. 1137B] liberati, * serviamus in sanctitate et justitia coram ipso omnibus diebus nostris.

Et tu puer, propheta Altissimi vocaberis: * praeibis enim ante faciem Domini parare vias ejus:

Ad dandam scientiam salutis plebi ejus, * in remissionem peccatorum eorum:

Per viscera misericordiae Dei nostri: * in quibus visitavit nos, oriens ex alto:

Inluminare eis, qui in tenebris, et in umbra mortis sedent: * ad dirigendos pedes nostros in viam pacis.

Antiphona. Tu autem.

Oratio. Christe Dei Filius, qui sanctificatum tibi Joannem Praecursorem tuum, prophetam tibi eligis; [Col. 1137C] praeparans tibi viam in principio viarum tuarum; et per te puerum illum ante te boni nuncium destinas; concede nobis sursum semper corda habere: ut Verbum, quod Vox adhuc tenta praedicavit in utero, peccatores indultae pietatis munificet dono. R\. Amen.

Per.

Ad Benedictus. Antiphona. Benedictio Domini in mercedem justi festinat.

Canticum. Benedictus es Domine. fol. 6.

Sono. Haec dicit Dominus: Priusquam te formarem in utero, novi te: et antequam exires de vulva, P. Sanctificavi te. Alleluia; V\. Prophetam quoque gentibus dedi te: Et omnia quaecumque mandavero tibi, loqueris. Ne timeas: Ecce dedi verba mea in ore tuo: et posui te principem super gentes, et super [Col. 1137D] regna. P. Sanctificavi te.

[CCLI] Lauda. Laudate Dominum de coelis Alleluia: laudate eum in excelsis Alleluia. Psalmus CXLVIII.


Lectio libri Esaiae Prophetae (Cap. LXI).

R\. Deo gratias.

Spiritus Domini super me, propter quod unxit me: ad adnunciandum mansuetis misit me, ut mederer contritis corde, et praedicarem captivis indulgentiam, et clausis apertionem: ut praedicarem annum placabilem Domino, et diem ultionis Deo nostro: ut consolarer omnes lugentes: ut ponerem lugentibus gaudium in Sion; et darem eis coronam pro cinere, oleum gaudii pro luctu, pallium laudis pro spiritu moeroris: et vocabuntur in ea fortes justitiae, plantatio Domini ad glorificandum. Et dabo opus eorum [Col. 1138A] in veritate, et foedus perpetuum feriam cum eis. Et scietur in gentibus semen eorum, et germen eorum in medio populorum: omnes, qui viderint eos, cognoscent eos, quia isti sunt semen, cui benedixit Dominus. R\. Amen.



Hymnus.



   Clange lyram Zacharias
Sacerdotum Princeps,
Cui copulata conjunx
Ab Aaron filiabus
Thalamorum inhaerebat
Solita praenuntiis.

   Operibus Sanctiores
Praepollebant ceteris;
Ac synceris in mandatis
[Col. 1138B] Incedebant Domini,
Et, nulla prole conlata,
Pergebant ad senium.

   Mox enim hora refulsit
Incensorum tempore,
Suetum gestabat vates
Ignem in thuribulis
Sacris deferens odorem
Nectareum atriis.

   Audit coelitus affatum,
Et sonorum Nuncium,
Cujus candore praeviso,
Tremor vatem inruit,
Quem blandis robustiorem
[Col. 1138C] Reddidit sermonibus.

   Ecce juncta thorum tibi
Conjunx parit sobolem;
Quam protinus nuncupabis
JOANNEM vocabulo:
Cujus totum praedicatur
Per Orbem Nativitas.

   Hic coram Domino Magnus
Matris infra uterum
Repletus Spiritu Sancto,
Praecursurus Dominum;
In virtute, spirituque
Praemissurus Heliae.

   Talia, Sacer; e contra
Sic respondit Angelo:
[Col. 1138D] Ecce jam nostra sub annis
Emarcuerunt viscera:
Ac vetulis denegatur
Sensibus posteritas.

   Ego sum missus ab Astris
Angelorum socius;
Et tu Divinis videris
Praeceptis incredulus,
Propter quod carens loquela
Eris tacens labiis.

   Temporibus jam completis,
Natus infans cernitur,
Cujus nomen praenotavit
Pater in volumine;
Vinculo soluto linguae
[Col. 1139A] Conlaudavit Dominum.

   Gloria, et honor Deo
Usquequaque altissimo,
Una Patri, Filioque,
Inclyto Paraclito;
Cui laus, et potestas
Per aeterna saecula.
   Amen.

Supplicatio. Oremus Redemptorem mundi Dominum nostrum.

Capitula. Omnipotens Deus, te supplices petimus et rogamus, ut in hac festivitate Praecursoris et Baptistae tui Joannis Nativitate populo tuo tribuas eruditionem spiritualium gaudiorum, et omnium fidelium mentes dirige in viam salutis et pacis: ut, quem [Col. 1139B] manifestavit absolutio nuntii, impleat praesentia nunciati.

Pater noster. Liberati a malo. fol. 2.

Lauda. Ex utero matris meae vocavit me.

Benedictio. Omnipotens Deus Pater, qui Unigenito. Quaere in Vesperis praecedentibus.


Exeunte Vespera.

Lauda. Lucernam pedibus meis. fol. CLX. Sono. Priusquam te formarem. Quaere in primis Vesperis.

Antiphona. Nazaraeus vocabitur puer iste: vinum et siceram non bibet, P. Et omne immundum non manducabit ex utero matris suae. V\. Maxima est gloria ejus in salutari tuo: [CCLII] gloriam et magnum decorem impones super eum. P. Et omne.

[Col. 1139C] Dominus sit semper. R\. Et cum.

Lauda. Confortabitur puer, alleluia: et magnus erit ante Deum Alleluia; P. Et multorum corda convertet ad Dominum. Alleluia, alleluia. V\. Hic accipiet benedictionem a Domino: et misericordiam a Deo salutari suo. P. Et multorum. V\. Gloria, et honor. P. Et multorum.



Hymnus.



   Puer hic sonat Joannes,
Geniti Dei alumnus,
Domini potens amicus,
Rutilis lucerna orbis,
Rutilo peracto Sole,

   Sapientia loquelae,
Deitatis aptus Index,
[Col. 1139D] Vetulae refusus alvo,
Uteri senilis ortus,
Patrio decore clarus.

   Precibus fave, rogamus,
Pietas redundet alma,
Miseris adesto nobis,
Repleat salus labentes,
Facinus remitte cunctis.

   Patriam regat modestus,
Acies recedat, ensis
Perimens ruat, prementem.
Gladium retundat ignis,
Jugulum reclinet hostis.

   Sit honor Deo, et Uni-Genito
ab ore Patris.
[Col. 1140A] Sit Paraclito perenni
Similis tenax potestas,
Et apex honoris alti.
   Amen.

Supplicatio. Oremus Redemptorem, ut supra.

Capitula. Deus, in cujus laude et gloria dependitur, quicquid sanctorum tuorum cultibus atque officiis exhibetur; accipe devotionem nostram, et inlustra festivitatem, quam hodierno die Baptista Dominicus consecravit, lucerna luminis accendit, Verbi vox intulit, testis veritatis apparuit: cujus spiritus praescius exultavit in utero, cujus effusio gaudium sparsit in saeculo, cujus ortus adnunciavit fidei sacramenta, cujus conceptus infidelis oris clausit officia. Tribue, petimus, Domine, in nobis extremam saltem fidei [Col. 1140B] lineam, qua inhaerentes mereamur adtingere, et gradatim vestigiis eorum, ne relabamur, insistere: ut sicut, publica nunc communibus gaudiis vota persolvimus, ita propria, quae quotidianis profectibus placeant, exolvamus.

Pater noster. Liberati a malo. fol. 2.

Benedictio. Christus Dei Filius, qui Joannem adventus sui Praevium lucenam sibi accendit, per quam videretur; accensionis sanctae vos ignibus concremare dignetur: R\. Amen. Et, qui illum matris effecit exultare in utero, vos spiritualium gaudiorum munificet incremento; R\. Amen. Ut, quem ille nasciturum praecessit in spiritu et virtute Heliae, ipse vos introducat ad gaudia vitae perpetuae. R\. Amen.

[Col. 1140C] Per misericordiam.

Lauda. Repleatur os meum, Deus, laude tua, Alleluia; P. Ut possim cantare gloriam tuam. Alleluia, alleluia. V\. Quoniam magnus Dominus, et laudabilis valde: terribilis super omnes deos. P. Ut possim. V\. Gloria, et honor. P. Ut possim.

Oratio. Vox verbi amicus sponsi. Require in primis Vesperis.



DIE XXVII. IN FESTO SANCTI ZOILI MARTYRIS.

Omnia dicantur unius Martyris, novem lectionum, folio CLX, excepto Hymno, qui est iste:



Hymnus.



   Martyris gestans, Zoili coronam
Obviam Christo properanter ibit
[Col. 1140D] Civitas quoque pretiosa portans
      Dona victoris.

   Hoc colunt cives, velut ipsa membra
Cespes includat, suos et paternos
Servet amplectens tumulo beati
      Martyris ossa.

   Noster, et nostra puer in palaestra
Arte virtutis, fidei collybo
Cunctis horrendum didicit domare
      Viribus hostem.

   Martyrum nulli, remeante vita,
Contigit terris habitare nostris:
Solus tu morti propriae superstes
      Vivis in Orbem.

   Martyres servas: Patriam corones
[Col. 1141A] [CCLIII] Deditam sacris: Chorus inde surgit;
Tendit in Coelum niveus togatae
      Nobilitatis.

   Solus occurrens numerosiores
Martyrum turbas Domino parasti:
Solus praedives pietate, multa
      Luce frueris.

   En Zoile tuae victoriae palmam.
Clerus hic tantus peperit triumphum:
Hic sacerdotum infolata domus
      Celebret votum.

   Gloriam psallat Chorus, et resultet.
Gloriam dicat, canat, et revolvat:
Nomini Trino, Deitati soli.
      Sidera clament.
   [Col. 1141B] Amen.



DIE XXVIII. IN VIGILIA APOSTOLORUM PETRI ET PAULI.



Ad Matutinum.

Antiphona. Da nobis laetitiam. Psalmus L. Oratio. Redde nobis, Domine laetitiam. Quaere folio CLXIII.

Antiphona 1. Dedi eis praecepta mea, dicit Dominus: P. Et judicia mea ostendi illis propter nomen meum, ut laudetur in Sion. V\. Beati, qui custodiunt judicium, et faciunt justitias in omni tempore. P. Et judicia mea. V\. Gloria, et honor. P. Et judicia mea.

Oratio. Domine Jesu Christe, qui ad vocem conquirentis Petri promittis te sequentibus in regeneratione [Col. 1141C] daturum, ut supra thronos duodecim sedeant, et potestatem duodecim tribus judicandi accipiant; quo promissionis munere et Petrum post negationem oblectas, et Paulum post excursum infidelitatis remuneras: dum illi post poenitentiam non obfuit, quod negavit, et isti post conversionem remissibile extitit, quod deliquit; da nobis utriusque meritis evitare delictum, ubertim flere commissum, lacrymis errata detergere, eleemosynis perpetrata punine: ut relinquentes mundum ex animo, aeternitatis mereamur consolari promisso. R\. Amen.

Per.

Antiphona 2. Ego elegi vos, ut fructum plurimum afferatis: P. Et fructus vester maneat in aeternum. V\. Accedite ad Deum, et inluminamini: et vultus [Col. 1141D] vestri non erubescent. P. Et fructus. V\. Gloria, et honor. P. Et fructus vester.

Oratio. Christe, Dei Filius, qui gratuito vocationis munere, et Petrum primum, et Paulum ultimum Apostolum elegisti: ut et ille praecedens et hic sequens unius vocationis et Apostolatus gratia praediti, dum doctrina sua mundi agrum spargerent, fructum tibi plurimum deportarent; praebe nobis eisdem suffragantibus, ita laborare in saeculum, ut fructus laborum nostrorum a te comprobatus maneat in aeternum. R\. Amen.

Per misericordiam tuam.

Antiphona 3. Mihi autem nimis honorificati sunt amici tui, Deus: P. Valde confortatus est principatus eorum. V\. Ecce tu, Domine, cognovisti omnia [Col. 1142A] novissima et antiqua: tu formasti me, et posuisti super me manum tuam. P. Valde confortatus est. V\. Gloria, et honor Patri et Filio. P. Valde confortatus.

Oratio. Domine Jesu Christe, qui summos Apostolos tuos Petrum et Paulum, unum cruce, alterum gladio consecrasti; praesta nobis, ut et Petrus crucem suam tollens te sequendo nos adtrahat, et Paulus pro te dimicando atque spirituali affectu carnalia desecando nos tibi conjungat; ille doceat in cruce manere, iste gladio triumphare: ut tibi nos et per Petrum crux offerat conjungendos, et per Paulum gladio consociet coronandos. R\. Amen.

Per misericordiam.

R\. Sancti, qui justitia eru dierunt multos, fulgebunt, [Col. 1142B] sicut splendor firmamenti. P. Et sicut stellae coeli in perpetua aeternitate. V\. Isti sunt viri sancti quos elegit Dominus in charitate non ficta: et ab eorum doctrina fulget Ecclesia, ut Sol, et Luna. P. Et sicut stellae. V\. Gloria, et honor. P. Et sicut stellae.



In Laudibus.

Ad Canticum. Antiphona. Diligentes te, Domine. Canticum. Qui sponte obtulistis. Quaere folio CLXIII.

Ad Benedictus. Antiphona. Sancti et humiles corde, spiritus et animae justorum, benedicite Dominum. Justi et Sacerdotes, sancti et humiles corde, benedicite Dominum.

[CCLIV] Canticum. Benedictus es Domine. fol. 6.

Sono. Salus justorum a Domino est. P. Et salvavit [Col. 1142C] eos. Alleluia, alleluia; V\. Quoniam speraverunt in Deum vivum. P. Et salvavit.

Lauda. Laudate Dominum de Coelis. Alleluia: laudate eum in excelsis. Alleluia, alleluia. Psalmus CXLVIII. Prophetia. Justi in perpetuum. Fol. CLXIV. Hymnus. Laudes Sanctorum. Fol. CLXV. Supplicatio. Oremus Redemptorem, mutatis nominibus, fol. CLXXXVII.

Capitula. In duobus ecce famulis atque Apostolis tuis Christe Deus mira, te concedente, gratiarum dona partita sunt; dum et Petrus signorum est ostensione magnificus, et Paulus legis eruditione perfectus: dum et ille virtutibus pollet, et hic litteris claret: dum et ille umbra sua sanat infirmos, et hic verbo suscitat mortuos. Quaesumus, ergo, ut haec [Col. 1142D] duo candelabra in conspectu tuo semper lucentia pro nobis omnibus te rogatura adsistant: qualiter quicquid de illorum doctrina percepimus, effectu operum impleamus.

Pater noster. Liberati a malo. fol. 2.

Lauda. Respexit eos. Benedictio. Meritis Sanctorum. Quaere folio CLXV.



DIE XXIX. IN FESTIVITATE SANCTORUM PETRI ET PAULI APOSTOLORUM.



Ad Vesperum.

Lauda. Exortum est in tenebris. fol. CLXII.

Sono. Alleluia. In omnem terram exivit sonus sanctorum: P. Et in fines orbis terrae verba illorum. [Col. 1143A] Alleluia, alleluia. V\. Non sunt loquelae neque sermones: quibus non audiaantur voces eorum. P. Et in fines.

Dominus sit. R\. Et cum.

Antiphona. Alleluia. Hi sunt, qui missi sunt per orbem terrarum, et prostraverunt se ante Agnum, P. Habentes phialas aureas plenas incensu, quae sunt memoriae sanctorum, cantantes canticum novum. V\. In omnem terram exivit sonus eorum: et in fines orbis terrae verba illorum. P. Habentes. V\. Gloria, et honor Patri. P. Habentes.

Dominus sit. R\. Et cum.

Antiphona 2. Isti sunt viri nominati in virtute, P. Doctores populi facientes judicium in doctrina sua. V\. Coeli enarrant gloriam Dei, et opera manuum ejus [Col. 1143B] adnunciat firmamentum. P. Doctores. V\. Gloria, et honor. P. Doctores.

Oratio. Domine Jesu Christe, qui singulari electionis tuae munere in hoc voluisti tuos discipulos demonstrare connexo amore charitatis, quo perfectione claresceret; ut, quorum doctrina fundaretur Ecclesia, dilectionis potius quam signorum decoraretur potentia; ut omne aedificium ejus potius charitate quam signis monstraretur esse mirificum; dum in ipsa dispensatione tui muneris doctrinam signa sequuntur, non doctrina signorum ordines antecedat; dum veritatis praedicatio signorum roboratur auxilio; te quaesumus, te rogamus, ut in charitate beneplacita tibi corda nostra permansura statuas, auferens [Col. 1143C] a nobis dolosi pectoris locum, et expians male consuetae discordiae signum: quo per eos, quorum doctrina fulget Ecclesia, fulgorem mereamur obtinere in viventium terra. R\. Amen.

Per.

Antiphona 3. Isti sunt viri sancti, quos elegit Dominus in charitate non ficta, P. Et dedit eis gloriam sempiternam: quorum doctrina fulget Ecclesia, ut Sol, et Luna. V\. Beata gens, cujus est Dominus, Deus ejus; populus, quem elegit Dominus in hereditatem sibi. P. Et dedit eis. V\. Gloria, et honor. P. Et dedit.

Oratio. Ineffabilem satis, Christe, mellis tui credimus esse favum, quod in ore tuorum tribuisti Apostolorum: quia suavitas verbi, quae illis erat in [Col. 1143D] pectore, haec in illorum ore flammescentes scientiae rivulos formans, et auditum plebium reservat, ut crederent, et corda nutriebat, ut amare facerent, quod audissent: intus illis aderat, quod foris aliis redundabat: unde et per hoc tibi appropinquare merentur, quia, quae vocibus docuerunt, operibus exequuti sunt. Tribue ergo nobis, ut, quia in eorum praedicatione surrexit Ecclesia, in eorum prece roborata consistat: ut, quorum doctrina favis est satiata, eorum precibus vitae hujus naufragia ad Christum coronanda pertranseat. R\. Amen.

Per misericordiam.

Antiphona 4. Laetitia sempiterna erit electis meis. P. Cum dedero opera eorum in ligno vitae. [CCLV] V\. Beati, qui custodiunt judicium, et faciunt justitias in [Col. 1144A] omni tempore. P. Cum dedero. V\. Gloria, et honor. P. Cum dedero.

Dominus sit. R\. Et cum.

Lauda. Disciplina et sapientia replevit illos Dominus. Alleluia. P. Creavit in illis gratiam spiritus sui, et intellectu replevit corda eorum. Alleluia, alleluia. V\. Et clamaverunt ad Dominum, cum tribularentur: et de necessitatibus eorum liberavit eos. P. Creavit in illis. V\. Gloria, et honor. P. Creavit in illis.

Dominus sit semper. R\. Et cum.

Lauda 2. Laetitia sempiterna erit vobis, dicit Dominus. P. Quia in terra vestra duplicia possidebitis. Alleluia, alleluia. V\. Benedicti vos a Domino, qui fecit coelum, et terram. P. Quia in terra. V\. Gloria, [Col. 1144B] et honor. P. Quia.



Hymnus.



   Apostolorum passio
Diem sacravit saeculi,
Petri triumphum nobilem,
Pauli coronam proferens.

   Conjunxit aequales viros
Cruor triumphalis necis;
Deum secutos; Praesulem
Christi coronavit fides:

   Primus Petrus Apostolus;
Nec Paulus impar gratiae:
Electionis vas sacrae
Petri adaequavit fidem.

   Verso Crucis vestigio,
[Col. 1144C] Simon honorem dans Deo,
Suspensus ascendit, dati
Non immemor Oraculi.

   Praecinctus, ut dictum est,
Senex elevatus ab altero,
Quo nolet, ibit, sed volens
Mortem subegit asperam.

   Hic Romae celsus vertice,
Devotionem extulit;
Fundata tali sanguine,
Et Vatis tanti, nobilis.

   Tantae per Urbis ambitum
Stipata tendunt agmina,
Trinis celebratur viis
[Col. 1144D] Festum sacrorum Martyrum.

   Prodire quis Mundum putet,
Concurrere plebem Deo
Electam: Gentium caput,
Fides magistra Gentium?

   Deo Patri sit gloria,
Ejusque soli Fiilio.
Cum Spiritu Paraclito
In sempiterna saecula
      Amen.

Supplicatio. Oremus Redemptorem, mutatis nominibus, fol. CLXXXVII.

Capitula. Domine Jesu Christe, qui primum atque novissimum Apostolos tuos Petrum et Paulum in summa perfectionis arce locasti; ut electio Apostolicae [Col. 1145A] dignitatis et in illo prima, et in isto consummata dignosceretur; hos Ecclesiae tuae concede praesules, quos principes elegisti; hos gubernatores justitiae, quos duces et egregios deputasti; ut eam foveant praesidiis indefessis, quam fundaverunt praeceptis optimis et exemplis.

Pater noster. Liberati a malo. fol. 2.

Benedictio. Christus Dominus, quem et virtus Petri et doctrina Pauli Unigenitum esse Filium Dei Patris declaravit in mundo, ab omni vos mundanae conversationis dignetur emundare contagione: R\. Amen. Idem quoque, pro quo et Petrus cruce, et Paulus gladio interempti sunt, possessores vos faciat regni coelorum; R\. Amen. Ut regnum coelorum, de quo ipsi claves per Apostolatus gratiam acceperunt, [Col. 1145B] nunquam vobis pro merito eisdem aperientibus obclaudatur. R\. Amen.

Per.

Lauda. Vos estis vasa sancta Domino auro fulgente alleluia; P. Quia sponte obtulistis Domino Deo animas vestras. Alleluia, alleluia, alleluia. V\. Audi populus meus, et testificabor tibi: Israel, si me audieris. P. Quia sponte. V\. Gloria, et honor Patri. P. Quia sponte.

Oratio. Domine Jesu Christe, qui ad vocem conquirentis Petri promittis te sequentibus in regeneratione daturum, ut supra thronos duodecim sedeant, et potestatem duodecim tribus judicandi accipiant: quo promissionis munere et Petrum post negationem oblectas, et Paulum post excursum infidelitatis [Col. 1145C] remuneras; dum illi post poenitentiam non obfuit, quod negavit, et isti post conversionem remissibile extitit quod deliquit; da nobis utriusque meritis oblitterare delictum, et ubertim flere commissum: lacrymis errata detergere, eleemosynis perpetrata punire; ut relinquentes mundum [CCLVI] ex animo, aeternitatis mereamur consolari promisso. R\. Amen.

Per misericordiam.

In nomine Domini nostri.



Ad Matutinum.

Antiphona. Da nobis. Psalmus L.

Oratio. Redde nobis. Quaere fol. CLXIII.

Antiphona 1. Honorati sunt amici tui, Deus: valde [Col. 1145D] confortatus est principatus eorum. P. Dinumerabo eos, et super arenam multiplicabuntur: V\. Ecce tu, Domine, cognovisti omnia, novissima et antiqua: tu formasti me, posuisti super me manum tuam. P. Dinumerabo. V\. Gloria, et honor. P. Dinumerabo.

Oratio. Honorati sunt amici tui Christe; dum in omnem terram exiret sonus eorum; non quo mundiali municipatu in terrenis exercerent; sed quo praedicandi potestate orbem implerent; et in faciendis virtutibus principarentur; dum et in Petro virtus ostensa, et in Paulo scientia clara tumentem mundi potentiam miti jugo tuo substernendam humiliat: annue precibus nostris; ut, beneficia, quibus principati sunt mundo, numquam desint a populo [Col. 1146A] christiano: sed interminabili illo affectu dulcedinis, quo se in hac vita positi invicem dilexerunt, et votis et precibus supplicantium adesse dignentur. R\. Amen.

Per misericordiam.

Antiphona 2. Isti sunt amici tui, Domine, qui tradiderunt corpora sua in mortem, P. Ne servirent idolis, neque adorarent deos alienos. V\. Domine, in lumine vultus tui ambulabunt, et in nomine tuo exaltabunt tota die: et in tua justitia exaltabuntur. P. Ne servirent. V\. Gloria, et honor Patri. P. Ne servirent.

Oratio. Isti sunt, Christe Domine, amici tui Petrus et Paulus, qui tradentes corpora sua ad mortem, effecti sunt ductores gratiae, fundatores Ecclesiae: [Col. 1146B] quos et unitas praedicandi et felicitas moriendi nec dividi passa est, nec elidi. Quaesumus ergo, ut, qui illorum doctrina populos tibi fecisti esse credentes, eorum prece nos efficias regni coelestis coheredes. R\. Amen.

Per misericordiam.

Antiphona 3. Viriliter certati sunt, et transierunt de morte ad vitam: P. Isti sunt amici tui, Domine. V\. Qui confidunt in Domino, sicut mons Sion: non commovebitur in aeternum, qui habitat in Hierusalem. P. Isti sunt. V\. Gloria, et honor. P. Isti sunt.

Oratio. Domine Jesu Christe, qui Petrum et Paulum viriliter certantes, unum cruce et alterum gladio dignatus es consecrare: ut pro amore tui nominis [Col. 1146C] fida dilectione, et ille crucis exitium, et hic gladii susciperet ictum; da nobis, ut simili te dilectione sequentes et per Petrum crucis intremus in secretum, et per Paulum spiritualis verbi semper gladio muniamur: quo et per crucem Christi cruciatus evadamus inferni, et per gladium spiritus penetremus abdita coeli. R\. Amen.

Per misericordiam.

R\. Hi ostenderunt caerimonias populo et ritum: demonstraverunt hominibus colere Deum, quoniam praedestinati erant de cunctis plebibus, quod essent timentes Deum; P. Eo quod in hominibus praecepta ejus impleverunt. V\. Hi sunt, qui in generationibus gentis suae gloriam adepti sunt, et in diebus suis in laudibus habentur. P. Eo quod. V\. Gloria, et honor. [Col. 1146D] P. Eo quod.

Oratio. Hi sunt, Domine, Apostoli tui Petrus, et Paulus, qui legis caerimonias et ritum colendi te populis demonstrantes, dum diffuso ore invictaque constantia semen verbi tui per incredulorum corda spargerent, optabili necati sunt passione; cum et Paulus dissolvi cupiens, gladio necatus interiit, et Petrus inversis se poscit vestigiis crucifigi. Unde tuam poscimus pietatem, ut, qui illos glorioso coronasti martyrio, nos futuro liberes a tormento: ut verbum tuum, quod illis gloriosis in mundo vocibus sparserunt, nos sanctificatum in receptaculum nostri pectoris conservemus. R\. Amen.

Per misericordiam.



In Laudibus.
[Col. 1147A]

Ad Canticum. Antiphona. Qui propria voluntate obtulistis vos discrimini, benedicite Dominum, narrantes justitias ejus et clementiam in fortes Israel.

Canticum. Qui sponte obtulistis. fol. CLXIII.

Oratio. Christe Dei Filius, qui praecedentibus Prophetis, novae gratiae filios introducis; dum Apostolos Prophetis, quasi filios patribus, [CCLVII] succedere facis; qui propria voluntate animas suas offerunt: quorum sors utique inter Sanctos inventa; quia praedicatio Apostolorum, praecedentium Prophetarum est vaticinio roborata: te poscimus et rogamus, ut, qui utrorumque testamentorum radiis dispositione mirifica ordinasti, quo in veritatis ostensione digne facis atque pulcherrime veteribus nova succederent; [Col. 1147B] facias nos ipsis Apostolis tuis heredes semper existere: ut quia per illos suscepimus fidem; cum his etiam habeamus te semper hereditatem. R\. Amen.

Per misericordiam.

Ad Benedictus. Antiphona. Sancti et humiles corde, spiritus et animae justorum, benedicite Dominum. Justi et sacerdotes, sancti et humiles corde, benedicite Dominum.

Canticum. Benedictus es Domine. fol 6. Sono. Alleluia. In omnem terram. Quaere in Vesperis praecedentibus.

Lauda. Laudate Dominum de Coelis Alleluia: laudate eum in excelsis Alleluia. Psalmus CXLVIII.

[Col. 1147C] Prophetia. Multam gloriam fecit Dominus. fol. CLXXIX. Hymnus. Apostolorum passio. Supplicatio. Oremus. Quaere in Vesperis praecedentibus.

Capitula. Domine Jesu Christe, qui adversas potestates per summos Apostolos tuos Petrum et Paulum destruis et disturbas; ut praedicationi veritatis Apostolico ore depromptae, nec nequitia malorum nec versutia possit obviare magorum: dum et Simonem magum Petrus dejecit, et Elimam Paulus caecitate percussit; adesto nobis, ut in Ecclesia tua omnes corruant, qui conturbant: et turbentur, qui venientes ad fidem praepedire conantur; cum potius tendentes ad regna coelestia, quo Pauli docentis adduxerit pietas, intromittat Petri potestas.

Pater noster. Liberati a malo. fol. 2.

[Col. 1147D] Lauda. Vos estis vasa. Benedictio. Christus Dominus. Quaere in Vesperis praecedentibus.


Exeunte Vespera.

Lauda. Exortum est. Sono. Alleluia. In omnem terram. Quaere in primis Vesperis.

Antiphona. Legem tuam splendide docuerunt; P. Quorum sunt opera multa reposita apud te, Domine. V\. Qui confidunt in Domino, sicut mons Sion: non commovebitur in aeternum, qui habitat in Hierusalem. P. Quorum sunt. V\. Gloria, et honor. P. Quorum sunt.

Dominus sit. R\. Et cum.

Lauda. Induit eos alleluia P. Stolam gloriae: vitam in te et disciplinam dedit eis Alleluia, alleluia. V\. Mirabilis facta est scientia tua ex me: confortata [Col. 1148A] est, et non potero ad eam. P. Stolam. V\. Gloria et honor. P. Stolam.

Hymnus. Apostolorum passio. Supplicatio. Oremus. Quaere in primis Vesperis.

Capitula. Pretiosam in conspectu Domini mortem sanctorum tuorum Petri et Pauli Apostolorum annuis recursibus honorantes, damus gloriam laudi tuae, quia luminaria pretiosa a te vero lumine indeficiente succensa non solum dum leguntur, sed dum coluntur, inlustrant: quia hi sunt duae olivae, et duo candelabra aurea in conspectu tuo, atque in universa terra exiit sermo oris eorum; quorum intercessionibus exoratus dum suscipis devotionis officium, precum, quaesumus, largiaris effectum, dum clamaverimus e terris.

[Col. 1148B] Pater noster. Liberati a malo. fol. 2.

Benedictio. Omnipotens Deus, qui omne remedium pietatis tribuit miseris, det vobis Petri lacrymis emundari ab omnibus culpae contagiis. R\. Amen. Concedat doctrina Pauli suscipere vos sapientiam verbi; R\. Amen. Ut ille per poenitentiam, iste per doctrinam faciat vos pervenire ad vitam aeternam. R\. Amen.

Per misericordiam.

Lauda. Lex veritatis habitavit in ore eorum, Alleluia. P. Quoniam iniquitas non est inventa in labiis eorum: fructum vitae in pace perfecerat. Alleluia, alleluia. V\. Dominus dabit verbum evangelizantibus, virtute multa. P. Quoniam iniquitas. V\. Gloria, et honor. P. Quoniam iniquitas.

[Col. 1148C] Oratio. Christe, Dei Filius, qui praecedentibus. Quaere retro in Laudibus praecedentibus.



FESTA JULII. DIE XII. IN FESTO SANCTAE MARTIANAE VIRGINIS, ET MARTYRIS.



CCLIII. Ad Vesperum.

Lauda. Speravit anima mea in Domino. Sono. Alleluia: Psallam nomini tuo Deus. Antiphona. Ostende mihi faciem tuam, Sion. Lauda. Sicut palma exaltata. fol. CLXXIX.



Hymnus.



   Sacrae triumphum martyris.
Celebret vox Ecclesiae:
[Col. 1148D] Camaena sit cunctis una
Martianae in laudem virginis.

   Quae, passionis praemium,
Dum tendit adipisci:
Ultro ad palaestram gloriae
Audet prompta concurrere.

   Haec namque adstantem daemonis
Cernens adlisit effigiem;
Sub cujus larga perpetim
Fluebat unda gressibus.

   Mox flagris caesa trahitur
Celsa ad Praetoris atria:
Atque ille ludis allicit,
Prosternit membra Virginis,

   Quam praedo pudicitur,
[Col. 1149A] Dum inter umbras sequitur,
Oble tata extemplo coelitus
Secluditur maceria.

   Vincta deinde stipite
Pro vana voce includitur;
Sed poenas fert blasphemia,
Ruinas, et incendia.

   Emissa namque bestiis,
Leo praecurrit percitus;
Adoraturus veniens,
Non consumpturus Virginem.

   Taurus dehinc prosiliens
Forma et mugitu horribili
Sulcabat ejus teneras
Papillas, ictu vulnerans.

   [Col. 1149B] At fera pernix corpore
Et maculoso tegmine
Letali dente ad ultimum
Membra Puellae laniat.

   Post hos triumphos anima
Vinclis elapsa corporis,
Plaudens petit ad libera
Summi Poli fastigia.

   Deo Patri sit gloria,
Ejusque soli Filio,
Sancto simul Paraclito
In sempiterna saecula.
      Amen.

Supplicatio. Oremus. mutato nomine, folio CLXXXII.

[Col. 1149C] Capitula. Domine Jesu Christe, cujus imperio rabidissimus non solum a nece beatissimae virginis et martyris Martianae abstinuit, verum etiam feritate deposita ejus immaculatum corpus adoratus praesens moleste contingere non praesumit; praesta nobis, ut nitore tui Sancti Spiritus circumsepti, immanitatem non timeamus Leonis horrendi; sed majestatis tuae virtute repulsus semper a laesione nostra maneat alienus.

Pater noster. Liberati a malo. fol. 2.

Benedictio. Omnipotens Dominus, qui beatissimam Martianam virginitatis ac pudicitiae ornavit decore, mentes vestras expiet ab omni mundanae corruptionis contagione: R\. Amen. Quique huic praestitit suam idolis non inclinare cervicem, a vobis arceat [Col. 1149D] spirituum malignorum tentationem; R\. Amen. Ac, sicut illa post victoriam laetatur cum Christo, ita eadem patrocinante reduces vos gaudeatis fieri paradiso. R\. Amen.

Per misericordiam.

Lauda. Speciosa facta es et suavis in deliciis tuis Alleluia. P. Pulchritudo tua similis est palmae: indesinenter in plenitudine claritas. Alleluia, alleluia, alleluia. V\. Lauda Hierusalem Dominum: conlauda Deum tuum Sion. P. Pulchritudo.

Oratio. Domine Jesu Christe, qui specie, et pulchritudine tua beatissimam virginem ac martyrem tuam Martianam speciosam pulchramque, dum diligis, facis, et ingenti amore despondes; munere superno adesto nobis beatissimae martyris tuae Martianae [Col. 1150A] patrociniis indefessis; ut, quoniam tanta pietas, triumphantem provexit ad laudem, perducat supplices ad salutem. R\. Amen.

Per misericordiam.



[CCLIX] Ad Matutinum.

Antiphona. Labia mea, Domine, aperies: et os meum adnunciabit laudem tuam. Psalmus L.

Oratio. Exultent, Domine. Antiphona 1. Dilectione aeterna. Quaere folio CLXXX.

Oratio. Beata Dei virgo Martiana, quae in Sion speculatione gloriosa mansisti, quam Deus ipse dilexisse testatur, ex quo non recessura ultra misericordia pollicetur; da nobis meritis tuis, ut amore divino flagrantes, in futuro Judicio inveniamur indemnes. [Col. 1150B] R\. Amen.

Per misericordiam.

Antiphona 2. Una es proxima. Fol. CLXXX.

Oratio. Una et bona est, Domine, proxima tua virgo Martiana, quae, dum proxima tibi efficitur, serva tua de sanguine speciosa monstratur per propriam passionem: ejus ergo interventu passionum a nobis maculas terge; ut speciosi et votis et operibus redditi, portas aeternae Hierusalem mereamur introire beati. R\. Amen.

Per misericordiam.

Antiphona 3. Veni, sponsa, a Libano: veni a montibus pascuae: curramus P. In odore unguentorum tuorum. V\. Audi filia, et vide, et inclina aurem tuam: et obliviscere populum tuum, et domum [Col. 1150C] patris tui. P. Audi.

Oratio. Speciosa, Christe Dei Filius, in oculis fidelium de Libano veniens virgo Martiana annuis recursibus quodammodo revidetur, dum honor ejus humanis obtutibus praesentatur, et obsequendis honorifice aperitur: bonus ergo odor vestimentorum ejus super omnia aromata flagrant; quia judicia virtutum illius exundanti claritate fructificant. Concede ergo nobis, ut odor virtutum ejus sopitum cordis nostri sensum ad poenitentiam excitet: ut, qui nunc percipimus ex odore laetitiam, post percipiamus ex poenitentia gloriam indefessam. R\. Amen.

Per misericordiam.

R\. Gaude Filia Sion. Fol. CLXXXI.

[Col. 1150D] Oratio. Jesu, Dei Filius, qui hortum Electorum ingrediens, inter lilia opaca pasceris quando in corpore tuo, quod est Ecclesia, Sanctarum Virginum coetibus decoraris, ubi beatissimam Martianam mirabiliter introductam, ita mirifice eam floribus maluisti fulciri, ut odor virginitatis ejus, tamquam flosculus aromatum ejus ad nos usque adscenderet: te supplici intentione rogamus, ut, amotis figuris veteris Testamenti, quae velut umbrae, in typicis observationibus praecesserunt, dies ille, Evangelica utique traditio, in nobis adspirando proficiat, qualiter ita exemplo beatae virginis Martianae Evangelii lucem tota devotione sequamur; ut umbras praeteriti et erroris et criminis nesciamus. R\. Amen.

Per misericordiam.

[Col. 1151A] Ad Canticum. Antiphona. Benedictus Dominus. Canticum. Gaudens gaudebo. Fol. CLXXXI.

Ad Benedictus. Antiphona. Filia Sion. Canticum. Benedictus es Domine. Fol. 6.

Sono. Dominus mihi dat linguam eruditionis Alleluia; ut sciam, quando oporteat me dicere alleluia. P. Posuisti me in matutinum, et adposuit mihi aurem audiendi alleluia, alleluia. V\. Petivi Deum meum sapientiam, et dixit ad me: Ecce feci secundum verbum tuum, et dedi tibi cor sapiens et intelligens, ita ut scias et intelligas, quomodo te dicere oporteat alleluia, alleluia. V\. Ego quasi terebynthus expandi ramos meos. Ego feci, ut oriretur lucifer in coelo alleluia. Ego, omnes qui me amant, diligo: exitus enim mei exitus vitae sunt. [Col. 1151B] Transite ad me omnes qui me concupiscitis, et a generationibus meis implemini: quia spes mea est alleluia, et supra melle dulcis est alleluia. P. Posuisti me.

Lauda. Laudate Dominum de coelis Alleluia, alleluia: laudate eum in excelsis: Alleluia, alleluia. Psalmus CXLVIII.


Lectio libri Esaiae Prophetae (Cap. LIV).

R\. Deo gratias.

Haec dicit Dominus: Lauda sterilis quae non paris: decanta laudem, et quae non pariebas: quoniam multae filiae desertae, magis quam ejus quae habet virum, dicit Dominus. Dilata locum tentorii tui, et pelles tabernaculorum tuorum extende, ne parcas; [Col. 1151C] longos fac funiculos tuos, et clavos tuos consolida. Ad dexteram enim tuam et ad laevam penetrabis: et semen tuum gentes [CCLX] possidebit, et civitates desertas hereditabit. Noli timere, quia non confunderis, nec erubesces: non enim te pudebit, quia confusiones adolescentiae tuae oblivisceris, et obprobrium viduitatis tuae non recordaberis amplius. Quia dominabitur tui qui fecit te, Dominus exercituum nomen ejus: et redemptor tuus sanctus Israel, Deus omnes ad te revocabit. Quia ut mulierem derelictam et moerentem spiritu vocavit te Dominus, et uxorem ab adolescente abjectam, dixit Dominus Deus tuus. Ad punctum in modico derelinqui te, et in miserationibus magnis congregabo te. In momento indignationis meae abscondam faciem meam parumper a te, et in [Col. 1151D] misericordia sempiterna misertus sum tui: dixit redemptor tuus sanctus Israel Dominus omnipotens. R\. Amen.

Hymnus. Sacrae triumphum. Supplicatio. Oremus. Quaere in Vesperis praecedentibus.

Capitula. Audi, Domine, vocem nostri clamoris, et affectum dona petitionibus nostris: pelle a nobis dolum: procul effuga jurgium: interime vitium, ac praesta alterna dulcedinis incrementa: nostrum namque agnoscimus meritum, sed tuum sequimur salubre praeceptum. Ob hoc, quaesumus, in nullo confundamur, sed nos exaudire digneris e coelis, cum ad te proclamaverimus e terris.

Pater noster. Liberati a malo. fol. 2.

[Col. 1152A] Lauda. Speciosa facta. Benedictio. Omnipotens Dominus. In Vesperis praecedentibus.


In Exeunte Vespera.

Lauda. Speravit anima. Sono. Alleluia. Psallam nomini. Fol. CLXXIX.

Antiphona. In petra exaltasti me. Deduxisti me, quia factus es spes mea: turris P. Fortitudinis a facie inimici. V\. Inhabitabo in tabernaculo tuo in saecula: protegar in velamento alarum. P. Fortitudinis. V\. Gloria, et honor. P. Fortitudinis.

Dominus sit. R\. Et cum.

Lauda. Quam dulcia faucibus meis eloquia tua. Alleluia. Super mel et favum. Alleluia. V\. Quomodo dilexi legem tuam Domine: tota die meditatio [Col. 1152B] mea est.

Hymnus. Sacrae triumphum. Supplicatio. Oremus. Quaere in Vesperis praecedentibus.

Capitula. Deus salvator noster, qui aeternam integritatem custodis, corruptionem nostrae carnis sustentas indulgentia, corporis compositioni parcis: quique integritatem custodis a te virginibus collatam, ut eam faceres ad destinatum pervenire meritum; te quaesumus, ut ejus obtentu ita nos eluas a libidinum incentivis, quo cunctis resistendo adversis fiducialiter ad te proclamemus e terris.

Pater noster. Liberati a malo. fol. 2.

Benedictio. Dominus Jesus Christus, qui virginem suam Martianam casto sibi desponsavit amore, castitatis vos dono munificet: R\. Amen. Et qui illam [Col. 1152C] subarrhavit sibi annulo fidei, vos suae connectat indissolubiliter charitati; R\. Amen. Ut eam pro vobis apud se suffragatricem admittat, quam sibi incorrupto amore adsumpsit sponsam. R\. Amen.

Per misericordiam.

Lauda. Speciosa facta es. Quaere in primis Vesperis. Oratio. Domine Jesu Christe, ut supra.



DIE XVI. IN FESTO SANCTAE JUSTAE VIRGINIS.



Ad Vesperum.

Lauda. Speravit anima mea in Domino. A custodia matutina P. Usque ad noctem, V\. Sustinuit anima mea in verbo tuo, Domine. Fiant aures tuae intendentes, in orationem ancillae tuae. P. Usque [Col. 1152D] ad noctem.

Dominus sit. R\. Et cum.

Sono. Diffusa est gratia in labiis tuis Alleluia: P. Propterea benedixit te Deus in aeternum. Alleluia, alleluia, alleluia. V\. Eructavit cor meum verbum bonum: dico ego opera mea regi: Alleluia. V\. Nati sunt tibi filii: constitues eos principes super omnem terram. Memores erunt nominis tui, Domine in progenie et generatione. P. Propterea.

Dominus sit. R\. Et cum.

Antiphona. Alleluia. Memoria Justae cum laudibus, [CCLXI] quae apud Deum nota est et apud homines; et in perpetuum coronata triumphat. V\. Potens in terra erit semen ejus: generatio rectorum benedicetur. P. Nota. V\. Gloria, et honor. P. Nota.

[Col. 1153A] Dominus sit. R\. Et cum.

Antiphona. Benedicta tu Deo altissimo, prae omnibus mulieribus. P. Propter hoc non discedet laus tua ab ore hominum usque in saeculum. V\. Non det in commotionem pedem tuum: neque obdormiet qui custodit te. P. Propter. V\. Gloria, et honor. P. Propter.

Dominus sit. R\. Et cum.

Antiphona. Hierusalem civitas sancta ornamento Justae decorata, P. Cujus plateae resonant laudes de die in diem. V\. Gloriosa dicta sunt de te, civitas Dei. P. Cujus. V\. Gloria, et honor. P. Cujus.

Dominus sit. R\. Et cum.

Lauda. Alleluia. Gaude filia Sion: laetare et exulta in omni corde filia Hierusalem: P. Quoniam abstulit inimicos tuos rex Israel Dominus. Alleluia, alleluia. [Col. 1153B] V\. Lauda Hierusalem Dominum: conlauda Deum tuum Sion. P. Quoniam abstulit. V\. Gloria, et honor. P. Quoniam.



Hymnus.



   Virginis sacrae triumphum
Plebs alumna parili
Concentu Justae coelesti
Paratum ex gratia,
Resonet, piisque modis,
Almis pandat cantibus.

   Cliens ex te, Christe, coetus
Addit vota dedicans
Martyris, ut prece queat
Propriis, ut piaculis
[Col. 1153C] Horrendis semper carere,
Munitus suffragiis.

   Haec saepe mundum, hostemque
Vicit simul impium:
Te cordis amore sequens
Tetrum calcat Zabulon:
Gemella serta corona
Coelo pollet perpetim.

   Hujus incolatu magis
Haec sors claret occidens
Recinens semper triumphum
Locis praestet caeteris;
Cespite sacrum cruorem
Coelo arrham vindicans.

   Intrepida Deo saepe
[Col. 1153D] Famulans, comminuit
Tenacis mundique vitam,
Simulacrum prophanum;
Illico Regis tremendam
Patitur sententiam.

   Variis afflicta poenis,
Mentis calens ignibus;
Gladio confossa hostis,
Coelo reddit spiritum:
Hinc loco mutatur corpus
Vivens Deo perpetim.

   Sacris Virginum supernis
Accita consortiis,
Sanguine contemnit hostem,
Mente vicit Zabulon:
[Col. 1154A] Gemina proinde cluit
Laureata gloria.

   Haec superno soli Regi
Ovans, sic perpetuis
Angelorum mixta choris,
Novum pangit canticum:
Triumphat potita regno
Sempiternae gloriae.

   Inde cernui precamur,
Rex Serene, servuli,
Et simul piaculorum
Pandentes facinora;
Jam medelis fove Pater,
Quos trementes conspicis.

   Hujus sacro impetratu
[Col. 1154B] Terge nostra crimina,
Scelerum nodos resolve;
Da fomenta gratiae;
Et tecum semper victuri
Gloriemur Agie.

   Pelle iram, arce pestem
A nostris confinibus:
Gladium hostis retunde
Hujus prece Martyris;
Et supernam praesta quietem,
Tuis Christe famulis.

   Gloriam Patri canamus,
Christoque perpetuo;
Etiam cum Sancto simul
Utriusque Spiritu;
[Col. 1154C] Qui Deus unus aeternus
Regnat ante saecula.
   Amen.

Supplicatio. Oremus, mutato nomine, folio CLXXX.

Capitula. Domine Jesu Christe, qui carnis virginitatem servantibus fructum promittis repensare centesimum; intercessu virginis tuae [CCLXII] Justae nostrorum vincula solve peccatorum: ut, qui carnis fragilitate dejicimur, ejus patrocinio sublevemur.

Pater noster. Liberati a malo. fol. 2.

Benedictio. Dominus Jesus Christus, qui virginem suam Justam casto servavit pudore, castitatis vos dono munificet: R\. Amen. Et, qui illam subarrhavit sibi annulo fidei, vos suae connectat indissolubiliter [Col. 1154D] charitati; R\. Amen. Ut eam pro vobis apud se suffragatricem admittat, quam sibi incorrupto amore adsumpsit sponsam. R\. Amen.

Per misericordiam.

Lauda. Providebam Dominum in conspectu meo semper: quoniam a dextris est mihi, ne commovear. P. Propter hoc jocundatum est cor meum, et exultavit lingua mea. Alleluia. V\. Audi filia, et vide, et inclina aurem tuam: et obliviscere populum tuum, et domum patris tui. P. Propter. V\. Gloria, et honor. P. Propter.

Oratio. Deus, qui virginalis pudicitiae titulo passionis vexillo beatas virgines et martyres tuas Justam et Rufinam glorificasti, da nobis sic sacrae castitatis floribus exornari, ut cum fructu bonorum operum [Col. 1155A] supernae beatitudinis attingamus consortium. R\. Amen.

Per.



Ad Matutinum.

Antiphona. Labia mea aperies: et os meum annuciabit laudem tuam.

Oratio. Exultent in te Domine labia nostra praeconio veritatis, ne resolvantur vaniloquio falsitatis; et tibi semper gloriam dicant; ne indecenter rixarum litigiis perstrepent: Anima quoque nostra, quam redemisti, martyris tuae Justae laudando triumphum, ejusdem patrocinio te mereatur habere propitium. R\. Amen.

Per.

Antiphona 1. Memoria ejus in benedictione honoris [Col. 1155B] in omni ore quasi mel indulcabitur nomen ejus; P. Quoniam direxit ad Deum cor suum: Dominus autem exaudivit vocem ipsius. V\. Tota die miseretur et commodat: et semen ejus in benedictione. P. Quoniam direxit. V\. Gloria, et honor. P. Quoniam direxit.

Oratio. Domine Jesu Christe, qui nomine et meritis Justam vocare jussisti; ut te sequendo, qui justus es, particeps tuae justitiae fieret, nec deficeret inquirendo, ne potiretur martyrii praemio: praesta nobis ejus intercessione, ut, sicut illa pro tuo nomine dimicavit, et vicit, ita nos justitiae sequaces effecti pietatis tuae intuitu mereamur justificari. R\. Amen.

Per.

Antiphona 2. Justitias Domini non repulia a me. P. [Col. 1155C] Et ero immaculata coram eo. V\. Et retribuit mihi Dominus secundum justitiam meam: et secundum innocentiam manuum mearum retribuit mihi. P. Et. V\. Gloria, et honor. P. Et ero.

Oratio. Deus largitor divitiarum coelestium et mirabilis patrator munerum aeternorum, qui beatissimam Justam in saeculo pauperem elegisti, sed pro te certando aeternis opibus sublimasti; paupertatem spiritus nos sequi semper attribue, qua poscimus, tuae majestati per omnia complacere. R\. Amen.

Per.

Antiphona 3. Justa cognovit justitiam, et vidit mirabilia Dei, et exoravit Altissimum, P. Et ingressa est in numero sanctorum. V\. Desiderium animae [Col. 1155D] ejus tribuisti ei: et voluntate labiorum ejus non fraudasti eam. P. Et ingressa. V\. Gloria, et honor. P. et ingressa.

Oratio. Domine Jesu Christe, in cujus virtute beatissima Justa confidens monstrum horrendum dejecit, quod etiam potentia majestatis tuae ob roborem martyrii comminuit et attrivit; da nobis eadem patrocinante omnium inlecebrarum cavere pericula: ut dum inspiratorem nequitiarum conterimus, cum tua Justa victoriarum laureis potiamur. R\. Amen.

Per.

R\. Justa cum Domino gloriatur, quoniam confessa est Deum coram hominibus, propter hoc exaudiet eam Dominus orantem pro populo; P. Ut auferatur a nobis ira Domini. V\. Justa cognovit justitiam, [Col. 1156A] et vidit mirabilia Dei, et exoravit Altissimum. P. Ut auferatur. V\. Gloria, et honor. Reiteretur R\. Justa.

Oratio. Domine Jesu Christe, a quo piae animae proteguntur et coronantur, quae in [CCLXIII] hoc saeculo tuo amore fervescunt, et tempore, quo martyrium imminet, sibi negantes ad te pervenire promptissime concupiscunt, animam quoque sanctissimae Justae, quam in tuo gremio conlocasti, pro nobis intercessorem statue: ut ejus auxilio non destituamur, cujus memoriae canticum laudationis impendimus. R\. Amen.

Per misericordiam.

Antiphona 4. Ut columbae mansuetae plaudent sibi de alis suis, et gloriabuntur in itinere suo: P. Populus autem gaudeat gaudio magno in laetitia earum. [Col. 1156B] V\. Laetetur mons Sion, et exultent filiae Judae, propter judicia tua Domine. P. Populus. V\. Gloria, et honor. P. Populus.

Oratio. Domine Deus, qui virginibus tuis glorioso amore flagrantibus concessisti, et quaerere, et in delectu ardere; concede nobis, ita te ferventiori voto exquirere, ut fructuosi laboris mereamur reportare mercedem. R\. Amen.

Per misericordiam tuam.

Antiphona 5. Offerentur regi virgines post eam: proximae ejus. P. Adducentur nobis in laetitia et exsultatione. V\. Memores erunt nominis tui, Deus, in omni progenie et generatione. P. Adducentur. V\. Gloria, et honor. P. Adducentur.

Oratio. Domine Jesu Christe, quem filiae Tyri in [Col. 1156C] muneribus, filiae utique gentium, adorare praedictae sunt, dum una ex omnibus gentibus Ecclesia tibi copulata dignoscitur; in muneribus utique non quaestu pecuniae conquisisti, sed in actionibus sanctitatis: quibus tibi omnis pia anima jungitur, et a quo sic credentibus munera tribuantur: da nobis ut vultum reginae tuae in sanctitatis operibus deprecemur, quo justitiam et misericordiam facientes non ea voto placendi hominibus, sed ut soli Deo innotescat et votis et operibus exequamur. R\. Amen.

Per misericordiam.

Antiphona 6. Omnis gloria ejus filiae Regis ab intus: virgines sequuntur eum: ducentur in laetitia et exsultatione. P. Ducentur in templum regis. V\. Pro [Col. 1156D] patribus tuis nati sunt filii: constitues eos principes super omnem terram. P. Ducentur. V\. Gloria, et honor. P. Ducentur.

Oratio. Deus, qui in cordibus harum Virginum inlucescens, fecisti de tenebris lumen splendescere: ut quae vitiatae fuerant per naturam, essent inluminatae per gratiam; inlucesce in cordibus nostris ad emolumentum aeternae salutis, ut caligine nostrorum vitiorum detersa, sola nos lucis tuae claritas sempiterna possideat. R\. Amen.

Per misericordiam.

R\. Simile est regnum coelorum decem virginibus: quae accipientes lampades suas exierunt sponso in obviam. P. Et quae paratae erant, intraverunt cum eo ad nuptias, et clausa est janua. V\. Media nocte [Col. 1157A] clamor factus est: Ecce sponsus venit, exite obviam ei. P. Et quae. V\. Gloria, et honor. Reiteretur Responsorium.

Oratio. Fac nos, Domine Jesu Christe, ut oleum prudentiae in vasis conscientiae pura mentis integritate servemus: quo, dum clamor factus fuerit, ut tibi sponso venienti ad judicium obviam exeamus, non cum fatuis, sed cum prudentibus Virginibus coronandi adnumeremur. R\. Amen.

Per misericordiam.



In Laudibus.

Ad Canticum. Antiphona. Audite Reges, auribus percipite principes: Ego sum quae Domino canam, psallam Deo Israel:

Canticum. Qui sponte obtulistis. fol. CLXIII.

[Col. 1157B] Oratio. Deus, qui omnem Virginum gloriam, filiarum utique Regis, intrinsecus esse vis; ut testimonium alienae laudis non appetant, quas virtus in aeterna laetificat; annue nobis earum Virginum precibus, et ut humanas laudes effugere, et boni operis intra nos testimonium deportare: quo et virgines persistamus in fide, et incorruptam ex hoc capiamus hereditatem. R\. Amen.

Per misericordiam.

Ad Benedictus. Antiphona. Filia Sion, benedic Domino Deo excelso in omni benedictione et laude.

Canticum. Benedictus es Domine Deus. Sono. Dominus mihi dat linguam. Quaere fol. 378.

Lauda. Alleluia. Laudate Dominum de coelis [Col. 1157C] [CCLXIV] Alleluia, alleluia: laudate eum in excelsis Alleluia, alleluia. Psalmus CXLVIII.


Lectio libri Jesu (Cap. XXXIX).

R\. Deo gratias.

Audite me divini fructus, et quasi rosa plantata super rivos aquarum fructificate. Quasi libanus odorem suavitatis habete. Florete flores, quasi lilium, date odorem, frondete in gratiam et conlaudate canticum, et benedicite Dominum in operibus suis. Date nomini ejus magnificentiam, et confitemini illi in voce labiorum vestrorum, in canticis labiorum, et citharis, et sic dicetis in confessione: Opera Domini universa bona valde. Amen.



Hymnus.



   Concentu parili Justam canamus
[Col. 1157D] Virgo, quae Deo placuit pudore
A primis pudica rudibus annis,
Devicto libitu caelebs permansit.

   Haec quaestu laboris, vasis fictilibus,
Victum pauperibus praebet; sibique
Contemnens saeculum, Christum secuta
Sic perenniter vivit semper in aethera.

   Aeternis denique pollens oraculis,
Confossum perimit portentum vibrans
Coelestis spicula Regis, retundit
Sceptrum, perfidiamque saevi hostis.

   Illico subiens dura tormenta,
Altis suppliciis vitam reperit
Coelestem, meruit quam terra potens,
[Col. 1158A] Solersque famula victrix quaesivit.

   Hanc pro piaculis jam Christe nostris
Suffragatricem admitte semper:
Ut cives strenue protegat, suo
Sanguine muniens, preceque tutans.

   Aeternae Proli, ingenito Patri
Cum Sancto Spiritu perenni, honor
Sit tibi, gloria semper,
Pollens perpetim sit.
   Amen.

Supplicatio. Oremus Redemptorem mundi Dominum nostrum, ut supra in Vesperis.

Capitula. Deus, qui gressus sanctissimae Justae in Evangelii pacis praeparatione ita munisti, ut nec lassitudo laboriosi itineris teneritudinem corporis [Col. 1158B] emolliret, nec roborem mentis poenarum diversitas enervaret: da nobis humilibus tuis mundanae dilectionis itinera declinare atque contemnere, et per viam pacis, qua ad te perveniamus, gressus nostros clementer impone.

Pater noster. Et ne nos. Sed libera. Liberati a malo. Quaere fol. 2.

Humiliate. Dominus. R\. Et.

Lauda. Providebam Dominum, ut supra in vesperis.

Benedictio. Custodiat vos Dominus omnipotens sanctarum suarum Justae et Rufinae precibus exoratus: R\. Amen. Sit vobis ubique propitius, qui in Sanctis suis semper est gloriosus; R\. Amen. Atque ipsius pietate ab omnibus malis erepti chrismate [Col. 1158C] repleamini Spiritus Sancti. R\. Amen.

Per misericordiam tuam.

In nomine Domini nostri.



DIE XVI. IN FESTIVITATE SANCTAE RUFINAE VIRGINIS ET MARTYRIS.



Ad Vesperum.

Lauda. Speravit anima mea in Domino. A custodia matutina. P. Usque ad noctem. V\. Sustinuit anima mea in verbo tuo, Domine. Fiant aures tuae intendentes, in orationem ancillae tuae. P. Usque ad noctem. V\. Gloria, et honor. P. Usque ad noctem.

Dominus sit semper. R\. Et cum.

Sono. Audi filia, et vide, et inclina aurem tuam. [Col. 1158D] P. Quia concupivit rex pulchritudinem tuam. Alleluia. V\. Ipse est Dominus Deus tuus; et adorabunt eum Filiae: in muneribus vultum tuum deprecabuntur omnes divites terrae. Omnis gloria ejus. P. Quia concupivit.

Dominus sit semper. R\. Et cum.

Antiphona. Laudabit usque ad mortem anima mea Dominum, qui eruit me a rege injusto: P. Et a pressura flammae, quae circumdedit, et in medio ignis non sum aestuata. V\ Benedicam Dominum in omni tempore: semper laus ejus in ore meo. P. Et a pressura V\. Gloria et honor Patri. P. Et a pressura.

Dominus sit semper. R\. Et cum.

Lauda. Igne me examinasti Domine, P. Et [CCLXV] [Col. 1159A] non est inventa in me iniquitas. Alleluia, alleluia. V\. Exaudi Deus justitiam meam: intende deprecationem meam. Auribus percipe orationem meam, et non in labiis dolosis. P. Et non est. V\. Gloria, et honor Patri. P. Et non est.



Hymnus.



   Adsunt punicea floscula virginum,
Coelesti placido rore virentia,
Quarum vasa Poli stigmate siderum
Saecli flammigero igne probata sunt.

   Haec primum olei imbribus inlita
Ignescit facibus cordis in aethera;
Noctis perfidiam, hostis et impetum
Vincens fidei lumine optimo.

   En JUSTA pariter, atque RUFINA est,
[Col. 1159B] Quae clarent meritis, moribus inclytis:
Discreto siquidem nomine Virgines,
Uno sed studii munere Martyres.

   Thesaurum Domini legibus inclytum
Vasis fictilibus corporis unici
Gestantes, pretio vascula distrahunt,
Quo quaestu satient viscera pauperum;

   Sed his subsidiis callidus artifex
Frangit testacea vascula invidens;
Ne testa hominum scanderet aethera,
Et pulvis fieret gloria coelica.

   Hinc robusta fides fragmine fictili
Gliscens martyrium corporis excipit;
Praestans femineo praemia sexui,
Quo celso valeant sidere inlabi.

   [Col. 1159C] Ob hoc vita, salus, et via, veritas
Te summis precibus rex Christe poscimus;
Harum suffragio nos tibi consecres,
Quarum tu fidei voce placatus es.

   Mente nos facito lampade virgines;
Fluxu corporeo effice liberos;
Ut votis rigidis corda calentia
Gestantes habeant regna perennia.

   Te nostra jubilet gloria perpetim;
Qui solus Dominus Trinus, et unus es:
Jugi imperio saecula continens,
Et cuncta dominans, omnibus imperans.
   Amen.

Supplicatio. Oremus. Mutato nomine, ut supra.

[Col. 1159D] Capitula. Domine Jesu Christe, cujus imperio rabidissimus leo non solum a nece beatissimae virginis et martyris Rufinae abstinuit, verum etiam feritate deposita ejus immaculatum corpus odoratus praesenti molestia contingere non praesumit; praesta nobis, ut nitore tui Sancti Spiritus circumsepti immanitatem non timeamus leonis horrendi, sed majestatis tuae virtute repulsus semper a laesione nostra maneat alienus.

Pater noster. Liberati a malo. fol. 2.

Benedictio. Omnipotens Deus, qui beatissimam Rufinam virginitatis ac pudicitiae ornavit decore, mentes nostras expiet ab omni mundanae corruptionis contagione: R\. Amen. Qui huic praestitit suam idolis non inclinare cervicem, a vobis arceat [Col. 1160A] spirituum malignorum tentationem; R\. Amen. Et, sicut illa post victoriam laetatur cum Christo, ita eadem patrocinante reduces vos gaudeatis fieri paradiso. R\. Amen.

Per misericordiam.

Lauda. Rami mei rami honoris et gratiae. Alleluia. P. Ego quasi vitis fructificavi suavitatem odoris: Alleluia, alleluia, alleluia, alleluia. V\. Ego autem, sicut oliva fructifera in domo Domini, sperabo in misericordia Dei mei in aeternum, et in saeculum saeculi. P. Ego quasi. V\. Gloria, et honor. P. Ego quasi.

Oratio. Domine Jesu Christe, qui specie, et pulchritudine tua beatissimam virginem ac martyrem tuam Rufinam speciosam pulchramque, dum diligis, [Col. 1160B] facis, et ingenti amore despondes: adesto nobis beatissimae martyris tuae patrociniis indefessis; ut, quam tanta pietas triumphantem provexit ad laudem, perducat supplices ad salutem. R\. Amen.

Per misericordiam tuam.



Ad Matutinum.

Antiphona. Laudabit lingua mea. Psalmus L. Oratio. Laudet te, Domine, lingua nostra. fol. CLXXI.

Antiphona 1. Confirmavit Dominus brachia ejus in opus bonum; P. Et probavit eam, quia bonum est operari: non extinguetur lucerna ejus per totam noctem. V\. Confessio et magnificentia opus ejus: et justitia ejus manet in saeculum saeculi. P. Et probavit. V\. Gloria, et honor. P. Et probavit.

Oratio. Domine Jesu Christe, qui carnis virginitatem [Col. 1160C] servantibus fructum promittis repensare centesimum; intercessu virginis ac martyris tuae Rufinae nostrorum solve vincula peccaminum: ut, qui carnis fragilitate [CCLXVI] dejicimur, ejus patrocinio sublevemur. R\. Amen.

Per.

Antiphona 2. In congregatione sanctorum sicut cedrus P. Exaltata sum in Libano, et quasi cypressus in montibus Hermon elevata sum. V\. Ego autem, sicut oliva fructifera in domo Domini, sperabo in misericordia Dei mei, in aeternum, et in saeculum saeculi. P. Exaltata. V\. Gloria. P. Exaltata.

Oratio. Domine Jesu Christe, cui virgo et martyr Rufina et integritate jungitur, et sanguine sociatur, [Col. 1160D] dum tibi et castimoniam vovit, et pro te sanguinem fudit; praesta famulis supplicantibus, ut expiati a peccatis tibi ita pareamus, ne a te ulterius recedamus. R\. Amen.

Per misericordiam.

Antiphona 3. Stolam gloriae induit eam Dominus. Jocunditatem et exultationem thesaurizavit super eam, et nomine aeterno hereditavit illam. V\. Potens in terra erit semen ejus: generatio rectorum benedicetur. P. Et nomine. V\. Gloria. P. Et nomine.

Oratio. Domine Jesu Christe, qui beatissimam tuam Rufinam tibi, et testem, et virginem consecrasti, dum te incorrupta sequitur, et pro te gloriosa mactatur; annue nobis precibus ejus, ut, eadem suffragante, quamvis indigni, et castitatis donum, [Col. 1161A] et confessionis mereamur obtinere triumphum. R\. Amen.

Per.

R\. Filia Sion, quiescat vox tua a ploratu, et oculi tui a lacrymis: quia est merces operi tuo, et spes novissimis tuis. P. Revertere, quia miserans miserebor tibi, et dirigam cor tuum in viam directam, per quam ambulasti. V\. Recordatus sum tui, miserans adolescentiam tuam, et charitatem desponsationis tuae. P. Revertere. V\. Gloria, et honor. Reiteretur R\. Filia Sion.

Oratio. Domine, cujus munere gemino exultat martyr Rufina praemio, dum vel ad pudicitiam ornamenti, et cunctorum sit ad martyrium documento; praesta nobis in Ecclesia illas vernare floribus, quae [Col. 1161B] aeternis dignae sunt fructibus: et ita vel voto, vel effectu tanta vestigia Martyris persequamur; ut nec libido nos subruat, sed castitas teneat, et proprios confessio probet liberos, et perfectio ambiat munerandos. R\. Amen.

Per.

Ad Canticum. Antiphona. Ego in Domino gloriabor: gaudebo in Deo Jesu meo.

Canticum. Domine audivi auditum tuum. Quaere fol. 22.

Antiphona. Ego in Domino.

Ad Benedictus. Antiphona. Filia Sion, benedic Domino Deo excelso in omni benedictione et laude.

Canticum. Benedictus es Domine. fol. 6.

Sono. Dominus mihi dat linguam. fol. CCLIX. Lauda. [Col. 1161C] Laudate Dominum. Psalmus CXLVIII. Prophetia. Haec dicit Dominus: Lauda sterilis, quae non paris. Quaere fol. CCLIX. Hymnus. Adsunt punicea floscula Virginum. Supplicatio. Oremus Redemptorem. Quaere retro in primis Vesperis. Capitula. Audi, Domine, vocem nostri clamoris. Quaere fol. CCLX. Lauda. Rami mei rami honoris et gratiae. Quaere retro in Vesperis praecedentibus. Benedictio. Omnipotens Deus. Quaere folio CCLXV.


In exeunte vespera sanctarum virginum Justae et Rufinae.

Lauda. Laudaverunt te, Domine, omnes. Sono. Alleluia. Justitia plena est. Quaere fol. CLXXXII.

Antiphona. In Hierusalem cum maximo solatio [Col. 1161D] eritis; videbitis, P. Et gaudebitis corde: ossa quoque vestra velut herba renascentur. V\. Gaudete justi in Domino: rectos decet conlaudatio. P. Et gaudebitis. V\. Gloria, et honor. P. Et gaudebitis.

Dominus sit. R\. Et cum.

Lauda. Corpora Sanctorum quiescentium in loco isto, orate pro nobis ad Dominum, P. Ut donet pacem super terram, et requiem temporibus nostris. Alleluia, alleluia. V\. Laudate nomen Domini, laudate servi Domini. P. Ut donet. V\. Gloria, et honor. P. Ut donet.

Dominus sit semper. R\. Et cum.

Lauda. Sanctorum ossa pullulent de loco suo; consolati sunt Jacob, P. Et redemerunt se fide virtutis suae: Alleluia, alleluia. V\. Dominus custodit [Col. 1162A] te, Dominus protectio, super manum dexterae tuae. P. Et redemerunt V\. Gloria, et honor. P. Et redemerunt.

[CCLXVII] Hymnus. Jesu corona Virginum. Supplicatio. Oremus. fol. CLXXXII.

Capitula. Domine Jesu Christe, qui beatissimas virgines Justam et Rufinam vasa misericordiae tibimet effecisti, ut quaestu fictilium vasculorum contentae, regnum mererentur futurae vitae intrare; da nobis earum intercessu, ut valeat unusquisque nostrum vas suum possidere in honorem et sanctificationem: quo, devictis voluptatum carnalium incentivis, ad coronam mereamur pertingere sanctitatis.

Pater noster. Liberati a malo. fol. 2.

Benedictio. Omnipotens Deus, qui Justam et Rufinam [Col. 1162B] vasa sibi consecravit mundissima, vos in vasis virtutum eligat coronandos; R\. Amen. Et, qui per illas fragmine vasculorum non passus est dejici, vos de adversis faciat semper victoriam promereri: R\. Amen. Ut earum suffragio, quomodo fecit esse vasa virtutum, lutei corporis in vobis fragmen solidare dignetur: R\. Amen. Qualiter sanctificatione praediti animarum et corporum, regna mereamur. introire coelorum. R\. Amen.

Lauda. Exaltatae sunt filiae Hierusalem. Quaere fol. CLXXXII. Oratio. Deus, qui virginalis. fol. CCLXII.



DIE XXI. IN FESTO SANCTI SPERATI ET COMITUM EJUS.



Ad Vesperum.

[Col. 1162C] Lauda. Exortum est in tenebris lumen. Sono. Justorum animae in manu Dei. Quaere fol. CLXVII.

Antiphona. Justi in perpetuum vivent. Ideo accipient regnum decoris, et diadema pulchritudinis de manu Domini. V\. Et adjuvabit eos, et liberabit eos: et eripiet eos a peccatoribus, et salvos faciet eos: quoniam speraverunt in eum. P. Ideo. V\. Gloria, et honor. P. Ideo.

Dominus sit. R\. Et cum.

Lauda. Beati mundo corde, quoniam ipsi Deum.



Hymnus.



   Sperati Sancti martyris
Palmam virtutis inclytam
Alternis invicem choris
[Col. 1162D] Hymnis canamus mysticis.

   Hunc urbs praepollens Africae
Carthago servat Martyrem:
Amplectitque Occiduus
Christo dicatus Populus.

   Floret ejusdem tumulus
Eximiis virtutibus;
Ut passionis gloriam
Amplificent miracula.

   Hic sacris cum sodalibus,
Dum cogitur ad victimam,
Negavit, esse, fortiter,
Thura libanda idolis.

   Exclamat namque protinus.
[Col. 1163A] Christi minister ego sum,
Quosque videtis Socios,
Tales adesse credite.

   His dictis Praesul impius
Commotus ira insaniae,
Ferire jubet gladio
Colla piorum Martyrum.

   Per hoc trophaeum fidei
Evolaverunt animae;
Petentes Patris solium
Pares coronas capiunt.

   Sicque gerentes stigmata
Christi in carne propria,
Conformes facti sunt Christo
Coelesti regno, ac praemio.

   [Col. 1163B] Deo Patri sit gloria,
Ejusque soli Filio,
Cum Spiritu Paraclito
Regnans per omne saeculum.
   Amen.

Supplicatio. Oremus Redemptorem mundi, mutato nomine. Quaere fol. CLXXXVII.

Capitula. Mirabilis es, Domine, et inaestimabilis in Sanctis tuis, qui es auctor praeclarus omnium mirabilium, et gloriosi certaminis in futura beatitudine clemens remunerator. Te igitur ineffabilis et misericors Deus, poscimus, et mente cernui flagitamus; ut Sperati tui martyris prece sperantium in te votis faveas, et sacrificii vespertini odoramen a [Col. 1163C] suscipias, et nostrorum elogia delictorum pius abeleas a pressuris mundialium, jugum intolerabile tuo a populo suspendas, frugum opulentiam tribuas, intemperantiam arceas, et cunctis fidelium [CCLXVIII] languoribus antidoti salutaris medelam impertias: ut igne tribulationis examinati tibi, quocumque ieris, stolis albis induti, coetibus sanctorum Sperati et Comitum ejus admisti depromamus jugiter, atque dicamus:

Pater noster. Liberati a malo. fol. 2.

Benedictio. Meritis sanctorum suorum Sperati et Comitum ejus benedictio coelestis adhaereat sensibus vestris, et ditet vos muneribus sempiternis. R\. Amen. Et, quorum festa ovantes suscipitis, eorum patrocinio defensati ad Christum indemnes post [Col. 1163D] transitum pervenire possitis. R\. Amen. Vos omnes, qui in hoc die fidei alacritate Deum devotione cernua precaturi convenistis, aeterna praemia in futuro adipiscamini. R\. Amen.

Per misericordiam.

Lauda. Invocabant Dominum, P. Et ipse exaudiebat eos: in columna nubis loquebatur ad eos. Alleluia, alleluia. V\. Et clamaverunt ad Dominum, cum tribularentur: et de necessitatibus eorum liberavit eos. P. Et ipse. V\. Gloria, et honor. P. Et ipse.

Oratio. Deus exultatio et palma sanctorum Sperati et Comitum ejus martyrum tuorum, exaudi nos supplices tuos, et praesta; ut, quorum in tuo amore reliquias veneramur, et emolumenta recolimus, [Col. 1164A] eorum meritis ab omnibus malis liberari et conservari mereamur. R\. Amen.

Per misericordiam



Ad Matutinum.

Antiphona. Da nobis. Psalmus L.

Oratio. Redde nobis. Quaere fol. CLXIII.

Antiphona 1. Palmae fuerunt in manibus sanctorum: et magno clamore dicebant: P. Salus Deo nostro, qui sedes super thronum, et Agno. V\. Et adjuvabit eos Dominus, et liberabit eos: et eripiet eos a peccatoribus, et salvos faciet eos, quoniam speraverunt in eum. P. Salus. V\. Gloria, et honor. P. Salus.

Oratio. Deus exaltatio et palma, ut supra in Vesperis.

[Col. 1164B] Antiphona 2. Filius Dei laetatus est super justos: P. Et in paradiso deliciarum constituet illos. V\. Et clamaverunt justi, et Dominus exaudivit eos: et ex omnibus tribulationibus eorum liberavit eos. P. Et in paradiso. V\. Gloria, et honor. P. Et in paradiso.

Oratio. Memento nostri, Domine, et sicut sanctis tuis Sperati vel C mitum ejus digna praemia reddis, ita nostris parce et miserere peccatis; ut absoluti de praeteritis, mereamur custodiam de futuris. R\. Amen.

Per misericordiam tuam.

Antiphona 3. Salus justorum a Domino: protector eorum est, in die pressurae. Adjuvabit eos Dominus, P. Et liberabit eos: et eripiet eos a peccatoribus, [Col. 1164C] V\. Et salvos faciet eos: quoniam speraverunt in eum. P. Et liberabit. V\. Gloria, et honor P. Et liberabit.

Oratio. Gaudium nostrum et salus nostra, virtus, atque justitia, Domine Deus omnipotens, fac nos, quaesumus, placita tibi sanctorum Sperati et Comitum ejus martyrum sorte gaudere: et illic laudes tuas Rectorum munere perpetim decantare. R\. Amen.

Per misericordiam.

R\. Justi in perpetuum vivent, P. Apud Deum est merces eorum. V\. Justorum animae in manu Dei sunt, et non tanget illos tormentum mortis. P. Apud Deum. V\. Gloria, et honor Patri. Reiteretur [Col. 1164D] R\. Justi.



In Laudibus.

Ad Canticum. Antiphona. Diligentes te, Domine. Canticum. Qui sponte obtulistis. fol. CLXIII. Ad Benedictus. Antiphona. Sancti et humiles corde. Canticum. Benedictus es. Sono. Salus justorum. Lauda. Laudate Dominum de coelis. Prophetia. Justi in perpetuum vivent. Quaere folio CLXIV. Hymnus. Sperati sancti martyris. Supplicatio. Oremus, ut supra in Vesperis praecedentibus.

Capitula. Ingeniti Patris Unigenite Filius Dei, Spiritui Sancto coaeternus et consubstantialis, qui ab arce sedis aethereae hujus mundi infima petens ad adoptandum hominem non horruisti vestimentum sumere carnis, et ad liberationem fidelium non es [Col. 1165A] dedignatus in forma servi salvare, et in statera appendere Crucis, et perferre exitium mortis: [CCLXIX] interventu Sanctorum tuorum Sperati et Comitum ejus hodierna solemnia celebrantibus existe mitis; ut orationem, quam tuis docuisti tenendam discipulis, Patrem cordis officio proclamemus e terris:

Pater noster. Liberati a malo. fol. 2.

Lauda. Laus Domini in Ecclesia sanctorum. Alleluia. P. Laetetur Israel in eo, qui fecit ipsum. Alleluia, alleluia, alleluia. V\. Cantate Domino canticum novum: quia mirabilia fecit. P. Laetetur Israel. V\. Gloria. P. Laetetur.

Benedictio. Meritis sanctorum. Quaere supra in Vesperis praecedentibus.



DIE XXIV. IN FESTO SANCTAE CHRISTINAE VIRGINIS ET MARTYRIS.
[Col. 1165B]

Omnia dicantur unius Virginis, folio CLXXIX, excepto



Hymno.



   Virginis sacrae triumphum
Prosequamur laudibus,
Quae viriliter certando
Hostem vicit improbum;
Et servando castitatem
Meruit praeconium.

   Haec namque virgo, dum esset
Parvula temporibus,
Concupivit regem Christum
Adorare Dominum;
Et neglectis simulacris,
Thus offerre pudicum.

   [Col. 1165C] Quae, paterna deridendo
Flagra vel supplicia,
Non adtendit prava verba,
Cor ad haec nec posuit;
Sed sereno poenas vultu
Sustulit viriliter.

   Ipso nomine beata,
Quod Christina dicitur
Appellari virgo pia:
Sed a Christi nomine
Derivatum patet suum
Esse sic vocabulum.

   Paternam fide probata
Iram temnens despuit;
[Col. 1165D] Celso gaudio oblectata
Divinitus, gratulat:
Depellebat, ac supernis
Incumbebat praemiis.

   Nullum hanc tormentum fregit,
Nulla mors perterruit;
Sed alacri corde cuncta
Perferens certamina,
Inridebat cruciatus
Perdita vesania.

   Caeditur namque suspensa,
Virgisque pertunditur,
Aeneumque vas repletum
Resina, et oleo,
Pice, simulque torrente
[Col. 1166A] Ibi alma mittitur.

   Undis impressa marinis
A Christo eripitur:
Serpentium omnigenam
Depulit saevitiam,
Mortem simul, ac tormenta
Reputans pro nihilo.

   Tribus itaque devictis
Profanis judicibus,
Trinitatem confitendo,
Triumphat feliciter:
Sic e saeculo vocata
Migrat ad coelestia.

   Tuo namque in honore,
Virgo sancta, canimus,
[Col. 1166B] Juva cunctos supplicantes:
Tege tuos famulos:
Funde preces pro delictis
Christo regi Domino.

   Et tu, Christe rex immense
Audi preces supplicum:
Vocem accipe cunctorum:
Culpas dele scelerum:
Haec in festa hic orantes
Esto in subsidium.

   Gloria, et honor Deo
Usquequo altissimo,
Una Patri, Filioque,
Inclyto Paraclito;
Cui laus, et potestas
[Col. 1166C] Per aeterna saecula.
   Amen.



DIE XXV. IN FESTO SANCTI CHRISTOPHORI ET COMITUM EJUS.

Lauda. Exortum est. Sono. Justorum animae. fol. CLXVII. [CCLXX] Antiphona. Dabo Sanctis meis. Lauda. Sanguinem Sanctorum. fol. CLXII.



Hymnus.



   O beate Mundi Auctor,
Atque rerum Conditor,
Qui non es acceptor omnis
Personae, nec munerum;
Sed, dum quisque te requirit,
Ades clementissimus:

   Qui beatum coeli civem
[Col. 1166D] Christophorum martyrem
Eximens a caenulento
Limo pravi germinis,
Glorioso tuo nutu
Praesciendo adtrahis:

   Spreta quoque vir devotus
Generis flagitia,
Ut veritatis sequeretur
Promptior vestigia;
Ac proinde tua, Christe,
Potiretur gratia.

   Deciusque Imperator
Captum a Comitibus,
Necti suis hunc Beatum
[Col. 1167A] Nititur militibus;
Quem virilem prorsus esse
Bello adprobaverat.

   Elegansque statura,
Mente elegantior
Visu fulgens, corde vibrans,
Et capillis rutilans;
Ore Christum, corde Christum
Christophorus insonat.

   Iste nempe linguae nostrae
Nesciens eloquia,
Christi in virtute dari
Sibi Patrem imprecans:
Illico, Deo favente,
Loquebatur omnia.

   [Col. 1167B] Tunc deinde Aulam Christi
Precaturus adhaerens,
Postulata impetravit
Virgam suam frondere;
Virtute corroboratus
In agone proficit.

   Veritatis plena fide
Insequens vestigia
Militum se persequentum
Fragmina multiplicat,
Quod veherent saturati
Plena cuncti saccula.

   Ad fidem Christi proinde
Evocati milites
Cum beato Christophoro
[Col. 1167C] Fonte almo lavacri
Expiati gestiebant
Rudimento gratiae.

   Vatem hunc, deinde isti
Conligatum milites,
Una voluntate sistunt
Decii conspectibus;
Quem diro sermone Sanctos
Protinus adgreditur.

   Nec moratus Rex crudelis
Furibundus acriter,
Sanctum jubet Christophorum:
Pensum radi ungulis;
Denudatis ejus costis,
[Col. 1167D] Carnibus excerperent.

   Aquilinam tunc deinde,
Sanctamque Galleniam
Vehementer poenis actas
Litat Christo Martyres:
Pugione consecravit
Memoratos Milites.

   Ignibus post haec Beatum
Deputat atrocibus:
Adtigit nusquam illum
Flammae Pyrus validus;
Nam secus, ut aurum fulgens
Rutilans adgreditur:

   Sociis dehinc ad astra decem
Missis militibus;
[Col. 1168A] Quos pro Christo dessecavit
Gladius tyrannicus;
Ense idem verberatus
Aethera provehitur.

   Inde omnes, te precamur
Sponsor fidelissime,
Ut tuae promissionis
Foedera non adneges,
Quae cum sancto Christophoro
Pepigisti dulciter:

   Sed per eum mereamur
Adsequi coelestia,
Amputata prorsus a nobis
Omnia piacula;
Et fulgeat perennis
[Col. 1168B] Deus in aeterna saecula.
   Amen.

Supplicatio. Oremus redemptorem mundi, ut supra.

Capitula. Christe Deus, rex Sanctorum, conditor et inluminator omnium saeculorum, qui mirabilibus remuneras almum videlicet donis Christophorum; testem utique tuum, alienigena licet abstractus a gente, tuoque prorsus clementissime magno docuisti [CCLXXI] exemplo, belligerator ut efficeretur fortissimus, in adversis expugnatorque clareret: dum captivus inter hostes, et grandis de minimo appareret utique gloriosus, fieretque de milite dux fidelium populorum; te quaesumus, te rogamus, acclives exposcimus, vocisque cum gemitibus tuam omnipotentiam invocamus; ut nos digneris tuis in atriis [Col. 1168C] patrocinio indefesso martyris tui Christophori et Comitum ejus, benignissime tueri, gemitusque singulorum misericors propitius exaudite: flentes precamur, et lamentantium precem, votaque fidelium, exposcimus, clementer benigneque ut audias: et, qui amissa deplorant, postulatis fruantur. Tuis coram conspectibus sit, Domine, populorum haec oratio deprecatione assidua, fore tuae clementiae majestatis acceptabilis: sit, Domine, in hac solemnitate testis tui Christophori fidelium conventus exorabilis, sitque tui spiritus virtute roboratus. Inspice, clementissime, devotionem acceptabilem: tibi, Christe, effice purissimam voluntatem: clementer operationem tribue justam; ac per omnia misericors [Col. 1168D] et clemens concede, quod digne suscipias, et incessanter nobis miserere, placabiliter dignos ut efficias:

Pater noster. Liberati a malo. fol. 2.

Benedictio. Deus sanctificationum, et dominator coelestium virtutum, preces suorum populorum exaudire dignetur sui per suffragia testis Christophori Sociorumque ejus annua devotione excolentes: R\. Amen. Ipse remunerator adsiduus sancti martyris Christophori solemnitate faciat adesse devotos, quos inspicit suo nunc obsequentes in templo: R\. Amen. Suae conventicula plebis vota libens accipiat interventu Christophori gloriosique martyris sui; placatusque ipse Omnipotens, pius, ut pater, singulorum crimina parcat; R\. Amen. Quia pius [Col. 1169A] est, et misericors in omnia saecula saeculorum. R\. Amen.

Per misericordiam.

Lauda. Gaudium sempiternum super caput Sanctorum: P. Laus, et jocunditas apprehendit eos. Alleluia, alleluia. V\. Multae tribulationes justorum: et de his omnibus liberavit eos Dominus. P. Laus, et jocunditas. V\. Gloria, et honor. P. Laus, et jocunditas.

Oratio. Deus exultatio, et palma Sanctorum Christophori et Comitum ejus martyrum tuorum, exaudi nos supplices tuos, et praesta; ut, quorum in tuo amore reliquias veneramur, et emolumenta recolimus, eorum meritis ab omnibus malis liberari et conservari, mereamur. R\. Amen.

[Col. 1169B] Per misericordiam.



Ad Matutinum.

Antiphona. Da nobis laetitiam salutaris tui: spiritu principali confirma nos, Domine. Psalmus L.

Oratio. Redde nobis Domine laetitiam salutaris tui; quam amissimus inique gerendo, et praetermissimus negligendo: tu ad eam nos revoca; et eam nobis restaura: ut peccato expulso succedat justitia; et moestitia repulsa adsit laetitia: Da, quaesumus, hanc jocunditatem, ut pervenire mercamur ad aeternam salutem. R\. Amen.

Per misericordiam.

Antiphona 1. Palmae fuerunt in manibus sanctorum: et magno clamore dicebant: P. Salus Deo nostro, qui sedet super thronum, et Agno. V\. Et adjuvabit eos [Col. 1169C] Dominus, et liberabit eos: et eripiet eos a peccatoribus, et salvos faciet eos: quoniam speraverunt in eum. P. Salus. V\. Gloria, et honor Patri. P. Salus.

Oratio. Deus exultatio, et palma, ut hic supra.

Antiphona 2. Filius Dei directus est super justos; P. Et in paradiso deliciarum constituet illos. V\. Et clamaverunt ad Dominum, cum tribularentur: et de necessitatibus eorum liberavit eos. P. Et in paradiso. V\. Gloria, et honor Patri. P. Et in paradiso.

Oratio. Memento nostri, Domine, et, sicut sanctis tuis Christophoro et Comitibus ejus digna praemia reddis, ita nostris parce et miserere peccatis; ut absoluti de praeteritis, mereamur custodiam de futuris. R\. Amen.

[Col. 1169D] Per misericordiam.

Antiphona 3. Salus justorum a Domino: protector eorum est in die pressurae. Adjuvabit eos Dominus. P. Et liberabit eos: et eripiet eos a peccatoribus, V\. Et salvos faciet eos: quoniam speraverunt in eum. P. Et liberabit. V\. Gloria, et honor. P. Et liberabit.

[CCLXXII] Oratio. Gaudium nostrum et salus nostra, virtus, atque justitia, Domine Deus omnipotens; fac nos, quaesumus, placita tibi sanctorum Christophori et ejus Comitum Martyrum sorte gaudere: et illic laudes tuas Rectorum munere perpetim decantare. R\. Amen.

Per misericordiam.

R\. Sancti, qui per fidem vicerunt regna, operati sunt justitiam, adepti sunt repromissiones, extinxerunt [Col. 1170A] impetum ignis, fugaverunt aciem gladii, P. Fortes facti sunt in bello, V\. Obturaverunt ora leonum, convaluerunt de infirmitate. P. Fortes. V\. Gloria, et honor. P. Fortes.



In Laudibus.

Ad Canticum. Antiphona. Omnes Sancti in manu. Canticum. Dominus de sina veniet. Ad Benedictus. Antiphona. Sancti, et humiles corde. Canticum. Benedictus es Domine. Sono. Via justorum. Lauda. Laudate Dominum. Psalmus CXLVIII. Prophetia. Justorum animae. fol. CLXVII. Hymnus. O beate mundi auctor. Supplicatio. Oremus Redemptorem mundi. Capitula. Christe Deus, rex. Quaere in Vesperis praecedentibus. Lauda. Laus Domini. fol. CCLXIX Benedictio. Deus sanctificationum. Quaere in Vesperis [Col. 1170B] praecedentibus.



DIE XXX. IN DIE SANCTI CUCUFATI.

Omnia dicantur unius Martyris, novem lectionum, fol. CLXII.



Hymnus.



   Barchinon laeto Cucufate vernans,
Corporis sancti tumulum honorans,
Et locum sacri venerans sepulchri,
      Sparge ligustris.

   Munus hoc clarum tibi Scillitana
Civitas misit, dedit et beatum
Quando Felicem populus Gerundae
      Sorte colendum.

   Hi, sequestrato tumuli honore,
[Col. 1170C] Proprias sedes adeunt tuendas:
Barcinone Hic celebratur aura
      Ille Gerunda.

   Hinc cruor hujus Cucufatis almi
Factus est nostrae regionis heres:
Inde hic nobis sua membra ponens,
      Vivere praestat.

   Hic fide plenus, redamando Christum,
Lucis infestum patitur tyrannum;
Moxque bis seno territur beandus
      Milite tortus.

   Caede percussus nimia furentis,
Viscera fudit quasi peritura;
Quae reformata recipit in alvum
      [Col. 1170D] Sanus ad horam.

   Missus in flammis, precibus minacem
Ignis admoti perimit vigorem;
Nequit adurere nimis in beato
      Corpore flammam

   Cratis ignitae facibus cremari
Jussus ardoris nutrimenta gliscunt;
Sed nihil Christi famulo nocetur
      Suppliciorum.

   Sustinet post hinc pius ille cardos
Ferreos in se ferientis ictum:
Sicque decisi capitis in aethera
      Spiritus efflat.

   Jam fave, Martyr, precibus clientum;
Instrue et civem; populum tuere;
[Col. 1171A] Et sacerdotum pia corde mulce
      Pacis amore.

   Crimine dempto, animus virescat:
Pane coelesti satiemur omnes:
Carnis elapsae vitiata membra
      Spiritus ornet.

   Non ruinoso perimamur actu,
Non cibis corpus, vitiisque pressum
Non in occultis animus cremetur
      Igne malorum.

   Ut pia tecum, Cucufas beate,
Regna coelorum meritis tenentes,
Det Deo nostra resonans placentem
      Lingua canorem,

   Goriam Patri celebrant honore:
[Col. 1171B] Gloriam Nato recinent perenni,
Cum quibus Sanctus sociatus extat
      Spiritus unus.
         Amen.



FESTA AUGUSTI. DIE I. IN FESTO SANCTI FELICIS MARTYRIS.



Ad Vesperum.

Lauda. Speravit anima mea in Domino. fol. CLVI.

Sono. Alleluia. Beatus vir, qui timet Dominum Alleluia: P. In mandatis ejus cupiet [CCLXXIII] nimis. Alleluia, alleluia. V\. Gloria, et divitiae in domo ejus: et justitia ejus manet in saeculum saeculi. P. Alleluia, alleluia. Antiphona. Justus si morte [Col. 1171C] praeoccupatus fuerit, P. Anima ejus in refrigerio erit. V\. Beatus vir, qui timet Dominum: in mandatis ejus cupit nimis. P. Anima ejus. V\. Gloria. P. Anima.

Oratio. Praecinge nos, Domine, virtute, qua sanctum tuum Felicem conlatione sanctitatis firmasti, ut, sicut est ille victor ex poena, sic nos sentiat invictos inlecebra: atque ita in nos cupiditatum pullulantium vires attenua, sicut Martyr tuus, passione devicta, aeterna jam manet in gloria. R\. Amen.

Per misericordiam tuam, Deus noster, etc.

Lauda. Justus ut palma florebit. Quaere folio CLIX.



Hymnus.



   Fons Deus vitae perennis,
Lux origo luminis,
[Col. 1171D] Aspice plebem canentem
Festa summi Martyris,
Excipe vota precantum,
Sume laudum carmina.

   En tui Felicis almi
Pangimus insignia:
Tu resolve vincla linguae,
Dans sonora cantica;
Ut tua rite queamus
Promere magnalia.

   Iste namque Caesareae
Urbis Mauritaniae
Mundialis disciplinae
Dum studeret litteris,
Artium fumosa fabra
[Col. 1172A] Te sequendo deserit.

Audiens plecti fideles,
Mox Gerundam pervenit
Praesidis jussu retentus,
Truditur in carcere:
Ferreis baccis onustum,
Conloquuntur Angeli.

   Sistitur Arae, cruentis
Ut litaret idolis:
Respuit infame factum
Voce Christum profitens
Perstrepit turba bisulcis
Ossa nudans ungulis;

   Nempe mulis alligatus
Dissipatur artubus;
[Col. 1172B] Fluctibus presso marinis,
Unda turgens subditur:
Angelus immixtus, almis
Ora pandit canticis.

   Omnia tormenta forti
Praecucurrit pectore;
Postque poenas, et catenas,
Ungulas, ac verbera,
Carnea claustra relinquens,
Migrat ad coelestia.

   O nimis Gerunda felix
O beata civitas!
Nil malorum tu pavescis
Freta tanto Martyre:
Postulata promeretur,
[Col. 1172C] Quisquis hic confluxerit

   Hic Dei virtute pressi
Lancinantur daemones,
Verberantur, vinciuntur,
Et cremantur acriter;
Utque fumus, et favilla
Nil vigoris obtinet.

   Hic salus optata fessis,
Sed e coelis profluit,
Visio caecis patescit:
Lingua mutis advenit,
Surdus aures hic receptat,
Atque claudus exilit.

   Inde cuncti te precamur,
Una summa Trinitas:
[Col. 1172D] Martyris ut impetratu
Nostra tollas crimina,
Noxia cuncta repellas,
Et secunda impertias.

   Clerus hic vita nitescat,
Et Sacerdos flereat:
Plebs fidelis, quod requirit,
Impetrasse sentiat:
Omnis aetas, atque sexus
Hoc patrono gaudeat.

   Gloria Patri, Natoque,
Semper et Paraclito
Laus, potestas, atque virtus,
Gratiarum copia
[Col. 1173A] Quae Deum cuncta fatentur
Soeculorum saecula.
   Amen.

Supplicatio. Oremus Redemptorem mundi Dominum, ut supra, mutato nomine.

Capitula. Felix martyr tuus, Domine, in mandatis tuis floret nimis, et fructu justitiae dilatatur in praemiis, quia tuis paruit omnino praeceptis; ut cui felicitas erat ex nomine, perennitas proveniret ex opere; et quod vocaretur, hoc esse dignosceretur; dum miseria caret patiendo, et felicitatem [CCLXXIV] obtinet triumphando. Interventu tanti martyris proficiat nobis aeterna benignitas; ut, dum Felicem felicitate perpetua laetificat, miseratione solita nos ab infelicitatis jugo absolvat.

[Col. 1173B] Pater noster. Liberati a malo. fol. 2.

Benedictio. Deus summus, qui illum vocat esse felicem, quem in beatae illius Hierusalem affectu cernit esse gaudentem, Felicis sui prece in ejusdem civitatis amore vos faciat feliciter permanere: R\. Amen. Infelicitates quoque actuum vestrorum feliciter tergat, et felicitatis perpetuae dona felicioribus votis vestris propitiatus adtribuat; R\. Amen. Ut Felicis hujus martyris interventu infelicitatem hujus saeculi feliciter fugiendo, ab infelicitatis perpetuae mereamini liberari supplicio. R\. Amen.

Per misericordiam.

Lauda. Justus ut palma florebit. Quaere fol. CLIX.

Oratio. Felix martyr tuus, Domine, quem elegisti et adsumpsisti, dum eum et electio testem, et adsumptio [Col. 1173C] probat esse felicem; ejus intercessio habitare nos faciat in tabernaculis tuis, in quibus perpetuus munerator et suscipis decertantes et perpetuas triumphantes.

Per misericordiam tuam.



Ad Matutinum.

Antiphona. Labia mea, Domine. Psalm. L.

Oratio. Exultent, Domine, labia nostra. Quaere fol. 60.

Antiphona 1. Homo justus erit, quasi flos agri; et redolebit gratus odor ejus: P. Et omnis, qui sperat in Deum, laudabit eum. V\. Beatus vir, qui timet Dominum: in mandatis ejus cupiet nimis. P. Et omnis. V\. Gloria, et honor Patri. P. Et omnis.

Oratio. Felix martyr tuus, Domine, quem elegisti. [Col. 1173D] Quaere in Vesperis praecedentibus.

Antiphona 2. Iste homo in certamine fortis factus est; P. Et a persequentibus liberatus est; quoniam perseveravit in innocentia sua. V\. Maxima est gloria ejus in salutari tuo: gloriam et magnum decorem imponens super eum. P. Et a persequentibus. V\. Gloria. P. Et a persequentibus.

Oratio. Felix est, Domine, martyr tuus iste Felix, qui a te justificatus, et per te in omni certamine apparuit gloriosus. Annue ergo nobis, ut illius felicitatis in futuro compotes simus, de cujus nunc felici martyrio conlaetamur. R\. Amen.

Per.

Antiphona. 3. In paradiso deliciarum. folio CLVII.

[Col. 1174A] Oratio. Felix martyr, qui testificatus hominibus, spe a te susceptus est: in te manet sine fine Felix qui pro te occidi meruit; Felix, ut nos tuo munere obtineat fieri participes, et tibimet serviendo faciat esse felices. R\. Amen.

Per.

R\. Sanctus Felix dum vapularet ab inimicis suis, P. Venit Angelus Domini, et dixit ad eum: Confortare, Felix, noli timere, ego enim missus sum a Domino Deo, ut liberem te de manu persequentium te. V\. Dum intento corde extensis in coelum manibus orabat sanctus Felix ad Dominum, P. Venit Angelus. V\. Gloria, et honor Patri. P. Venit Angelus.

Oratio. Deus, cujus honor sanctitas est, quem [Col. 1174B] diligere salus est, et amare perfectio; inlabere in cordibus nostris, da in omni Ecclesia tua meritis tui Felicis lucere vestigia: ut te regente omnium gressus ea via perducat ad vitam, quae Martyrem tuum extulit ad coronam. R\. Amen.

Per misericordiam tuam, etc.



In Laudibus.

Ad Canticum. Antiphona. Laetor in sanctitate tua. Quoniam non est alius Deus, quomodo Deus noster.

Canticum. Confirmatum est cor meum. fol. 55.

Oratio. Praesta nobis, Omnipotens, beatissimi tui Felicis assiduum patrocinium; ut ejus quoque praeclarum assequi mereamur exemplum: ut sentientes impensissime suffragantem, sequamur fortissime praeliantem. R\. Amen.

[Col. 1174C] Per misericordiam tuam.

Ad Benedictus. Antiphona. Benedictio Domini in mercedem justi festinat.

Canticum. Benedictus es Domine

Sono. Septies in die laudem. Lauda. Laudate Dominum. Psalmus CXLVIII. Prophetia. Beatus vir, qui non est lapsus. Quaere fol. CCXXXVIII. Hymnus. Fons Deus vitae. [CCLXXV] Supplicatio. Oremus Redemptorem. In Ve peris praecedentibus.

Capitula. Deus, qui martyrem tuum Felicem in miseratione et misericordia coronasti, dum in te crederet, et pro te pati voluisset, ut temporalem sustinens poenam, coronam raperet sempiternam; intercessione ejus praesta nobis famulis tuis, ut, si passionis eminentia non attingimus, ignominia careamus, [Col. 1174D] ut, quibus virtutum tituli non adscribunt ad gloriam, vitiorum dedecora deleantur, ne veniamus in poenam.

Pater noster. Liberati a malo. fol. 2.

Lauda. In psalterio. fol. CLVIII. Benedictio. Deus summus. In Vesperis praecedentibus.

In exeunte Vespera omnia dicantur, ut in primis Vesperis, exceptis Capitula, Benedictione, et Lauda.

Capitula. Adesto, Domine, celebritatibus Ecclesiae tuae; et mysteria, quae dependit in laudem martyris tui Felicis, sint grata in oculis tuis; neque fuscemur in nocturnis actibus, qui gloriosum martyrem tuum vespertinis officiis frequentamus: sitque vita nostra devotioni sacrae non dissona, ut, [Col. 1175A] quem honorifice recolimus martyrem, ipsius vitae teneamus sanctissimae dignitatem.

Pater noster. Liberati a malo. fol. 2.

Benedictio. Postulationes vestras gratia superna exaudiat, et dona coelestia vobis intercessu martyris sui Felicis impertiat: R\. Amen. Impertiendo ditet, ditando multiplicet, multiplicando conservet, et conservando laetificet; R\. Amen. Ut, qui votis fidei festum martyris honoratis, cuncta, quae competunt, ejus merito capiatis. R\. Amen.

Per misericordiam ipsius.

Lauda. Justus, ut palma. fol. CLIX. Oratio, ut supra in primis Vesperis.



DIE VI. IN FESTO SANCTORUM JUSTI ET PASTORIS MARTYRUM.



Ad Vesperum.
[Col. 1175B]

Lauda. Exortum est in tenebris. fol. CLXII. Sono. Alleluia. Justi in perpetuum vivent. fol. CLXVIII. Antiphona. Viri justi, germinate sicut. fol. CLXII. Lauda. Rexpexit eos, cum tribularentur. fol. CLXV.



Hymnus.



   O Dei perenne Verbum,
Patris ore proditum,
Organum, qui imbecille
Admoves Infantium
Dans eis spirare flatum,
Vocis ut promant sonum:

   Tu pius adesto nobis,
Salve fibras gutturis,
Ora instrue loquelis,
[Col. 1175C] Corda reple lacrymis;
Ut sacrorum festa dignis
Praecinamus canticis.

   Ecce Justus, ecce Pastor,
Ambo juncti sanguine,
Quos pia fraternitatis
Vinxerat germanitas,
Junxit aequalis sacratae
Passionis unitas.

   Hi tamen scholis retenti,
Dum instruuntur litteris,
Audientes, quod tyrannus
Intrat urbem persequens,
Illico scholam relinquunt,
[Col. 1175D] Et tabellas abnuunt:

   Appetunt cursu deinde
Praesidis praesentiam,
Et crucem Christi sequendo,
Corpus armant debile,
Quo triumphos passionis
Expedirent fortiter.

   Hoc repente Daciano
Nunciantes, inquiunt:
Ecce advenire Christum
Profitentes parvuli,
Mortis ultro passiones,
Atque caedes perpeti.

   Turbidus ast inde Praeses
Concitans sententiam,
[Col. 1176A] Ad suos fruces ministros,
Ut teneantur clamitat:
Fustibus jubens tenella
Dissecari corpora.

   Tunc sacrata voce sese
Adloquuntur invicem:
Temnerent ut temporales
Rite poenas corporis,
Quo futurum possiderent
[CCLXXVI] Gaudium cum Angelis.

   Audiens mox Dacianus
Martyrum constantiam,
Excitatus in furore
Dictat hanc sententiam:
Ut perempti ambo fratres
[Col. 1176B] Morte dira intercidant.

   Protinus eos furentes
Pertrahunt satellites
Ad locum campi patentem,
Quem ferunt Laudabile:
Ense illic verberantur,
Laureantur sanguine.

   O locum vere beatum,
Quo cruor reconditur
Sanctus ille Parvulorum
Ad salutem plebium!
Quove multa sanitatum
Signa aegris efluunt.

   Nempe hic Divina virtus
Vincit iras Daemonum;
[Col. 1176C] Curat ulcus, membra sanat,
Et dolores temperat,
Vota cunctorum receptat,
Et ruentes sublevat.

   Jam tuorum passione
Freta gaudet civitas
Jure Complutensis, almo
Quo laveris sanguine;
Et Gemellis mox camoenas
Redde voto debitas.

   Hinc, Deus, te postulamus,
Ut precantes audias:
Pelle morbos, solve vincla,
Et relaxa crimina;
[Col. 1176D] Atque inlaesi futuram
Appetamus Patriam.

   Nominis tui amorem
Da tuis in servulis,
Temporale nil amemus,
Diligamus invicem:
Te sequamur, te canamus,
Te fruamur perpetim.

   Laus tibi per omne tempus,
Trinitas indifferens,
Laus, honor, virtusque summa,
Singularis gloria;
Quae Deum te saeculorum
Personet in saecula.
   Amen.

[Col. 1177A] Supplicatio. Oremus, mutato nomine fol. CLXXXVII.

Capitula. Adest, Domine, oculis praesentata mortalium clara illa et enitens solemnitas Innocentium, in qua pignus geminum et geminatum dulcedinis ferculum Coelum intrare meretur: dum clara sibimet societate germanitas et in Justo justissima, et in Pastore agnoscitur pia; dum charorum ora infantium invicem se ad passionis gloriam exhortantur. Da ergo nobis Justi tui precibus justitiam servare dum vivimus, et Pastoris protectione evadere quod timemus: ut et Justus justitiam, quam in nomine portat, in supplicantium meritis clariorem ostendat, et Pastor benignitatis gubernaculo nos protecturus excipiat: ut et per Justum justi, et per Pastorem gubernacula pastoris egregii mereamur [Col. 1177B] introire beati.

Pater noster. Et ne nos. Liberati a malo. fol. 2.

Benedictio. Deus, qui justus coronator justorum et pastor pius est animarum, et per Justum vos ab injustitia liberet, et per Pastorem pastoris Christi vos protectione sanctificet. R\. Amen. Per Justum vos efficiat amatores justitiae, et per Pastorem pastu vos foveat gloriae infinitae: R\. Amen. Ut, dum justitia Justi commendabiles vos fecerit Deo, Pastoris gubernaclo heredes mereamini esse in coelo. R\. Amen. Per misericordiam ipsius Dei nostri, etc.

Lauda. Sicut lilia munda floruerunt sancti: Alleluia. P. Et odor Dei apparet super illos. Alleluia, alleluia. V\. Plantati in domo Domini, in atriis domus Dei nostri florebunt. P. Et odor Dei. V\. Gloria, [Col. 1177C] et honor Patri et Filio. P. Et odor Dei.

Oratio. Indue nos, Domine, candore justitiae, qui, pro te occisis parvulis, Justum et Pastorem perpetuam donasti muneris claritatem: ut, qui illos per martyrium candidatos supra nivem pulchriores constituis, nos per confessionem purifices a delictis. R\. Amen.

Per misericordiam tuam, Deus noster.



Ad Matutinum.

Antiphona. Da nobis laetitiam salutaris tui. Psalmus L. Oratio. Redde nobis. Quaere fol. CLXIII. Antiphona 1. Palmae fuerunt in manibus Sanctorum. Fol. CLXVIII.

Oratio. Magno te, Domine, clamore Sancti omnes [Col. 1177D] mirabiliter impetunt, dum ultionem persequentium non vocibus corporeis [CCLXXVII], sed desideriis praestolantur. Et ideo petimus, ut, qui illorum voces vel desideria exaudis ad votum, confitentium te animas non patiaris aeternum pertrahi ad tormentum. R\. Amen.

Per misericordiam tuam, Deus noster.

Antiphona 2. Hi sunt, qui mortales tunicas deposuerunt, P. Et immortalem vitam sumpserunt: modo coronantur, et accipiunt palmas. V\. Adhuc multiplicabuntur in senecta uberi: et benepatientes erunt. P. Et immortalem vitam. V\. Gloria, et honor Patri. P. Et immortalem.

Oratio. Indue nos, Domine, ut supra in Vesperis.

Antiphona 3. Filius Dei laetatus est super justos; [Col. 1178A] P. Et in paradiso deliciarum constituet illos. V\. Clamaverunt justi, et Dominus exaudivit eos: et ex omnibus tribulationibus eorum liberavit eos. P. Et in paradiso. V\. Gloria, et honor Patri. P. Et in paradiso.

Oratio. Vide, Domine, et audi gementis Ecclesiae vocem quae suorum deflet infantium necem. Esto ergo illi consolator de filiis, qui filiorum ejus pater agnosceris; ut in te et de interemptorum numero gaudeat, et de adversariorum reditu hilarescat. R\. Amen.

Per misericordiam tuam, Deus noster.

R\. Viri sancti. Quaere fol. CLXXVII.

Oratio. Fac nos, Domine, innocentes et rectos tibi semper adsistere, quo tuae rectitudini compage indissolubili [Col. 1178B] adhaerentes pro te occisorum parvulorum mereamur esse participes. R\. Amen.

Per misericordiam tuam.

R\. Diligentibus Deum omnia cooperantur in bonum, iis, qui secundum propositum Dei vocati sunt sancti. P. Quos praescivit, et praedestinavit conformes fieri imagini Filii Dei. V\. Quos vocavit, hos et justificavit: quos autem justificavit, et illos magnificavit. P. Quos praescivit.

Oratio. Sanguis innocens et justus innocentium animarum indefesso vocis clamore te postulet pro nobis, Unigenite Filius Dei Patris; quo illic numerositas fidelium coronanda perveniat, ubi ipsorum innocentia coronata perdurat. R\. Amen.

Per misericordiam.



In Laudibus.
[Col. 1178C]

Ad Canticum. Antiphona. Quaesumus Sancti. Canticum. Dominus de Sina. Ad Benedictus. Antiphona. Sancti et humiles. Canticum. Benedictus es Domine Deus. Sono. Via justorum recta. Lauda. Laudate Dominum de coelis: Alleluia, alleluia. Psalmus CXLVIII. Quaere folio CLXVII. Prophetia. Justorum animae in manu Dei sunt. Quaere fol. CLXVII. Hymnus. O Dei perenne. Supplicatio. Oremus Redemptorem mundi Dominum nostrum. Quaere in Vesperis praecedentibus.

Capitula. O filiorum Dei beatissime sanguis, qui cum judicii tempore vindicaberis: ante judicium succurre populis Christianis: ut, quia pro te ultio [Col. 1178D] restituetur a Domino inimicis, per te peccatorum remissio donetur omnibus Christianis.

Pater noster. Liberati a malo. fol. 2.

Lauda. Sicut lilia munda floruerunt. Benedictio. Deus, qui justus coronator. Require in Vesperis praecedentibus.



DIE X. IN FESTO SANCTI LAURENTII ARCHIDIACONI ET MARTYRIS.



Ad Vesperum.

Lauda. Gloria et honore coronasti eum, P. Domine: V\. Gloriam et magnum decorem imposuisti super eum. P. Domine.

Dominus sit semper. R\. Et cum spiritu

Sono. Dispersit, et dedit pauperibus Alleluia: justitia [Col. 1179A] ejus manet in aete num. Alleluia. V\. Cornu ejus exaltabitur in gloria. Alleluia.

Dominus sit semper. R\. Et cum.

Antiphona. Vir, qui pronus est ad misericordiam, benedicetur: P. De panibus suis dedit pauperi. V\. Beatus qui intelligit super egenum, et pauperem: in die mala liberabit eum Dominus: Alleluia. P. De panibus suis. [CCLXXVIII] V\. Gloria, et honor Patri. P. De panibus suis.

Dominus sit semper. R\. Et cum.

Antiphona. Qui obtinet sapientiam, salvus erit. Qui dat pauperibus, numquam egebit. P. Justus autem in gaudio et jocunditate erit: V\. Beatus vir, qui timet Dominum: in mandatis ejus cupit nimis. P. Justus autem. V\. Gloria, et honor Patri. P. Justus [Col. 1179B] autem.

Dominus sit semper. R\. Et cum.

Lauda. Consolatus est pauperem: consolabitur ipse in eum. P. De suis panibus tribuit inopi: victoriam et honorem accepit: Alleluia. V\. Benignus vir qui miseretur et commodat, disponet sermones suos in judicio: quia in aeternum non commovebitur. P. De suis panibus. V\. Gloria, et honor. P. De suis.



Hymnus.



   En martyris Laurentii
Armata pugnabat fides,
Postquam vapor diutinus
Decoxit exustum latus.

   Fore hoc sacerdos dixerat,
Jam Xystus affixus cruci,
[Col. 1179C] Laurentium flentem videns
Crucis sub ipso stipite:

   Desiste discessu meo
Fletum dolenter fundere:
Praecedo, frater; tu quoque
Post hoc sequeris triduo.

   Extrema vox Episcopi
Praenunciatrix gloriae
Nihil fefellit: nam dies
Praedicta palmam praestitit.

   Hinc sancte Laurenti tuam
Nos passionem quaerimus:
Quod quisque supplex postulat,
Cunctis favendo proroga.

   [Col. 1179D] Deo Patri sit gloria
Ejusque soli Filio,
Cum Spiritu Paraclito
Regnans per omne saeculum.
   Amen.

Supplicatio. Oremus Redemptorem mundi, mutato nomine. Quaere fol. CLXXXVII.

Capitula. Domine Jesu Christe, qui beatissimum Laurentium igne charitatis tuae ardentem, et cupiditatum et passionum incendia fecisti evincere: dum et aurum calcat et flammam, et in pauperum erogationem munificus, et in combustionem sui corporis reperitur devotus; da nobis obtentu suffragii illius, ut vapore Spiritus Sancti accensi flammas superemus libidinis, et igne concrememur omnimodae sanctitatis: [Col. 1180A] quo inter Sanctos illos sors nostra inveniatur post transitum, pro quibus nunc tibi dependimus famulatum.

Pater noster. Et ne nos. Sed libera. Liberati a malo. fol. 2.

Benedictio. Dominus Jesus Christus, cui beatus Laurentius decoctum sui corporis praebuit holocaustum, mentes vestras concremet coelestium incensione virtutum: R\. Amen. Et, quem ille assatus in craticula confiteri non destitit, confessionis sanctae vos dignetur praemiis consolari: R\. Amen. Et inter flammas saeculi constituti ipsi soli flammescatis per studia sanctitatis, cui hic martyr inhaesit post incendia passionis. R\. Amen.

Per misericordiam ipsius.

[Col. 1180B] Lauda. Statuit Dominus. fol. CLXVII.

Oratio. Domine Jesu Christe, qui beatissimum Laurentium martyrem tuum respuentem vilissimum Mundum, aurum ostendisti purissimum quod ignis utique non consumeret, sed approbaret: et quanto plus arderet, tanto amplius rutilaret; tribue nobis, ut cupiditatis incendia non consumant, quos tam fulgenda Martyris tui exempla clarificant. R\. Amen.

Per misericordiam tuam, Deus noster.



Ad Matutinum.

Antiphona. Labia mea. Psalmus L. Oratio. Exultent, Domine. Require folio CLXXX.

Antiphona 1. Manifesta sunt dona ejus in Deo suo. P. Et eleemosynas illius enarrabit Ecclesia sanctorum. [Col. 1180C] V\. Melius est modicum justo super divitias peccatorum multas. P. Et eleesynas. V\. Gloria, et honor Patri, et Filio. P. Et eleemosynas illius.

Oratio. Domine Jesu Christe, qui beatissimum Laurentium martyrem tuum amplius refulgere meritis quam flammis affici praestitisti: ut fortissimus Martyr plus amore quam fervore ferveret, tribue, ut scintilla fidei ejus ita inflammemur, ne ab igne saeculi consumemur. R\. Amen.

Per misericordiam tuam, etc.

Antiphona 2. Vir misericordae invenit gratiam in oculis omnis carnis. P. Dilectus a Deo, et hominibus: cujus memoria in benedictione est. V\. A Domino gressus hominis [CCLXXIX] dirigetur: et viam ejus cupiet nimis. P. Dilectus a Deo. V\. Gloria, [Col. 1180D] et honor Patri. P. Dilectus a Deo.

Oratio. Domine Jesu Christe, qui beatissimum Laurentium martyrem tuum suscepisti in tuo nomine in morem holocausti decocti, ut totus tibi integer membris offerretur et animis: meritis ejus annuendo concede, ut sacrificium contriti cordis in nobis clementer acceptes, quos Martyris tui supplices cultores agnoscis. R\. Amen.

Per misericordiam tuam, etc.

Antiphona 3. Tamquam unum ex principibus elegit me Dominus, et ut virum fortem constituit me praelium. P. Dedit mihi Dominus stolam candidam, et ornavit me corona. V\. Benedictus Dominus Deus meus, qui ducet manus meas ad bellum, digitos [Col. 1181A] meos ad praelium, P. Dedit mihi. V\. Gloria, et honor Patri. P. Dedit mihi.

Oratio. Domine Jesu Christe. Require ut supra, in Vesperis.

R\. Manum suam aperuit inopi, et palmas suas extendit ad pauperes, P. Date ei de fructu manuum suarum: et laudent eum in portis opera ejus. V\. Os suum aperuit sapientiae, et lex clementiae in lingua ejus. P. Date ei. V\. Gloria, et honor. P. Date ei.

Oratio. Christe Deus noster, qui manus beatissimi martyris tui Laurentii et palmas pauperibus voluisti largitionis jure esse porrectas; da nobis de laboribus manuum ejus fructum utilitatis in aliquo reportare, ut labor manuum ejus non solum illi sed et nobis proficiat: dum et illi de perfectione operum [Col. 1181B] dederis gloriam, et nos imitamento ejus et prece perduxeris ad coronam; sicque, dum justum consummati operis perfectio laudabilem Sion ostendit in portis, peccatores exemplo ejus meritum obtineant sanctitatis. R\. Amen.

Per misericordiam.

Antiphona 4. Probasti me Domine quasi aurum. Posuisti tribulationes in dorso meo. P. Transivi per ignem et aquam: et induxisti me in requiem. V\. Introibo in domum tuam cum holocaustis: reddam tibi vota mea, quae dixtinxerunt labia mea, et locutum est os meum in tribulatione mea. P. Transivi. V\. Gloria, et honor Patri. P. Transivi.

Oratio. Illius, Domine, justitia manet in saeculum saeculi, cujus misericordia in pauperum se consolatione [Col. 1181C] diffuderit. Fac nos Archidiaconi tui Laurentii imitatores existere: ut primum miseratores nostri effecti, dignas nos eleemosynas prorogantes, et a nobis male gestis parcamur, et in proximis bona, quae poscimus impendamus. R\. Amen.

Per misericordiam.

Antiphona 5. Protector tuus ego sum: noli timere, dicit Dominus. Si transieris per ignem, non comburet te: P. Flumina non concludent te; quia tenebo manum tuam. V\. Per diem Sol non uret te: neque Luna per noctem. P. Flumina. V\. Gloria, et honor. P. Flumina.

Oratio. Jesu Deus noster et Domine, qui inlustrem merito Laurentium Archidiaconum ita fecisti [Col. 1181D] sapientiam custodire, ut in gloria spiritus ejus et in jocunditate consisteret; da nobis, Domine, sapientiae intellectum et sanctae operationis studium, ut pauperibus praerogantes substantiam, facinorum nostrorum evadamus vindictam. R\. Amen.

Per misericordiam.

Antiphona 6. Justus miseretur et commodat; et semen ejus in benedictione erit, P. Et hereditas ejus in aeternum. V\. Potens in terra erit semen ejus: generatio rectorum benedicetur. P. Et hereditas. V\. Gloria, et honor. P. Et hereditas.

Oratio. Tota die, Domine, justus tuus miseretur, et commodat: qui in toto hujus mortalis vitae curriculo temporalia donat, ut aeterna recipiat: Semen ergo ejus super nos benedictione fructificet: ut meriti [Col. 1182A] ejus partem habentes, praemiorum quoque illius mereamur esse participes. R\. Amen.

Per misericordiam.

R\. Probasti me, Domine, sicut probatur argentum. Posuisti tribulationes in dorso meo: transivi per ignem et aquam, et induxisti me in requiem: introibo in domum Domini; P. Quia exaudivit deprecationem meam. V\. Venite et audite et narrabo vobis, omnes, qui timetis Deum, quanta fecit animae meae. P. Quia exaudivit. V\. Gloria. P. Quia exaudivit.

Oratio. Deus, qui probatione solita pietatis probari sanctum tuum Laurentium martyrem voluisti in terris: nec plus eum tentari permittis, quam quod in eum donum tolerantiae adesse conlatum tuo munere [Col. 1182B] praespicis: [CCLXXX] erue nos ab omni tentatione, quae nostram possit obruere mentem: ut placito tibi famulatu fideliter servientes sic nos tentari permittas, ut tentatio ipsa non nos in confusionem erroris, sed in amplexu veritatis valenter adstringat. R\. Amen.

Per misericordiam.



In Laudibus.

Ad Canticum. Antiphona. Thronum gloriae. Canticum. Confirmatum est. fol. 55. Ad Benedictus. Antiphona. Benedictio Domini in mercedem justi festinat.

Canticum. Benedictus es Domine Deus Patrum. Sono. Dispersit, dedit. Quaere in Vesperis praecedentibus. Lauda. Laudate Dominum. Psalmus CXLVIII.


[Col. 1182C] Lectio libri Ecclesiastici Salomonis (Cap. XXXI).

R\. Deo gratias.

Fili, qui aurum diligit, non justificabitur: et qui insequitur consummationem, replebitur ex ea. Multi dati sunt in auri casus, et facta est in facie ipsius perditio illorum. Lignum offensionis est aurum sacrificantium: vae illis, qui sequuntur illud, et omnis imprudens disperiet in illo. Beatus vir dives, qui inventus est sine macula: et qui post aurum non abiit, nec speravit in pecunias et thesauros. Quis est hic, et laudabimus eum? fecit enim mirabilia in vita sua. Quis probatus est in illo, et perfectus est, et erit illi in gloria aeterna: qui potuit transgredi, et non est transgressus; et facere mala, et non fecit: ideo stabilita [Col. 1182D] sunt bona ejus in Deo, et eleemosynas illius enarrabit Ecclesia sanctorum. R\. Amen.

Hymnus. En martyris Laurentii. Supplicatio. Oremus Redemptorem. Quaere in Vesperis praecedentibus.

Capitula. Domine Jesu Christe, qui corpus beatissimi Laurentii Archidiaconi tui ignis combustione decoctum, purissimum tibi efficis holocaustum, dum idem martyr mysterii sui non immemor, in offerendo semetipsum placitus tibi et Sacerdos extitit et Minister; adsistat tibi, rogamus, pro salvatione fidelium, qui inter flammas membris liquescentibus te confitendo spiritu laetabatur: ut, qui humana superavit devotione incendia, prece sua debita a nobis repellat supplicia.

[Col. 1183A] Pater noster. Liberati a malo. fol. 2.

Lauda. Consolatus est pauperem.

Benedictio. Dominus Jesus Christus. Quaere in Vesperis praecedentibus.


In exeunte Vespera.

Lauda. Gloria et honore. Sono. Dispersit, et dedit pauperibus. Quaere in Vesperis praecedentibus.

Antiphona. Ingressus sum in tabernaculum Caesaris: P. Interrogatus, Christum confessus sum: accusatus, non denegavi: pertractus, Deum meum tenui, et tenebo. V\. Transivi per ignem et aquam: et induxisti me in requiem. P. Interrogatus. V\. Gloria, et honor. P. Interrogatus.

Dominus sit. R\. Et cum.

Lauda. Igne me examinasti, Domine, P. Et non [Col. 1183B] est inventa in me iniquitas: Alleluia, alleluia. V\. Exaudi Deus justitiam meam: intende deprecationem meam. Auribus percipe orationem meam, et non in labiis dolosis. P. Et non est. V\. Gloria, et honor. P. Et non est.

Hymnus. En martyris Laurentii. Quaere in Vesperis praecedentibus. Et Supplicatio. Oremus.

Capitula. Deus, qui in veri holocausti hostiam igne examinatum Levitam suscepisti Laurentium; quo more holocausti decoctus ad te perveniret integer, pro miseris rogaturus; ejus, quaesumus suffragiis, in nobis omnibus ignis coelestis faces accende, ut purgata conscientia ad te mereamur proclamare et dicere:

Pater noster. Liberati a malo. fol. 2.

[Col. 1183C] Benedictio. Christus Dominus ad vota nostra respiciat, pro quo Xystus maceratus, et Laurentius consumptus est flamma. R\. Amen. Eoque favente sic per Xystum grex Catholicus tueatur, ut per Laurentium salutaris calicis potatione salvetur. R\. Amen. Quo et illo tuente et isto suffragante sic illius accendamur exemplo, ut istius relevemur suffragio; R\ Amen. Ipso praestante et auxiliante, qui cum Patre et Spiritu Sancto unus Deus vivit, et regnat in aeterna saecula saeculorum. R\. Amen.

[CCLXXXI] Lauda. Statuit Dominus. Fol. CLVII. Oratio. Domine Jesu Christe, qui beatissimum, ut supra.



DIE XIII. IN FESTO SANCTI HIPPOLYTI MARTYRIS.
[Col. 1183D]


Ad Vesperum

Lauda. Speravit. fol. CLVI. Sonus. Benedic, anima. fol. CLX.

Antiphona. Sanctus tuus induit justitiam; et in nomine tuo meruit victoriam. P. Pius es, Domine, qui sine praemio das coronam. V\. Vitam petiit: et dedisti ei in longitudinem dierum in aeternum, et in saeculum saeculi. P. Pius es. V\. Gloria, et honor. P. Pius es.

Dominus sit. R\. Et cum.

Lauda. Benefecit Dominus. fol. CLXI.



Hymnus.



   Adsunt, o populi, festa celebria,
Quae felix revehit temporis orbita,
[Col. 1184A] In sese rediens axe volubili:
Laudem sidereo redite Principi.

Hic namque Hippolytus tempore terrea
Despectus, nivea scandit ad aethera,
Cum solvens animam corpore, vividam
Coelestem meruit sumere lauream.

   Dum dux belligerus esset hic agminis,
Jussis Caesareis carcere Martyrem
Servandum recipit, qui Cruce praevia
Dat caecis oculis perdita lumina.

   Cernens Hippolytus signa faventia,
Mox Christo Domino credit, et impia
Spernens daemonici dogmatis idola,
Junctis Christicolis vocibus increpat.

   Tunc Caesar rabido fervidus impetu
[Col. 1184B] Os sanctum lapide scindere praecipit:
Longe dissiliunt fragmina dentium;
Sed vox Unigentium praedicat unicum.

   Ferreis percalidus unguibus artifex
Armat spiniferi spicula cardui:
Corrupta penitus viscera Martyris
Perfundunt rosei flumina sanguinis.

   Hinc ad cornipedum terga ferocium
Innexu religant: tractus in aspera,
Vitalem subito liquit anhelitum,
Dirum quo valuit vincere saeculum.

   Ob hoc suppliciter Rex Deus omnium
Rogantes petimus, Martyr ut inclytus
Adsistat miseris fautor, et impetret,
Confessis veniam corde piacula.

   [Col. 1184C] Sit vita locuples, frugibus affluens,
Rerum prospicitas congrua polleat:
Bellum dispereat, pax bona profluat,
Virtutes vigeant, crimina transeant.

   Sit Patri ingenito gloria maxima,
Sit compar Genito, atque Paraclito,
Unus qui retinet sceptra perenniter
Vivens perpetuis tempora saeculis.
      Amen.

Supplicatio. Oremus, ut supra.

Capitula. Lux Angelorum, et hominum splendor, dierum et temporum candor, animarum et corporum Christe Domine Deus, ob reverentiam tui testis Hippolyti flammicomae claritudinis munus oblatum lucifluo Sancti Spiritus respergens inlapsu tuis [Col. 1184D] effice nutibus placitum, nobis redde prodificum: ut et visibili fulgore nigroris noctisvagi furva coerceat, et invisibili munere maledulcium scabra peccaminum errata consumat.

Pater noster. Liberati a malo. fol. 2.

Benedictio. Martyris Hippolyti det vobis immensa gaudia Christus: R\. Amen. Prospera tribuat, et vitae dura repellat: R\. Amen. Concedat veniam culpis, et praemia votis. R\. Amen.

Per misericordiam.

Lauda. Statuit Dominus. fol. CLVII.

Oratio. Domine Jesu Christe, qui tantam Hippolyto testi tuo virtutem animi contulisti, ut ferreis praecissus aculeis, te Deum esse proclamaret in [Col. 1185A] coelis; aculeo deceptoriae voluptatis in nobis obtunde, nomenque tuum sanctum nobis jugiter confiteri permitte: ut carnulentae faecis inlecebras evincentes, Sanctorum mereamur consortia gloriantes. R\. Amen.

Per.



Ad Matutinum.

Antiphona. Labia. Psalmus L. Oratio. Exultent. fol. CLXXX.

Antiphona 1. Ego clamavi, quia exaudisti me Deus: P. Inclina aurem tuam mihi, et exaudi verba mea, V\. Custodi me, ut pupillam oculi: sub umbra alarum tuarum prolege me. V\. Exaudi Deus justitiam meam: intende deprecationem meam. Auribus percipe orationem meam, et non in labiis dolosis. [CLXXXII] P. Custodi. V\. Gloria, et honor. P. Exaudi.

[Col. 1185B] Oratio. Domine Jesu Christe, ut supra in Vesperis.

Antiphona 2. Iste sanctus clamavit, et Dominus exaudivit eum: P. Et ex omnibus tribulationibus liberavit eum. V\. Potens in terra erit semen ejus: generatio rectorum benedicetur. P. Et ex omnibus. V\. Gloria, et honor. P. Et.

Oratio. Perarma, Domine, os nostrum ad praedicandae veritatis officium, qui os Hippolyti tui caesum reddidisti invictum: et, sicut illius meruit confessio gloriam, ita nostra supplicatio exaudiri mereatur ad veniam. R\. Amen.

Per misericordiam.

Antiphona. 3. Ecce intelligens puer meus excelsus erit et sublimis; P. Et ego suscipiam eum: V\. [Col. 1185C] Manus enim mea auxiliabitur ei: et brachium meum confortabit eum. P. Et ego. V\. Gloria, et honor. P. Et.

Oratio. Christe Domine omnipotens, qui sanctum martyrem tuum Hipolpytum, dum equina feritate per spinarum traheretur acumina, Angelicis evectum manibus in regna conlocasti siderea; naturae nostrae substantiam, quam luxuria petulans defrenatorum more cornipedum pernoxiorum aculeos distrahendo dilacerat, gratiae subvenientis evectu coelestem reduc ad patriam: ut, quia mole criminum adgravati sursum adsurgere non valemus, pietatis tuae favoribus erigamur. R\. Amen.

Per.

R\. Invocavi Altissimum potentem, et expugnavit [Col. 1185D] ministros meos; quia adstabilem me fecit contra hostes, et confregit murmuria malitiae eorum. P. Dominus fortis permansit mecum in aeternum. V\. Statuit Dominus supra petram pedes meos: et direxit gressus meos. P. Dominus. V\. Gloria, et honor. P. Dominus.

Oratio. Sancte martyr Hippolyte, virtutum titulis inclyte, ac laudum copia gloriose, adsiste nobis orantibus, precesque nostras divinis offer auditibus: ut tua nobis passio quaesitum praestet remedium, quae certandi praebuit mirabile documentum. R\. Amen.

Per.



In Laudibus.

Ad Canticum. Antiphona. Thronum gloriae. Canticum. [Col. 1186A] Confirmatum. Ad Benedictus. Antiphona. Benedictio Domini. Canticum. Benedictus. Sono. Septies in die. Lauda. Laudate. Psalmus CXLVIII. Prophetia. Justus si. fol. 53. Hymnus. Adsunt, o populi. Quaere in praecedentibus Vesperis. Et Supplicatio. Oremus.

Capitula. Post piceum fuscae noctis atra caligine chaos luce pura Phoebi praevia jam surgit aurora, quae peplo lactis palliata monstriferae quietis extrema conterminat, et redivivi luminis initia repraesentat; ob hoc, celsi luminis immensa Potestas, omnimodo te poscit nostra fragilitas, ut sacri memor Hippolyti pro te quondam trucidati, nobis placidus hodie et benignus adsistas: ac, sicut illi tolerantiam tribuisti discriminis subeundi, ita nobis adtribuas fortitudinem squalentem labem criminis evincendi.

[Col. 1186B] Pater noster. Liberati a malo. fol. 2.

Lauda. In psalterio et cithara dicam: P. In decem chordarum dulcisona est: Alleluia. V\. Cantate Domino canticum novum: quia mirabilia fecit. P. In decem. V\. Gloria, et honor. P. In decem.

Benedictio. Martyris Hippolyti. In Vesperis praecedentibus.



DIE XV. IN FESTO ASSUMPTIONIS BEATAE MARIAE.



Ad Vesperum.

Lauda. Virgo Israel, ornare tympanis tuis, P. Et egredere in choro psallentium. V\. Beata es Regina, quae prospicis, quasi lumen. P. Et egredere.

Dominus sit. R\. Et cum.

Sono. Dominus Deus coeli benedicat tibi: honor [Col. 1186C] regni David in manu tua. P. Et adorabunt coram te filii multarum gentium. Alleluia. V\. Audi, filia Sion, quia exaltata es, et facies tua fulget in templo Dei: Sol justitiae ingressu tuo orietur. P. Et adorabunt.

Dominus sit. R\. Et cum.

[CCLXXXIII] Antiphona. Benedicta tu Deo altissimo, prae omnibus mulieribus: P. Propter hoc non discedet laus tua ab ore hominum usque in saeculum. V\. Non det in commotionem pedem tuum: neque dormiet qui custodit te. P. Propter. V\. Gloria, et honor. P. Propter.

Dominus sit. R\. Et cum.

Lauda. Alleluia. Gaude, filia Sion: laetare, et [Col. 1186D] exulta in omni corde, filia Hierusalem: P. Quoniam abstulit inimicos tuos rex Israel Dominus. Alleluia, alleluia. V\. Lauda Hierusalem Dominum: conlauda Deum tuum Sion. P. Quoniam. V\. Gloria, et honor. P. Quoniam.



Hymnus.



   O! Decus sacrum Virginum,
Quem virgo vehit unicum,
Et virgines almificum
Sequuntur sanctae Dominae.

   Qui plaustrum domicilium
Faxisti jam virgineum,
Quo cum cuneis virginum
Cluit caput praecipuum.

   Hoc templum jam terrigenum
[Col. 1187A] Numen cudit coelicolum,
A quo redemptum saeculum
Extat, et omne tartarum.

   Qui Matrem, ac Discipulum
Consimiles in exitu
Fecisti, ut prodigium,
Propter decus virgineum.

   Quorum dum tumba corpora
Lege suscepit propria;
Elata hinc divinitus
Sunt, ubi cernit Filium.

   Nec credi fas ullo modo
Potest jam tali Filio
Matris interire tabida
Sic dilabi sacra caro.

   [Col. 1187B] Quam et si sopor adiit,
Et lacu terrae latuit,
Qualiter hinc adsumitur,
Postea sed coelo traditur.

   Qui sic suscepit Virginem
Poli terraeque reginam,
Et Angelorum compotem
Fecit in arcem sublimem.

   Dies, quo haec subducitur
Mater cunctarum gentium,
Coeli quo petit intimum
. . . . . . . . . . . . . .

   Illic virgo sanctissima
Nostra defer precamina,
Quo tu tranasti gloria
[Col. 1187C] Adsumptionis inclyta.

   Per tuum Unigenitum,
Quem genuisti Dominum,
Coeli petamus gremium
Diu per omne saeculum.
   Amen.

Supplicatio. Oremus Redemptorem mundi, Dominum nostrum Jesum Christum cum omni supplicatione rogemus; ut nos gratia ipsius, et per intercessionem Assumptionis Sanctae Mariae Virginis et genitricis suae propitius justificare dignetur. R\. Praesta, aeterne omnipotens Deus.

Kyrie eleison. R\. Christe eleison. Kyrie eleison.

Capitula O inlibatum donum, o decus certe virgineum! [Col. 1187D] o sacrae prolis opus dicatum, et vas septiformi dono digne farcitum sacra Virgo Maria, omnisque pudicitiae praemium! cujus conceptio mysterium, cujus manifestatio privilegium, cujusque parturitio salutem gignit et gaudium, quam neque virile aliquando commercium, neque titillans umquam lascivum, neque ullum contaminavit obstinans delictum; jam precamina vere credentium ibidem defer, ubi assumpta permanes sanctorum serta vel virginum: Illic, quaesumus, nobis esto refugium, quo de terrenis meruisti adtolli divinitus ad poli fastigium. Et, sicut per tuum hoc totum digna fuisti consequi simplum, sic mereamur, quamtotius per nostrum semivivum duplum in utroque revivisci per Christum Dominum nostrum, quo docente didicimus:

[Col. 1188A] Pater noster. Liberati a malo. fol. 2.

Benedictio. Christus Dominus, qui Matrem suam olim de deorsum, ubi voluit, pie adsumpsit, dignetur nos sibi semper trajici mente, quos clementer creavit. R\. Amen. Et, sicut ex ea Natus potenter mundo praebuit lumen, sic corde inluminati per eam superam mereamur conscendere sedem. R\. Amen. Quo, sicut illa militiae coelestis exercitus sui Assumptione sistit gavisa, sic omnium nostrorum criminum moestitia defaecati quandoque mereamur beatiores adtolli in coelestia regna. R\. Amen.

Per misericordiam.

[CCLXXXIV] Lauda. Rami mei rami honoris et gratiae. Alleluia. P. Ego quasi vitis fructificavi suavitatem odoris. Alleluia, alleluia, alleluia. alleluia. V\. Ego [Col. 1188B] autem, sicut oliva fructifera in domo Domini, sperabo in misericordia Dei mei in aeternum, et in saeculum saeculi. P. Ego quasi. V\. Gloria, et honor, P. Ego quasi.

Oratio. Haec est, Domine Deus, gloriosa illa virgo Maria, quae hodie a convalle lachrymarum et mundi deserto cognoscitur superassumi incumbens super dilectum Unigenitum tuum, Filiumque suum loco videlicet inenarrabili: cujus vero quasi signaculum et monile detegitur pretiosum, dum unius naturae illud corpus confitemur Dominicum istius inlibatae genitricis a Divinitate assumptum. Proinde quaesumus, ineffabilis summe Deus, ut illic extendatur nostra intentio, quo per fortem dilectionem hodie praecessit digna suffragatrix pro nobis ac beatissima [Col. 1188C] virgo. R\. Amen.

Per misericordiam.



Ad Matutinum.

Antiphona. Labia mea. fol. CLXXX. Psal. L.

Oratio. Exultent in te, Domine, labia nostra praeconio veritatis ad conlaudandam veram Assumptionem inlibatae Mariae genitricis; et quae de terris potentialiter meruit subduci, supernisque sedibus divinitus adtolli; mereamur per ejus favorem ab omnibus hic peccatis erui, et illuc Beatorum fulgentibus choris misericorditer introduci. R\. Amen.

Per.

Antiphona. 1. Dilectione. fol. CLXXX. Oratio. Haec est. In Vesperis praecedentibus.

Antiphona 2. Virgo prudentissima. folio CLXXX.

[Col. 1188D] Oratio. Domine Jesu Christe, qui hodie a deserto mundano et tristifica Aegypto gloriosam coeli reginam assumpsisti Mariam, tecumque in supernam sedem pulchram ut Lunam, et electam ut Solem, esse voluisti; fac nos Solis ardore insolenter per diem nusquam aduri, neque per noctem Lunae aestibus indecenter concremari: ut tam animae quam corporis moerore novati mereamur per Assumptionem genitricis tuae ibidem, ubi praecessit, beatiores induci. R\. Amen.

Per misericordiam.

Antiphona 3. In congregatione sanctorum hereditas mea. Sicut cedrus exaltata sum in Libano. P. Et quasi cypressus in montibus Hermon, elevata sum: [Col. 1189A] V\. Ego autem, sicut oliva fructifera in domo Domini, sperabo in misericordia Dei mei in aeternum, et in saeculum saeculi. P. Et quasi. V\. Gloria, et honor. P. Et quasi.

Oratio. Ecce Domine, sicut cedrus exaltata hoodie in coelis gloriosa virgo Maria permanet, dum, sicut oliva speciosa, in fatuis mentibus prudentiae oleum impendit, et, ut vitis fructificans, suavitatem bonae vitae terris emisit. Proinde quaesumus, ut odore virtutum per ejus obtentum propinati in terris, sic foetorem lascivae carnis omnimodo respuamus, ut de bonorum operum meritis coram te sine fine gloriemur. R\. Amen.

Per.

R\. Vox de coelo facta est ad eam, dicens: Veni, [Col. 1189B] accipe coronam, quam tibi ab initio promisi: suscipient te Angeli mei; P. Et perducent te in civitatem illam sanctam Hierusalem. V\. Quoniam Angelis suis mandavit de te: ut custodiant te in omnibus viis tuis: in manibus enim suis portabunt te. P. Et perducent. V\. Gloria, et honor. P. Et perducent.

Oratio. Virgo Christi Maria, cujus hodie processio sacra inter lilia opaca, virginum videlicet super agmina, mirabilis mansit in sede superna; efficiatur, quaesumus, per sacrum favorem tuum nobis indignis requies futura, quo tu potuisti assumi tanti miraculi gloria: quatenus Dominicam vocem illam aure cordis mereamur audire, quae de supernis te assumendo inquit: Adscende: ibidem vero percepturi cum omnibus Sanctis aeternam requiem, ubi a Domino te [Col. 1189C] credimus adquisisse fidei sincerissimae benedictionem. R\. Amen.



In Laudibus.

Ad Canticum. Antiphona. Benedictus Dominus. Canticum. Gaudens. Ad Benedictus. Antiphona Filia Sion. Canticum. Benedictus. Sono. Dominus de coelo. Quaere in Vesperis praecedentibus. Lauda. Laudate Dominum de coelis.


[CCLXXXV] Lectio libri Canticorum (Cap. I).

R\. Deo gratias.

O pulchra Dei virgo inter mulieres, egredere, et abi post vestigia gregum tuorum. Adsimilavi te amica mea. Quam pulchrae sunt genae tuae, sicut turris. Ecce tu pulchra es amica mea, ecce tu pulchra es, oculi tui columbarum. (Cap. II.) Surge, propera amica mea, [Col. 1189D] et veni. Jam enim hiems transiit, et recessit. Flores apparuerunt in terra. Surge, ostende mihi faciem tuam, et sonet vox tua in auribus meis: vox enim tua dulcis, et facies tua decora. (Cap. III.) Quae est ista, quae ascendit super desertum, sicut virgulta fumi ex aromatibus myrrhae, et thuris, et universi pulveris pigmentarii? (Cap. IV.) Quam pulchra es! oculi tui columbarum, absque eo quod intrinsecus latet, sicut turris David. Tota enim pulchra es, et macula non est in te. Veni de Libano sponsa mea, veni de Libano, et coronaberis. Hortus conclusus soror mea sponsa, hortus conclusus, fons signatus. Emissiones tuae paradisus plenus malorum punicorum cum pomorum fructibus. (Cap. VI.) Una est columba mea, [Col. 1190A] et perfecta mea, una est matris regina, electa genitrici suae. Viderunt illam filiae Hierusalem, et beatissimam praedicaverunt; reginae et concubinae laudaverunt eam. Quae est ista, quae progreditur quasi aurora consurgens, pulchra ut Luna, et electa ut Sol, terribilis ut castrorum acies ordinata? (Cap. VIII.) Quae est ista, quae ascendit de deserto, deliciis affluens, enixa super dilectum suum? Pone me ut signaculum super cor tuum, et quasi monile in brachio tuo, ut signaculum super brachium tuum, et vera Dei permanet dilectio. R\. Amen.



Hymnus.



   Hymnum Mariae Virginis
Decantemus cum Angelis,
Quam Christus Dei Filius
[Col. 1190B] Sanctificavit utero.

   Adsumptionem ipsius
Celebremus cum Angelis,
Concessa nobis requie,
Remotis pravis hostibus.

   Mater, quae virum renuit,
Mater, quae Christum meruit;
Virgo ante partum, quae fuit;
Virgo post partum claruit.

   Jam Christus de Deo genitus,
Non raptum faciens Deo,
Formam servi suscipiens,
Servile corpus inserit.

   Nec fessum fregit Virginis
Egressus templum atriis;
[Col. 1190C] Sed claustrum, quod invenerat,
Clausum reliquit Virginis.

   O vere sacer alveus!
Cujus milesque gloriae,
Quem coelum terraque non capit;
Virginis vero uterus!

   Sed nos ad te concurrimus,
Alma Parens, et poscimus:
Erue nos de gentibus
Tuis beatis precibus.

   Per tuum Unigenitum,
Quem genuisti Dominum,
Coeli petamus gremium
Diu per omne saeculum.
      [Col. 1190D] Amen.

Supplicatio. Oremus, ut supra.

Capitula. Matutinis precibus te Dominum exoramus piissimum; ut, sicut inlustris gloriosissima Virgo hodie Maria per decus virginitatis supernam adepta est sedem, sic per meritum illius acceptabilissimi favoris apud te conlaetari mereamur in coelestibus regnis:

Pater noster. Liberati a malo. fol. 2.

Lauda. Rami mei. Benedictio. Christus Dominus. Quaere in Vesperis praecedentibus.

In exeunte Vespera omnia dicantur ut in primis Vesperis, exceptis Capitula et Benedictione.

Capitula. Domine Jesu Christe, qui sic Virginem matrem honorificasti, quousque Assumptionis gratia [Col. 1191A] eam coram te suffragatricem pro nobis effecisti incomparabilem; indigni quaesumus Divinitatis tuae clementiam, quatenus per obtentum illius beatissimae Genitricis, quam caelibem hodie fecisti in coelestibus regnis, emundati ab universis contagiis audeamus exclamare, et dicere:

Pater noster. Liberati a malo. fol. 2.

Benedictio. Exoratu Virginis sacrae Mariae vestra sint merita radicitus coram Christo et abolita piacula: R\. Amen. Et, sicut illa hodie conlaetatur in sede superna cum Angelis sanctis, sic vos gaudeatis adquisisse paradisum [CCLXXXVI] aeternae felicitatis: R\. Amen. Quo anima simul et corpore integri et sani hinc exeuntes, ad illam feliciter et digne perveniatis sedem, quo ipso miserante ab ea divelli [Col. 1191B] nullatenus possitis. R\. Amen.

Per.



DIE XXIV. IN FESTIVITATE SANCTI BARTHOLOMAEI APOSTOLI.



Ad Vesperum.

Lauda. Speravit anima mea. Sonus. Fac mecum, Deus, signum in bono.

Antiphona. Oculus Dei adspexit justum. fol. CLIX.

Lauda. In memoria aeterna erit justus Alleluia: P. Ab auditu malo non timebit. Alleluia, alleluia, alleluia. V\. Beatus vir, qui timet Dominum: in mandatis ejus cupit nimis. P. Ab auditu. V\. Gloria, et honor. P. Ab auditu.



Hymnus.



   Aeterni Proles Patris, et inclyte
[Col. 1191C] Compar et illi esse qui nosceris
Spiritus almus, certam potentiam
Tenens per aevum rebus in omnibus:

   Bartholomaeus ecce discipulus
Tuus ab intus sanctus et ephebus
Apostolorum, sorte mirificus:
Nunc ecce fulget aethere sublimis,

   Cujus dicata festa se prodeunt,
Nunc et perenni munere populos
Certe refoveant; nec non et imbuant
Caduca saeculi temnere fortiter;

   Cujus precatu, sublimis Pontifex,
Te te rogamus infirmi servuli,
Probra dimittas, munera praebeas;
Tua sit gratia miseris servulis.

   [Col. 1191D] Bartholomaee martyr Apostole,
Dignare nobis esse per omnia
Saecula patronus, et fave cernuos,
Nosque beatos effice servulos:

   Tui precatu gratia faveat,
Quos obsequelam conspicis affatim,
Tibi dedisse supplices annua
Cursu labentis tempora saeculi.

   Sit tibi laus, Christe, per omnia,
Aeterno Patri sitque potentia;
Sit dono quoque gloria perpetim,
Unus qui regis omnia saecula.
      Amen.

Supplicatio. Oremus, mutato nomine, fol. CLXXXVII.

[Col. 1192A] Capitula. Christe Dei Filius, Dei virtus, et Dei sapientia, qui per uterum Virginis nasci dignatus es verus Deus invisibilis, et verus homo in carne apparuisti visibilis; per intercessum sancti Bartholomaei Apostoli et Martyris tui peccatorum abluamur a crimine, et mereamur terram repromissionis, illam scilicet beatitudinem perfectionis intrare: quatenus per te, qui eumdem martyrem tuum Bartholomaeum Apostolum, cujus solemnitatem hodie ob laudem tui nominis vel miraculum Deitatis devotissime celebramus, multis sanctorum Angelorum custodiis seu adminiculis roborasti; cujusque intima sancti Spiritus calore perflasti, facias nos illaesos evadere laqueos inimici: Ut, sicut ille a te potestatem accepit ponere pedes suos super serpentes et scorpiones et supra [Col. 1192B] virtutem inimici, ita et nos sumamus invictum de tua sancta potestate auxilium, ut conculcemus et extinguamus regulum et basiliscum, qui nonnumquam per negligentiam nostram regnant in nos regno peccati; Qualiter puro corde et purgatis labiis tibi mereamur dignissime deservire in terris:

Pater noster. Liberati a malo. fol. 2.

Benedictio. Christus Dominus, qui per martyrem suum Bartholomaeum Apostolum insigne fecit miraculum, dum ad sui nominis fidem et regem convertit et populum, faciat vos adipisci regnum coelorum: R\. Amen. Et, qui per illum calliditatem Zabuli manifestam fecit cuneis populorum, per ejus interventum adsistat vos in congregatione Sanctorum suorum: R\. Amen. Et per hunc eumdem Apostolum [Col. 1192C] suum Bartholomaeum, qui et aurum et gemmarum, ut lutum, repulit ornamenta; per eum vos Christus Dominus faciat adscendere sursum, ubi ejus interminabile super omnem creaturam regnat imperium. R\. Amen.

Lauda. Diligam eum. fol. CLVI.

Oratio. Deus immense et gloriose, quem in passionibus Martyrum colimus, in Beatorum solemnitatibus veneramur, atque in certaminibus Vincentium conlaudamus; adesto precibus supplicantium interventu [CCLXXXVII] martyris tui Bartholomaei Apostoli: ut, qui te pro admissis terribilem metuimus, ejus precibus exoratus in misericordia placitum inveniamus. R\. Amen. Per misericordiam.



Ad Matutinum.
[Col. 1192D]

Antiphona. Labia mea aperies. Psalmus L. Oratio. Exultent te, Domine. fol. CLXXX.

Antiphona 1. Coronam gloriae ponam super caput ejus, dicit Dominus; et induam illum stolam candidam; P. Quia servavit mandata mea, et propter nomen meum effusus est sanguis ejus in terra. V\. Et veritas mea et misericordia mea cum ipso: et in nomine meo exaltabitur cornu meum. P. Quia servavit. V\. Gloria, et honor. P. Quia servavit.

Oratio. Dona nobis, Domine, sapientiam, per quam et insipientiae nostrae ignavia auferatur, et beatitudinis gloria conferatur; ut, dum martyrem tuum Bartholomaeum Apostolum decoris stola circumdas, in nobis indumentum Baptismi, quod peccando polluimus, [Col. 1193A] eodem intercedente propitius abluas; et cum sanctus ille martyr tuus coronatur in vasis virtutum, nos expiemur a contagione peccaminum. R\. Amen.

Antiphona 2. Coronavit eum Dominus, et benedixit; et dilexit illum: P. et supra multa munera constituet illum. V\. Qui ingreditur sine macula, et operatur justitiam: qui loquitur veritatem in corde suo. P. Et supra. V\. Gloria. et honor. P. Et supra.

Oratio. Aeternum tuae virtutis nomen, omnipotens Deus, oramus, ut nos martyris tui Bartholomaei Apostoli et omnium sanctorum meritis socios fide, pares devotione, strenuos passione, consimiles et in resurrectione felicium facias coaequari. R\. Amen.

[Col. 1193B] Antiphona 3. Certamen bonum certavi, cursum consummavi. P. De caetero reposita est mihi corona justitiae. V\. Quia custodivi vias Domini, nec impie gessi a Deo meo. P. De caetero. V\. Gloria, et honor. P. De caetero.

Oratio. Deus immense. Quaere, ut supra in Vesperis praecedentibus. Responsorium. Ego sum lux. fol. CLVIII.



In Laudibus.

Ad Canticum. Antiphona. Tu solus Dominus, quia non est alius; neque justus praeter te Deum nostrum.

Canticum. Confirmatum est cor meum.

Ad Benedictus. Antiphona. Benedictio Domini. Canticum. Benedictus es.

[Col. 1193C] Sono. Septies in die. Lauda. Laudate Dominum. Psalmus CXLVIII. Prophetia. Justus si. fol. 53. Hymnus. Aeterni Proles. Quaere in Vesperis praecedentibus. Supplicatio. Oremus Redemptorem.


Capitula.

Ecce Domine, Apostoli tui et martyris Bartholomaei annua suscipitur incolenda festivitas, quae totam Catholicae plebis togam ad gaudia provocat, dum se ejus miraculis toto jam mundo dilatat. Quaesumus proinde; ut, qui illi per Spiritum Sanctum dedisti potestatem imperandi demonibus, gratiam misericordiae tuae a nobis non auferas ad te in ejus honore humili voto currentibus: ut, qui gravati delictis, ejus venerabile nunc incolimus festum, ejus [Col. 1193D] meritis beati coeleste veniamus ad regnum; ut, si de propriis non meremur justificari, ejus patrocinio Sanctis tuis mereamur in perpetuum sociari:

Pater noster. Liberati a malo. fol. 2.

Lauda. Diligam eum ex toto. Quaere in Vesperis praecedentibus. Benedictio. Christus Dominus, qui per martyrem, ut supra.



DIE XXV. IN FESTO SANCTI GENESII.



Ad Vesperum.

Lauda. Speravit anima mea. fol. CLVI. Sono. Benedic anima mea. fol. CLX. Antiphona. Sanctus tuus. Quaere in Sancto Hippolyto. Lauda. Benefecit Dominus eum. fol. CLXI.



Hymnus.
[Col. 1194A]


   O rerum Domine conditor omnium,
Plectrum continuo gutturis admove,
Certamen tribuens pandere naviter
      Athletae tui inclyti.

[CCLXXXVIII] Gliscit nam nimium pectoris intimum
Malens belligeri promere militis
Actus conspicuos, gestaque fortia,
      Et dona tua optima.

   Genesius igitur ille juvenculus
Civis eximius Arelatis oppidi,
Aetatis peragens floscula primulae
      Injuncto paret ordini.

   Exceptor itaque dumque nitesceret
Ac jussa tabulis publica scriberet
[Col. 1194B] Afflatus subito munere coelico,
      Quo vota cumulat pia.

   Extemplo officium abnuit impium,
Et ceris renuit imprimere manum
Coelestis cupiens effici accola
      Vita, votisque, moribus.

   Post evangelicus sermo ut intonat,
Diversas latebras per loca appetens
Sese occulte recipit in abditis
      Horrore nimis territus.

   Quem quaerens valide turba satellitum,
Nec, ut cuperat, reperit uspiam;
Vastis tum reboans rictibus arbiter
      Ferrum sumite, clamitat:

   Festinis propere percite gressibus;
[Col. 1194C] Inventum refugam plectite percite;
Qui nostra monita temnere ausus est
      Nec sacros deos incolit.

   Quod fama referens Martyris auribus,
Ablutum, neque se nosceret, aequore
Ferventi Rhodanum spiritu appetit,
      Quo sorde queant ablui.

   Auro lucidior inde regrediens
Repertus, jugulis sternitur impetu,
Coeli agminibus illico jungitur
      Comptus vertice laurea.

   Ob hoc Cunctipotens, quaesumus affatim,
Testis quoque tui ipse precantibus
Acceptes placide vota fidelium,
      Dimittasque piaculum.

   [Col. 1194D] Ac culpae cumulus funditus subruat;
Subcrescat jugiter gratia aptior;
Ut Sancti meritis caelibes redditi
      Abscedat procul ultio.

   Sit trino Domino gloria sedula,
Regnum perpetuum, atque potentia,
Virtute solita qui regit omnia
      Sustentans pie condita.
         Amen.

Supplicatio. Oremus redemptorem mundi, ut supra.

Capitula. Unigenite Dei Filius, qui beatissimum athletam tuum Genesium primaevae aetatis floscula peragentem duplici victoriae titulo coronasti, dum [Col. 1195A] et rabiem persecutoris declinando Rhodani laticibus infusum sacrosancti baptismatis lavacro decorasti, et exceptoris, quo fungebatur, officium relinquentem verum tuum sequipedam consecrasti; fac nos ejus suffragiis viam gradiri saeculi hujus indemnes, et idoneos effici vestigiorum tuorum imitatores: quo nullis vitiorum nidoribus offuscati, et cursum vitae, sicut hic miles tuus, deducamus in pace, eodemque patrocinante ad tuam pervenire mereamur conspicuam claritatem:

Pater noster. Et ne. Liberati a malo. fol. 2.

Benedictio. Christus Dominus, qui beatissimum Genesium transeuntem Rhodani alveum non passus est ullis aeribus impediri algarum, ipse pedes vestros dissolvat a nexu criminum, et dirigat per semitas [Col. 1195B] mandatorum suorum. R\. Amen. Et, qui illum positum in aetatis primulae circulis ab executionalibus divertere fecit inlecebris, ac reddidit sortem caelicolis, ipse vos ab omnibus incentivis emaculet carneae titillationis. R\. Amen. Quo tempore judicii, defaecati ab omni nexu peccaminum caelibes effecti cum eodem aeternae pacis mereamini locum. R\. Amen.

Per misericordiam ipsius.

Lauda. Beatus vir, qui timet Dominum Alleluia: P. In mandatis ejus cupit nimis. Alleluia, alleluia. V\. Potens in terra erit semen ejus: generatio rectorum benedicetur. P. In mandatis ejus. V\. Gloria, et honor. P. In mandatis.

Oratio. Praesta nobis, Deus, beatissimi martyris [Col. 1195C] tui Genesii assiduum patrocinium; ut ejus quoque praeclarum assequi mereamur exemplum: ut sentientes impensissime suffragantem, sequamur fortissime praeliantem. R\. Amen.

Per.



Ad Matutinum.

Antiphona. Labia mea. Psalmus. 50. Oratio. Exultent, Domine. fol. CLXXX.

Antiphona 1. Ego clamavi, quoniam exaudisti me Deus: inclina aurem tuam mihi, et exaudi verba mea. P. Custodi me, ut pupillam oculi: sub umbra alarum tuarum protege me. V\. Exaudi Deus justitiam meam: intende deprecationem meam. Auribus percipe orationem meam, et non in labiis dolosis. [Col. 1195D] P. Custodi me. V\. Gloria, et honor. P. Custodi.

[CCLXXXIX] Oratio. Praesta nobis, in Vesperis praecedentibus.

Antiphona. Iste sanctus clamavit, et Dominus exaudivit eum: P. Et ex omnibus tribulationibus ejus liberavit eum. V\. Ecce sic benedicetur homo, qui timet Dominum. P. Ex omnibus. V\. Gloria, et honor. P. Ex omnibus.

Oratio. Sit, Domine, praecedente et orante martyre tuo Genesio nobis famulis tuis te amandi prompta voluntas, ut in nullo impediat carnis infirmitas. Sic eodem docente a nobis calcetur mundi cupiditas, ut eodem intercedente perveniamus ad victoriam charitatis. R\. Amen.

Per misericordiam.

[Col. 1196A] Antiphona 2. Ecce intelliget puer meus: excelsus erit et sublimis: P. Et ego suscipiam eum: V\. Manus enim mea auxiliabitur ei: et brachium meum confortabit eum. P. Et ego suscipiam. V\. Gloria, et honor. P. Et ego.

Oratio. Fac nos, Domine, beatissimi martyris tui Genesii pedissequos: ut ejus muniti suffragio respuamus fallacias daemonum; cujus instructi patrocinio videamus bona in terra viventium. R\. Amen.

Per.

R\. Invocavi Altissimum potentem et expugnavit inimicos meos, quia stabilem me fecit contra hostes, et confregit murmuria malitiae eorum: Dominus fortis permansit mecum. P. In aeternum. V\. Statuit Dominus supra petram pedes meos: et direxit [Col. 1196B] gressus meos. P. In aeternum. V\. Gloria, et honor Patri. P. In aeternum.

Oratio. Omnipotens Dominus, qui beatissimum Genesium martyrem tuum passionis stimulis et minantium fluctuum cumulis probari, non obrui, permissisti, cum eum dimicantem nec poena superaret, nec immersu unda supprimeret; quia ei et illic adfuisti, ne cruciatibus vinceretur, et hic praestitisti, ut contra naturam fluctibus portaretur; miraculis tantis fidem omnibus praesta, ut vota celebrantibus devotissime conferantur. R\. Amen.

Per.

Antiphona. Sapientia justum a pereuntibus impiis liberavit: P. Et induit pro lorica justitiam: et galea salutis in capite ejus. V\. Beatus vir, qui timet [Col. 1196C] Dominum: in mandatis ejus cupit nimis. P. Et induit. V\. Gloria, et honor. P. Et induit.

Oratio. Aeternum virtutis tuae nomen, omnipotens Deus, oramus, ut nos martyris tui Genesii et omnium Sanctorum meritis socios, fide pares, devotione strenuos, passione, consimiles; et in resurrectione felicium facias coaequari. R\. Amen.

Per misericordiam.

Antiphona. Iste homo in certamine. folio. CLXI.

Oratio. Deus immense et gloriose, quem in passionibus Martyrum colimus, in Beatorum solemnitatibus veneramur, atque in certaminibus vincentium conlaudamus; adesto precibus supplicantium interventu gloriosi martyris tui Genesii: ut, qui te [Col. 1196D] pro admissis terribilem metuimus, ejus precibus exoratus in misericordia placitum inveniamus. R\. Amen.

Per misericordiam.

Antiphona. Coronam gloriae ponam super caput ejus, dicit Dominus: et induam illum stolam candidam, P. Quia servavit mandata mea. Et propter nomen meum effusus est sanguis ejus in terra. V\. Et ponam in mari manum ejus, et fluminibus dexteram ejus. P. Et propter. V\. Gloria, et honor Patri. P. Et propter.

Oratio. Deus, cujus honor sanctitas est, quem diligere salus est, et amare perfectio; inlabere in cordibus nostris: da in omni Ecclesia tua gloriosi martyris tui Genesii lucere vestigia; ut te gerente [Col. 1197A] omnium gressus, ea nos via perducat ad vitam, quae martyrem tuum extulit ad coronam. R\. Amen.

Per.

Responsorium. Ego sum lux. fol. CLVIII.

Oratio. Domine Jesu Christe, qui mirabiliter Genesio huic martyri tuo et coronam de victoria praestas, et columnam in templo tuo quasi decorem aedificii futurum esse adsignas, dum ei et coronanda vincendi studia suggeris, et invictam perseverantiae voluntatem in passionibus praelargiris; da nobis exemplo ejus et diligendi te votum aequale, et vincendi voluntatem: ut ita nomen civitatis illius novae Hierusalem nostris in pectoribus sit adscriptum, qualiter, dum indesinenter obtutum mentis nostrae in illius visione defigimus, in ejus pace perenniter [Col. 1197B] jocundemur. R\. Amen.

Per misericordiam.



[CCXC] In Laudibus.

Ad Canticum. Antiphona. Tu solus Dominus, quia non est alius; neque justus praeter te, neque sanctus praeter Deum nostrum.

Canticum. Confirmatum est cor meum.

Ad Benedictus. Antiphona. Benedictio. Canticum. Benedictus es Domine. fol. 6.

Sono. Benedic, anima mea, Dominum. fol. CLX. Lauda. Laudate. Psalmus CXLVIII. Prophetia. Sapientia justum deduxit. fol. 56. Hymnus. O rerum Domine conditor. Supplicatio. Oremus. Quaere in Vesperis praecedentibus.

[Col. 1197C] Capitula. Adest, Domine, famosissimi athletae tui Genesii martyris festum, cui tuo pro nomine certanti viriliter caput a corpore gladii mucrone desectum est valide. Et ideo piis supplicationibus exoramus tuam largam potentiam, Omnipotens Deus; ut eodem patrocinante ita corda corporaque nostra ab omnibus vitiis desecare digneris, quatenus atria coeli, quae ille adiit per triumphum martyrii, nos abluti maculis delictorum introisse gratulemur in hymnis confessionum.

Pater noster. Liberati a malo. fol. 2.

Benedictio. Christus Dominus, qui beatissimum Genesium, in Vesperis praecedentibus.

In exeunte Vespera omnia dicantur, sicut in primis Vesperis, exceptis Capitula, et Benedictione, quae sequuntur.

[Col. 1197D] Capitula. Deus, qui volentes praevenis fide, atque credentes subsequendo facis non frustra in te credidisse; quique beatissimum Genesium prius gratia praevenisti dulcedinis, quam regeneratione baptismatis; te suppliciter deprecamur, ut jam praeveniamur miserationibus tuis, quo ad te fiducialiter possimus proclamare e terris:

Pater noster. Liberati a malo. fol. 2.

Benedictio. Gratia Christi, quae beatissimum Genesium martyrem praevenit fide, vos subsequatur in munere. R\. Amen. Et, qui illum aquis Rhodani originali solvit a vinculo, vos hujus calicis vivificet sacramento. R\. Amen. Atque qui illum fluviali consecravit [Col. 1198A] ex gurgite, vos mundiali non subruat tempestate. R\. Amen.

Per misericordiam.



DIE XXVI. IN FESTO SANCTI GERONTII EPISCOPI.



Ad Vesperum.

Lauda. Confessionem et decorem. Sono. Confitebor tibi, Domine. fol. CLXIX. Antiphona. Confitebor tibi, Domine. folio CLXIX. Lauda. Confitebor tibi, Domine rex. folio CLXIX.



Hymnus.



   Sacratum Christi Antistitem,
Gerontium Confessorem,
Dignis canamus laudibus,
Et celebremus vocibus.

   [Col. 1198B] Hic fertur Apostolico
Vates fulsisse tempore
Et praedicasse supremum
Patrem potentis Filii.

   Quique dum per occiduam
Percurreret clarus plagam,
Tandem ira Gentilium
Ad passionem trahitur.

   Sed mox praecepto Praesulis
Nodis gravatur ferreis:
Horrendis umbris carceris
Datur in jus carnificis.

   Quem ferunt vinctum vinculis
Inter pallentes tenebras,
Raptam e sacro corpore
[Col. 1198C] Dedisse coelo animam.

   Sic inter Apostolica
Locatus jam consortia,
Gaudet coelesti gloria,
Et clara Christi gratia.

   Namque infolatus gemino
Fulget et nitet praemio;
Sacerdotali titulo
Confessionis merito.

   Gloria Patri personet,
Christoque Unigenito,
Paraclitoque Spiritui
In saeculorum saecula.
      Amen.

Supplicatio. Oremus, mutato nomine, folio CLXXXVII.

[Col. 1198D] [CCXCI] Capitula. O gloriose ac misericors Domine, qui beatissimo confessori tuo Gerontio Episcopo tibi nimis in ore suo confiteri dedisti; teque in medio justorum ejus confessione laudari voluisti, ut eum in terris confitentem et in concilio Sanctorum glorificans faceres exultantem: exposcimus tui muneris donum; ut ejus precibus tribuas a peccati contagione purgari, ab ardoribus perpetuis erui, et gloriae tuae beatitudinem consequi.

Pater noster. Liberati a malo. fol. 2.

Benedictio. Christus Dominus, qui beatissimum confessorem suum Gerontium Episcopum se digne coram hominibus confiteri fecit in terris, confiteatur vos coram Patre suo, qui est in coelis: R\. [Col. 1199A] Amen. Et, qui in ore suo accepta sibi confessionis contulit cantica, ipse confessionem vestram remunerandam suscipiat; R\. Amen. Ut exemplo beatissimi confessoris Gerontii Episcopi confitendo et laudando nomen Jesu Christi in saeculum, participes ejus, quem confessi estis, mereamini esse in coelo. R\. Amen.

Per misericordiam.

Lauda. Germinabunt ossa tua, quasi salices Alleluia P. Juxta fluentes aquae: Alleluia, alleluia. V\. Et erit tamquam lignum, quod plantatum est secus decursus aquarum, quod fructum suum dabit in tempore suo. P. Juxta. V\. Gloria, et honor. P. Juxta.

Oratio. Deus Dei Filius, quem beatissimus Gerontius Episcopus in toto corde suo confessus, nomen [Col. 1199B] tuum honorificando, perductus est ad coronam; da in ore nostro confessionem, quae nos expurget a crimine: ut quidquid in tuae laudis honore depromimus, in lucro nobis prodesse aeterni muneris sentiamus. R\. Amen.

Per misericordiam.



Ad Matutinum.

Antiphona. Labia mea. Psalmus L. Oratio. Exultent, Domine. fol. CLXXX.

Antiphona 1. Caro mea requiescet in spe. Quaere fol. CLXX.

Oratio. Deus, qui confessorem tuum Gerontium Episcopum in saecula saeculorum gaudere et exultare fecisti, ut tibi soli sine fine psallens laudis deferat hymnum, cujus ex confessione meruit obtinere [Col. 1199C] consortium; te devotis cordibus poscimus, ut meritis ejus vita nostra refloreat, et a malis actibus emendata nitescat: ut, qui jam merebamur pro criminibus poenam pro confessione et cultu fidei Christianae futuram pervenire mereamur ad gloriam. R\. Amen.

Per misericordiam.

Antiphona 2. Facies tua. fol. CLXXI.

Oratio. Beatum satis, Domine, confessorem tuum Gerontium Episcopum esse fecisti: qui in toto corde suo tibi confessus, in concilio Justorum et congregatione probatur esse conspicuus. Da ergo nobis meritis ejus, ut confessione simplici oris mundari a crimine, et Sanctorum mereamur congregationi [Col. 1199D] in coelestibus interesse. R\. Amen.

Per misericordiam.

Antiphona 3. Custodisti corpus meum. folio CLXXI. Oratio. Deus Dei Filius. Require supra in Vesperis. Responsorium. Ecce Domine, in toto corde suo. fol. CLXXI.

Oratio. Ecce Domine, in toto corde suo te solum confessor tuus Gerontius Episcopus confitetur et credit, dum et perfectum amorem tuae fidei narrat, et mirabilia devoto ore pronunciat. Laetare ergo, et exultare nos fac in te et jugiter et evidenter; ut in te habeamus post discrimina requiem, in quo ille post confessionem meruit invenire mercedem. R\. Amen.

Per misericordiam.



In Laudibus.
[Col. 1200A]

Ad Canticum. Antiphona. Confitebor tibi Domine. Canticum. Confitebor tibi Domine rex. Ad Benedictus. Antiphona. Benedictio Domini. Canticum. Benedictus es, Domine. Sono. In conspectu Angelorum. Lauda. Alleluia. Confessio ejus. Prophetia. Ecce servus meus. Quaere folio CLXXII. Hymnus. Sacratum Christi Antistitem. Supplicatio. Oremus Redemptorem mundi Dominum. Require in Vesperis praecedentibus.

Capitula. Deus, quem fidelium lingua confitendo conlaudat, et Confessorum devotio copiose exaltat; praebe nobis obtentu confessoris tui [CCXCII] Gerontii Episcopi obtinere, quae poscimus, et evadere, quae timemus: Deus enim noster es tu, et confitebimur [Col. 1200B] tibi: te quoque Deum in nostris cordibus exaltemus devoti. Fac nos ergo tibi indesinenter et opere simul et verbo haerere, qui nos fecisti veritatem fidei Christianae cognoscere:

Pater noster. Liberati a malo. fol. 2

Lauda. Germinabunt ossa tua, quasi salices. Benedictio. Christus Dominus, qui. Require in Vesperis praecedentibus.

In exeunte Vespera omnia dicantur, ut in primis Vesperis, exceptis Capitula, et Benedictione, quae sequuntur:

Capitula. Beatum satis, Domine, confessorem tuum Gerontium Episcopum esse fecisti: qui in toto corde suo tibi confessus in concilio Justorum et congregatione probatur esse conspicuus. Da ergo nobis [Col. 1200C] meritis ejus, ut confessione simplici oris mundari a crimine, et Sanctorum mereamur congregationi in coelestibus interesse:

Pater noster. Liberati a malo. fol. 2.

Benedictio. Dominus Jesu Christus, qui est Confessorum remuneratio, confessoris sui Gerontii suffragio vos sanctae confessionis suae munificet dono. R\. Amen. Detque vobis se confitendi votum, qui eidem confessionis contulit praemium; R\. Amen. Ut tanti Confessoris veraciter imitando exemplum, ad coeleste mereamini pervenire promissum. R\. Amen.

Per misericordiam tuam.



DIE XXVIII. IN FESTO SANCTI AUGUSTINI EPISCOPI ET DOCTORIS.
[Col. 1200D]

Omnia dicantur unius Confessoris Pontificis, fol. CLXIX, excepto



Hymno.



   Lux Deus Christe, pietas redundans,
Qui tuum vatem haerese reductum
Rite Augustinum amans alumnum
      Efficis aptum;

   Hujus obtentu dolum hinc remove,
Patriam serva, populos guberna;
Omnis lis absit, affluat redemptis
      Gratia pacis.

   Charitas efflet copulam recisis:
Sit procul ira, abeat ruina:
[Col. 1201A] Clades abscedant, fames, atque languor,
      Noxia quaeque.

   Clerus doctrina rutilet corusca:
Pontifex celsum apicem retentet
Labe abstersa, operibusque almis
      Post placitura.

   Laus tibi insultet jubilo perenni,
Trinitas simplex, Deitasque una,
Cuncta qui condens, opifex in aethere,
      Crederis auctor.
         Amen.



FESTA SEPTEMBRIS.

Jejunium observatur tribus diebus ante Festum sancti Cypriani. Si volueris recitare, quaere fol. [Col. 1201B] 431.



DIE XIV. IN FESTO SANCTI CYPRIANI EPISCOPI.



Ad Vesperum.

Lauda. Gloria, et honor.

Sono. Fac mecum. Quaere fol. CLIX.

Antiphona. Posuisti, Domine, super caput ejus coronam de lapide pretioso: P. Gloriam et magnum decorem super eum impones. V\. Vitam petiit, et dedisti ei longitudine dierum in aeternum et in saeculum saeculi. P. Gloriam et magnum decorem. V\. Gloria, et honor. P. Gloriam.

Dominus sit semper. R\. Et cum.

Lauda. Alleluia. Omnis qui vicerit, faciam illum sedere in throno Patris mei Alleluia: P. Sicut et [Col. 1201C] ego vici, et sedeo in illum: Alleluia, alleluia. V\. Beatus, qui intelligit super egenum, et pauperem: in die mala liberabit eum Dominus. P. Sicut. V\. Gloria, et honor. P. Sicut.



Hymnus.



   Urbis magister Tasciae
Tu Cypriane Pontifex,
Fax luminosa, et efficax,
Verbo docens, et sanguine.

   Tu martyr, et doctor pius,
Utroque clarus dogmate:
Et stultis verba imbuis,
Et doctis exemplis foves.

   Coelestis ille Spiritus,
[Col. 1201D] Qui in Prophetis praefuit,
Te inrigavit coelitus,
Implevit, egit, compluit.

   [CCXCIII] Hinc fonte claro luminum
Mentes foves fidelium;
Artus pererras invios,
Cibis palatum recreans.

   Tu passionis gloriam
Quaestu oblato distrahis,
Mercede mortem comparans,
Cum te feriret carnifex.

   Sic sic docens quod verum est,
Fundis beatum sanguinem
Ditas cruore Africam,
Verbo docens Hesperiam.

   [Col. 1202A] Tu Doctor in terra pius,
Tu Martyr in coelestibus,
Quod praedicasti dogmate
Fac nos tenere per precem.

   Deo Patri sit gloria,
Ejusque soli Filio,
Cum Spiritu Paraclito
Regnans per omne saeculum.
      Amen.

Supplicatio. Oremus, mutato nomine, ut supra.

Capitula. O decus orbis, o doctor unice, veritatis magister catholice, Catholicorum ducator Ecclesiae, Cypriane martyr sanctissime! qui Christum et voce praedicando et sanguine, et lingua amoenus, et passione monstraris esse conspicuus: dum, quae doces, [Col. 1202B] agis, et quae agis, posteris docendo derelinquis: in utrosque admirabilis et praeclarus; dum et Doctor mirificus, et martyr agnosceris gloriosus; dum et doctrina clares in saeculo, et de effuso sanguine laetaris in coelo: te quaesumus, te rogamus, rege, fove, instrue nos tuis semper suffragiis pariter et doctrinis: imbue ore nescios, precibus tuere infirmos, verbis doce, quid agere, meritis obtine, quo possimus intrare: illinc riga ignorantiam verbis; hic continuis fragilitatem nostram foveto suffragiis: ut per Deum unum in Trinitate perfecta, quem tu et doctrina praedicasti et sanguine, nos et dictorum tuorum fructus hic libentius hauriamus, et meritorum tuorum gaudiis post transitum satiemur per [Col. 1202C] ipsum; qui nos docuit orare et dicere:

Pater noster. Liberati a malo. fol. 2.

Benedictio. Christus Dominus, qui beatissimum Cyprianum Ecclesiae suae Praesulem, et doctrinae magisterio clarum, et Martyrem fecit esse conspicuum; impleat vos et gratia sanctae doctrinae, et amoris sui opulentiae dulcedine; R\. Amen. Ut et in verbis Martyris correctionem vitae integram adsumatis, et in exemplis ejus adipiscamini, quod vos heredes efficiat in coelestibus regnis: R\. Amen. Quo et per ejus doctrinam peccatorum a vobis rubigo effugiat, et per ejus suffragia vita vobis concedatur aeterna. R\. Amen.

Per misericordiam.

Lauda. Beatus vir, qui timet Dominum Alleluia: [Col. 1202D] P. In mandatis ejus cupit nimis Alleluia, alleluia, alleluia. V\. Potens in terra erit semen ejus: generatio rectorum benedicetur. P. In mandatis. V\. Gloria, et honor. P. In mandatis.

Oratio. Debitas tibi, Domine aeterne, referimus grates, et Jesu Christo Domino nostro, in cujus similitudinem beatissimus Cyprianus, dum offert victimam, ipse est victima; dum sacerdotium eligit, martyrium devotus implevit. Obtineat igitur apud te, Deus summe; ut des miseris indulgentiam post delictum, qui meruit post sacerdotium subire martyrium. R\. Amen.

Per.



Ad Matutinum.
[Col. 1203A]

Antiphona. Labia mea. Psalmus L. Oratio. Exultent, Domine. fol. CLXXX

Antiphona 1. Homo Dei, ostendit tibi Dominus sacramentum: multam vidit enim perseverantiam tuam. P. Quia multum tristatus es pro populo suo, et orabas pro Israel: V\. Non det in commotionem pedem tuum: neque dormiet qui custodit te. P. Quia. V\. Gloria, et honor. P. Quia.

Oratio. Debitas tibi, Domine. Quaere in Vesperis praecedentibus.

Antiphona 2. Homo iste perfecit omnia, quae praeceperat ei Deus: et dixit ad eum: Ingredere in requiem meam, P. Quia te elegi justum coram me ex omnibus gentibus. V\. Beatus vir, qui timet Dominum: [Col. 1203B] in mandatis ejus cupit nimis. P. Quia te. V\. Gloria, et honor Patri. P. Quia te.

Oratio. Aeternum tuae virtutis nomen, omnipotens Deus, oramus: ut nos martyris tui Cypriani Episcopi et omnium Sanctorum meritis socios, fide pares, devotione strenuos, passione consimiles, et in resurrectione felicium facias coaequari. R\. Amen.

Per misericordiam

Antiphona 3. Iste homo honorificatus est valde, et confregit Deus cor inimicorum ejus, [CCXCIV] et properavit in domo Domini Dei sui perfecto corde; P. Et viderunt omnes, quae manifesta fecit Deus per ipsum. V\. Maxima est gloria ejus in salutari tuo: gloriam et magnum decorem impones super [Col. 1203C] eum. P. Et viderunt. V\. Gloria, et honor. P. Et viderunt.

Oratio. Deus immense gloriose, quem in passionibus martyrum incolimus, in beatorum solemnitatibus veneramur, atque in certaminibus vincentium conlaudamus; adesto precibus supplicantium interventu martyris tui Cypriani Pontificis: ut, qui te pro admissis terribilem metuimus, ejus precibus exoratus in misericordia placitum inveniamus. R\. Amen.

Per misericordiam.

R\. Labia sacerdotis custodiunt scientiam, et legem exquirunt de ore ejus: quia Angelus Domini est. P. Lex veritatis in ore ejus, et iniquitas non [Col. 1203D] est inventa in labiis ejus: in pace dirigens ambulavit, et multos convertit ab iniquitate. V\. Sacerdos, qui de ore suo profert justitiam, et exquirentibus se annunciat veritatem: Angelus enim Dei omnipotentis est. P. Lex. V\. Gloria, et honor. P. Lex.

Oratio. Deus, qui os beatissimi martyris Cypriani Episcopi ita sapientiae ubertate replesti, ut diversitate virtutum circumseptus apparens jocunditate, et decore illum coelesti gloriosum ostenderes; quo et labiis custodiens scientiam, legem in ore ejus exquireres; porrige ori nostro scientiae lucem, et sapientiae verae perfectionem: ut in eo quo tibi ille multos convertit ab iniquitate, nos jubeas perenniter converti et jocundari. R\. Amen.

Per misericordiam.



In Laudibus.
[Col. 1204A]

Ad Canticum. Antiphona. Thronum gloriae. Canticum. Confirmatum est. fol. 55. Ad Benedictus. Antiphona. Benedictio Domini in mercedem justi festinat. Canticum. Benedictus es. fol. 6

Sono. Alleluia. Cantabo virtutem tuam, Domine. Alleluia. V\. Alleluia. Salvator meus, tibi psallam; quia Deus susceptor meus et refugium in die pressurae meae. Alleluia.

Lauda. Laudate Dominum de coelis Alleluia: laudate eum in excelsis Alleluia. Psalmus CXLVIII.


Lectio libri Ecclesiastici Salomonis (Cap. L).

R\. Deo gratias.

Vir iste conservavit legem Dei excelsi, et in tentatione inventus est fidelis. Et statuit ei Dominus [Col. 1204B] testamentum aeternum, et dedit illi sacerdotium gentis: et beatificavit illum in gloria, et circumcinxit illum zonam gloriae, et induit illum in vasis virtutum. Qui curavit gentem suam, et liberavit illam a pernicie. Qui praevaluit aedificare civitatem, qui adeptus est gloriam in conversatione gentis: et ingressus domus et atrii amplificatus est. Quasi stella matutina in medio nebulae, et quasi Luna plena in diebus suis lucet. Et quasi Sol refulgens, sic ille refulsit in templo Dei. Et quasi flos rosarum in diebus verni, quasi lilia, quae sunt in transitu aquae, et quasi thus redolens in diebus aestatis. Quasi ignis effulgens, et thus ardens igni. Quasi vas auri solidum ornatum omni lapide pretioso. Quasi oliva pullulans et cypressus in altitudinem se tollens, in accipiendo [Col. 1204C] ipsam autem stolam gloriae, et vestiri consummatione virtutis. In ascensu altaris sancti gloriam dedit sanctitatis amictum, in accipiendo autem partes de manu sacerdotis, et ipse stans juxta aram. Et circa illum corona fratrum: quasi plantatio cedri in monte Libano, sic circa illum steterunt. Quasi rami in palma, porrexit manum suam in libatione: libavit de sanguine uvae, et fudit in fundamentum altaris odorem Divino excelso principi. Tunc exclamaverunt filii Aaron, in tubis productilibus sonaverunt, et auditam fecerunt vocem in memoriam coram Deo. R\. Amen.

Hymnus. Urbis magister. Supplicatio. Oremus Redemptorem. Capitula. O decus orbis. Lauda. Beatus [Col. 1204D] vir. Benedictio. Christus Dominus, ut supra in Vesperis praecedentibus.



DIE XVI. IN FESTIVITATE SANCTAE EUPHEMIAE VIRGINIS ET MARTYRIS.

Omnia dicantur unius Virginis, fol. CLXXIX, excepto



Hymno.



   En festum prodiit Virginis inclytae
Micans Euphemiae martyris optimae,
   [CCXCV] Omnes nunc populi psallite modulis.
      Reddentes vota gnaviter.

   Occurrens Dominus purget ut intima
Clemens adtribuat munera gratiae,
Qui se nunc militum carmina promere
      Sanctorum queat Laudibus.

   [Col. 1205A] Haec namque Domino Augusta deserviens,
Semet dum dedicat Principi coelico,
Livore daemonum pungitur illico,
      Ne Christum voce praedicet.

   Felix Euphemia, sed pia permanens;
Ut ad illam perfidus venit rugitu
Murmur, subito munere Spiritus
      Et mente clara redditur.

   Pudica moribus, inclyta genere,
Immixta populis Calcedonensibus,
Ut Christo militat, mente deliberat,
      Ut virgo quoque maneat.

   Sed hostis noscitur ipse, qui invidus
Furorem judicis concitat invidi;
Sanctam ut idolis thura libaminis
      [Col. 1205B] Offerre cogat impie.

   Virgo sed sociis juncta piissimis,
Quos septem numero septies indidit
Dicatos nisibus passioni Martyrum,
      Certamen laeta suscipit.

   Flammas ingreditur, cingitur ignibus,
Se Christo reddere vocibus intonat,
Coelestem gratiam, ut flectat orantibus,
      Persolvens vota laudibus.

   Inlaesa prodiens, carcere traditur,
Mirantur milites talia cominus
Vidisse: sed Praesul ipse nec territus,
      Saevus monet aliter.

   Arena subito ponti demergere
Dicatam Domino virginem imperat,
[Col. 1205C] Insontem rabidus perducere cupiens;
      Et Martyr vota solvere.

   Sed Martyr Domini talia sustinens,
Jam suum spiritum suscipi cogitat;
Ut mixta coelitus agmina Martyrum
      Valerent vota consequi

   Unde nunc avidi, Virgo, te gnaviter
Oramus populi, lavacri filii,
Mittens, miseransque coelica munera,
      Piorum preces audias.

   Jam Christe miseris esto misericors,
Et Sanctae meritis solve piacula,
Nobis perpetua gaudia tribuens,
      Domine Deus, omnibus.

   Sit trino Domino gloria sedula,
[Col. 1205D] Regnum perpetuum, atque potentia,
Virtute solita, qui regit omnia,
      Sustentat pie condita.
   Amen.



DIE XXI. IN FESTIVITATE SANCTI MATTHAEI APOSTOLI ET EVANGELISTAE.



Ad Vesperum.

Lauda. Gloria et honore. Sono. Fac mecum. Antiphona. Oculus Dei. fol. CLIX.

Lauda. In memoria aeterna erit justus Alleluia: P. Ab auditu malo non timebit Alleluia, alleluia. V\. beatus vir, qui timet Dominum: in mandatis ejus [Col. 1206A] cupit nimis. P. Ab auditu. V\. Gloria, et honor. P. Ab auditu.



Hymnus.



   Praeclarum Christi militem
Virtutum donis nobilem
Laudis concentus canere
Plebem (adtende) condecet.

   Matthaeus namque iste est,
Quem clara voce Dominus
Sese defluxa arcessens
De telonio rapuit.

   Cuique celsum apicem
Apostolatus tribuit;
Et clarum Evangelici
Deinde decus contulit.

   [Col. 1206B] Qui solus axem fervidum
Adgressus, truces populos
Ardentiori spiritu
Flammavit igne coelitus.

   Fugavit magos improbos,
Serpentium virus expulit,
Armavit sacris monitis
Dicatos Christo populos.

   Castis edoctus regulis,
Plebem lucratus arduam,
Regalibusque atriis
Vitae fundit oracula.

   Qui multa post miracula
Et sanctae vitae praemia
Hoc sacri praedicaminis
[Col. 1206C] Caesus dicto occubuit.

   Nostrisque libens precibus
Adsit patronus optimus,
Et pio clemens animo
Celsum exoret Principem.

   Nobis adquirat gaudia
Praesentis aevi, ac super
Adversa cuncta arceat,
Et, quaeque prosunt, tribuat.

   Deo Patri sit gloria,
[CCXCVI] Ejusque soli Filio,
Cum Spiritu Paraclito,
Regnans per omne saeculum.
   Amen.

[Col. 1206D] Supplicatio. Oremus, mutato nomine, fol. CLXXXVII.

Capitula. Domine Jesu Christe, qui elegisti tua ex plebe Matthaeum, qui Levi sumpsit cognomen, Apostolum et Evangelistam; itaque in vertice Ecclesiae eum statuisti ex publicano a te, Christe, electum, primum in Judaea quidem evangelizare fecisti, et postmodum in Macedonia te praedicans pastorum sic requiescit in montibus; annue precibus nostris, ut ejus interventu nos futuro liberes a tormento: ut verbum tuum, quod ille gloriosus in mundo vocibus sparsit, nos sanctificatum in receptaculum nostri pectoris conservemus; qui nos docuisti orare et dicere:

Pater noster. Liberati a malo. fol. 2.

Benedictio. Dominus Jesus Christus, qui ingenti [Col. 1207A] pietate Apostolum suum Matthaeum Evangelistam ex publicano fecit mirificum, nos de adversis faciat semper victoriam promereri: R\. Amen. Et, qui illum exaltavit vocatione promptissima, ab omni nos mundanae conversationis dignetur eruere contagio: R\. Amen. Et, qui voce praedicationis et Apostolatus gratia illum ditavit in mundo, nos spiritualium gaudiorum munificet incremento. R\. Amen.

Per misericordiam.

Lauda. Diligam eum ex toto corde meo, dicit Dominus; P. Et erit sicut ros Israel; germinabit sicut filium et florebit. Alleluia, alleluia. V\. Et erit tamquam lignum, quod plantatum est secus decursus aquarum, quod fructum suum dabit in tempore suo. P. Et erit sicut. V\. Gloria, et honor. P. Et erit.

[Col. 1207B] Oratio. Dona nobis, Domine, sapientiam, per quam et insipientiae nostrae ignavia auferatur, et beatitudinis gloria conferatur: ut, dum martyrem tuum Matthaeum Apostolum et Evangelistam decoris stola circumdas, in nobis indumentum Baptismi, quod peccando polluimus, eodem intercedente, propitius abluas: et, cum sanctus ille Martyr tuus coronatur in vasis virtutum, nos expiemur a contagio peccaminum. R\. Amen.

Per.



Ad Matutinum.

Antiphona. Labia. Psalmus L. Oratio. Exultent. folio CLXXX.

Antiphona 1. Coronam gloriae ponam super caput ejus, dicit Dominus; et induam illum stolam candidam: [Col. 1207C] P. Quia servavit mandata mea, et propter nomen meum effusus est sanguis ejus in terra. V\. Et veritas mea et misericordia mea cum ipso: et in nomine meo exaltabitur cornu ejus: P. Et propter. V\. Gloria, et honor. P. Et propter.

Oratio. Da nobis, ut hic supra.

Antiphona 2. Coronavit eum Dominus, et benedixit, et dilexit illum, P. Et supra multa munera constituet illum. V\. Qui ingreditur sine macula, et operatur justitiam: qui loquitur veritatem in corde suo. P. Et supra. V\. Gloria, et honor Patri. P. Et supra.

Oratio. Aeternum tuae virtutis nomen, omnipotens Deus, oramus: ut nos martyris tui Matthaei Apostoli et Evangelistae, et omnium Sanctorum meritis socios, [Col. 1207D] fide pares, devotione strenuos, passione consimiles; et in resurrectione felicium facias coaequari. R\. Amen.

Antiphona 3. Certamen bonum certavi, cursum consummavi: P. De cetero reposita est mihi corona justitiae; V\. Quia custodivi vias Domini, nec impie gessi a Deo meo. P. De cetero. V\. Gloria, et honor. P. De cetero.

Oratio. Deus immense et gloriose, quem in passionibus Martyrum colimus, in Beatorum solemnitatibus veneramur, atque in certaminibus vincentium conlaudamus; adesto precibus supplicantium interventu martyris tui Matthaei Apostoli et Evangelistae: ut, qui te pro admissis terribilem metuimus, [Col. 1208A] ejus precibus exoratus in misericordia placitum inveniamus. R\. Amen.

Per misericordiam.

Responsorium. Ego sum lux. fol. CLVIII.

Oratio. Deus, cujus honor sanctitas est, quem diligere salus est, et amare perfectio; inlabere in cordibus nostris: da in omni Ecclesia tua martyris tui Matthaei Apostoli et Evangelistae lucere vestigia; ut, te regente omnium gressus, ea nos via perducat ad vitam, quae Martyrem tuum extulit ad coronam. R\. Amen.



[CCXCVII] In Laudibus.

Ad Canticum. Antiphona. Tu solus Dominus, quia non est alius; neque justus praeter te, neque sanctus praeter Deum nostrum.

[Col. 1208B] Canticum. Confirmatum est cor.

Ad Benedictus. Antiphona. Benedictio Domini. Canticum. Benedictus es. fol. 6.

Sono. Septies in die. Lauda. Laudate Dominum. fol. CLX. Psal. CXLVIII. Prophetia. Justus si morte praeoccupatus. fol. 53.



Hymnus.



   Solemne rutilat ac venerabile
Nunc festum: Populi, pectora pandite:
Coelesti Domino munera solvite,
      Et grates pie reddite.

   Electus Domini namque discipulus
Matthaeus vocatus nimis et inclytus,
Colendus populis affuit omnibus:
      Clarete bene moribus.

   [Col. 1208C] Hic Christi socius, factus Apostolus,
Dat sancta populis munera litteris;
Et clarus opere floruit aetheris
      Ostendens bona meritis.

   Clarens officiis iste Deificus
Videtur regiis imperiis Deus
In mundo positus celsus hominibus;
      Ut vitam daret omnibus.

   Dum membra relevat hic puerilia:
Gubernans dicitur cuncta polifera:
Rex dare illi jubet illico munera
      Admirans sibi placita.

   Sed Sanctus negat hinc se fore mox Deum,
Seseque intonat omnino servulum
[Col. 1208D] Creantis minimum plebis Apostolum
      Tenentem quoque saeculum.

   Sed coelum aspiciens terrena despicit,
Et celsa resonans infima respuit:
Temnens pestifera, magnifica appetit,
      Et Christo rata suggerit.

   Pudica cupiens optima praedicat,
Et Christo Domino sic pie mancipat,
Quas illi famulas antea noverat,
      Ac vota pia cumulat.

   Qui sacerdotio dum bene fungitur,
Mucrone gladii subito feritur,
Ac sanctis populis aethere jungitur,
      Et coelo pius inditur.

   Hic talis, quaesumus, Conditor inclyte,
[Col. 1209A] Adsistat miseris, ac sine crimine
Nos tibi societ aetherea in sede,
      Qui cuncta regis inclyte.

   Nos ejus meritis facito compares;
Nec non precantibus reddito caelibes:
Ac celsis populis aethere pariles,
      Sanctorum quoque compotes.

   Te, Christe, celebrent omnia condita
Telluri imposita, maria, et abdita,
Vel cuncta modulis et reboantia
      Per cuncta tibi saecula.
      Amen.

Supplicatio. Oremus. Capitula. Domine Jesu Christe, qui. Lauda. Diligam eum. Benedictio. Dominus Jesus Christus, ut supra in Vesperis praecedentibus.



DIE XXIV. IN FESTO DECOLLATIONIS SANCTI JOANNIS BAPTISTAE.
[Col. 1209B]


Ad Vesperum.

Lauda. Speravit anima mea. fol. CLVI. Sono. Benedic, anima mea, Dominum. Antiphona. Bene nunciavi. fol. CLX. Lauda. Statuit Dominus supra petram pedes. Quaere fol. CLVII.



Hymnus.



   Hic Joannes mire natus
De senili viscere
Ante judicem prophetans,
Quam sit index editus,
Praeiit, nascendo, Christum,
Praeiit et mortuum.

   [Col. 1209C] Hunc thori vino repletus
Sanguine jubet rui:
Quare stuprum cedit audax
Conjugalis criminis;
Sed sacram sumit coronam
Laureatus gloriam.

   Hic Dei praecessit unum
Matre natum Filium,
Tempore quo subsequentem
Praeco verax praeit,
Mortis et Praecursor ipse
Morte primus concidit.

   Nuntiat Redemptionem,
Esse Christum saeculis:
[Col. 1209D] Nuntiat vitale munus,
Esse Christum mortuis;
Quare Christum probra, dixit,
Posse mundi tollere.

   [CCXCVIII] Hunc rogemus abditorum
Corda moesta pectorum;
Ut scelus nostrum repellat,
Motus indulgentiam
Conferat, et dona vitae
Cum perenni gaudio.

   Arceat iram superni,
Quam pavemus, Judicis;
Provocet Patris benignam,
Quam sitimus, gratiam;
Donet et cunctis beatam
[Col. 1210A] Possidere patriam.

   Laus tibi per omne tempus,
Trinitas indifferens;
Laus, honor, virtusque summa,
Singularis gloria,
Quae te Deum saeculorum
Personet in saecula.
   Amen.

Supplicatio. Oremus redemptorem, ut supra.

Capitula. Domine Jesu Christe, qui beatissimum Joannem Baptistam tuum et martyrem, et tuae nativitatis et tuae mortis praecursorem dignatus es facere: ut fax luminis veritatis lumine ardens, et stuprum verbis conjugalis criminis prohibens, gladio interemptus te moriendo praeiret, quem nascendo [Col. 1210B] in carne visus fuerat praecessisse: ut, quem nunciaverat voce, praedicaret et sanguine: dum pro eo, quem in deserto praeconatur, in carcere decollatur; obtentu ejus da in ore nostro tuae dignationis oraculum: da etiam in opere justitiae fructuum utrorumque munere clariores effecti, sicut ille est pro veritate et carcerem perpessus et gladium, ita nos in veritate et carceres aeternos evadamus et tartarum:

Pater noster. Liberati a malo. fol. 2.

Benedictio. Christus Dominus, qui beatissimum Joannem mortis suae voluit praecursorem efficere, praemium se dignetur vestris precibus demonstrare; R\. Amen. Et qui illum permisit pro veritate decollari in carcere, ipse vos in veritate sine fine conservet: [Col. 1210C] R\. Amen. Ut sicut ille moriendo praecursor factus est Dominicae mortis, ita vos beate vivendo sequaces sitis unici Redemptoris. R\. Amen.

Per misericordiam ipsius Dei nostri, etc.

Lauda. Diligam eum ex toto corde meo, dicit Dominus. P. Et erit sicut ros Israel, germinabit sicut lilium, et florebit: Alleluia, alleluia. V\. Et erit tamquam lignum, quod plantatum est secus decursus aquarum, quod fructum suum dabit in tempore suo. P. Et erit sicut ros. V\. Gloria, et honor, Patri. P. Et erit sicut ros.

Oratio. Deus Dei Filius, qui cruce tua et salutem regibus donas, et humiles tuos ad victoriam semper armas; tempera jam tandem miseriarum nostrarum aerumnas: ac, ne gladio maligno nostrae feriantur [Col. 1210D] cervices, obtentu gloriosi praecursoris tui Joannis Baptistae gladio verbi tui nos reddito efficaces. R\. Amen.

Per misericordiam tuam, Deus noster, etc.

Dominus sit semper. R\. Et cum.



Ad Matutinum.

Antiphona. Labia mea, Domine, aperies. Psalmus L. Oratio. Exultent, Domine, labia. Quaere fol. CLXXX.

Antiphona. Deus, qui das salutem regibus: P. Libera me de gladio maligno, et de manu filiorum alienorum. V\. Eripe me Domine ab homine malo: a viro iniquo libera me. P. Libera me. V\. Gloria, et honor Patri. P. Libera me.

[Col. 1211A] Oratio. Deus Dei Filius, qui in cruce tua. Quaere supra in Vesperis.

Antiphona. Educ, Domine, de carcere animam meam ad confitendum nomini tuo: P. Me expectant justi, donec retribuas mihi. V\. Intende ad orationem meam: quia humiliatus sum nimis. P. Me expectant justi. V\. Gloria, et honor. P. Me expectant.

Oratio. Educ, Domine, de carcere animas nostras; qui sputa pro nobis perpessus es et flagella: ut precibus justi hujus Joannis Baptistae et martyris tui ex hoc mundo educti de carcere, triumphos Crucis tuae debita post obitum nostrum tibi praeconia cum Sanctis omnibus praeconemur cum laude assidua. R\. Amen.

[Col. 1211B] Per misericordiam tuam, Deus noster.

Antiphona 3. In vita sua fecit mirabilia, et post mortem suam operatus est. P. Multa dejecit a se ignem terrae; et in verbo Domini exultavit. V\. Ecce sic benedicetur homo, qui timet Dominum. P. Multa dejecit. V\. Gloria, et honor. P. Multa dejecit.

[CCXCIX] Oratio. Pretiosa est, Domine, in conspectu tuo mors beatissimi Joannis Baptistae, qui, dum petulantis Principis facinus arguit, justitiam exequendo promeruit in carcere decollari: ut qui haberet vigorem in verbo, non perferret pavorem ex gladio, cum sanguis ejus meretriciae saltationis compensatione taxatus eo tibi pretiosior esset, quo effundi pro justitia meruisset. Concede ergo nobis, ut sanguis illius, qui pro veritate effusus est, pro nobis [Col. 1211C] te in supplicatione adire non cesset: voxque illa, quae pro stupri crimine percussit adulterum regem, pro fidelium populorum indulgentia te exorare non cesset. R\. Amen.

Per misericordiam tuam.

R\. Cum essem clausus in vestibulum carceris, factus est sermo Domini ad me, dicens: Eruens liberabo te de gladio, P. Quia fiduciam habuiisti in me, ego salvabo te: V\. Liberabo te de manu pessimorum, et eruam te de manu fortium. P. Quia. V\. Gloria, et honor. P. Quia.

Oratio. Christe Dei Filius, quem Joannes filium hominis, et nascendo praecessit, et moriendo praecucurrit; annue nobis precibus tanti vatis, ut justitiam [Col. 1211D] pro qua ille meruit decollari in carcere, nos semper retentemus in opere: ut, sicut ille eam praedicando pro veritate est mortuus, ita nos eam servando in veritate vivamus. R\. Amen.

Per misericordiam tuam.



In Laudibus.

Ad Canticum. Antiphona. Thronum gloriae. Canticum. Confirmatum est cor meum. folio 55.

Oratio. Christe Dei Filius, de quo Joannes, praecursor nativitatis tuae et mortis existens, prophetiae suae vaticinio testatus est, quod te crescere, et illum minui oporteret, cum et Dominus sublimatus sis Cruce, et famulus comminutus sit capite: da nobis, ut ea fide, qua tanta pietatis mysteria veneramur, ea etiam, gaudia patriae coelestis intremus. R\. Amen.

[Col. 1212A] Per misericordiam tuam

Ad Benedictus. Antiphona. Benedictio Domini. Canticum. Benedictus es Domine Deus patrum. Quaere fol. 6.

Sono. Benedic anima mea Dominum. Lauda. Laudate Dominum. Psalmus CXLVIII. Prophetia. Justus si morte. Require fol. 53.



Hymnus.



   Almi Prophetae progenies pia,
Clarus Parente, nobilior Patre,
Quem matris alvus claudere nescius,
Ortus senili prodiit indice.

   Quem virginalis regia gloria
Summi Tonantis nomine pigneris,
[Col. 1212B] Gestaret aulae nobilis intimo
Claustro pudoris fertilis integro

   Vox suscitavit missa puerporam,
Fovitque vatis gaudia parvuli:
Matres pro tanto munere pigneris,
Mutus locutus nomine filii est.

   Scribendus hic est, vocis ut audiat
Nostrae canorem, diraque vincula
Dissolvat ore largo, prophetico,
Verborum habens litteram nominis.

   Vox namque Verbi, vox Sapientiae est:
Major Prophetis, sed minor Angelis,
Qui praeparavit corda fidelium,
Stravitque rectas justitiae vias.

   Assertor, qui non ope regia,
[Col. 1212C] Nec morte dura liquerat tramitem
Veri, ac actus: Non licet, ait, tibi
Uxorem habere Fratris adulteram.

   Hinc ira Regis, saevaque funera
Saltationis munere vendita:
Mensas Tyranni, et virginis ebrios
Luxus replevit sanguine sobrio.

   Hic vitricus dat dona vesanior,
Quam si venenum pocula traderet:
Negare praestat, quam dare, vitrico
Odisse praestat; plus nocet et hic amor.

   Gloria Patri aeterno Domino,
Gloria Christo regi perpetuo,
Qui dominatur cum Sancto Spiritu,
[Col. 1212D] Et regnum ejus per omne saeculum.
   Amen.

Supplicatio. Oremus Redemptorem, ut supra.

Capitula. Deus, qui beatissimum Joannem multiplicium palmarum floribus coronasti: dedisti enim ei, ut esset Sanctus ante ortum, Propheta post ortum, Baptista in Jordane, Evangelista in solitudine, Martyr morte; da nobis supplicibus servis tuis, ut sicut ille secutus est vestigia Unigeniti filii tui Domini Salvatoris, sic nos vias sequamur Dominici praecursoris: Et, sicut illi donare [CCC] dignatus es, ut pro veritate moreretur, sic nobis tribue, ut in veritate vivamus.

Pater noster. Liberati a malo. fol. 2.

Lauda. Diligam eum ex toto corde meo. folio CLVI.

[Col. 1213A] Benedictio. Christus Dominus, qui beatissimum. Quaere in Vesperis praecedentibus.

In exeunte Vespera omnia dicantur, ut in primis Vesperis, exceptis Capitula et Benedictione.

Capitula. Educ, Domine, de carcere animas nostras; qui beatissimum Joannem Herodiano gladio consecrasti: detur per eum nobis poenitentiae optio, qui poenitudinis extitit praedicator: conservet in fide populos, qui arguit de infidelitate superbos: deferat ad te confessionem humilium, qui redargutor factus est contemptorum. Quique nuncius extitit Verbi, gratiam nobis praeroget nunciati, cum ad te nunc proclamemus e terris.

Pater noster. Liberati a malo. fol. 2.

Benedictio. Beatissimus Joannes Baptista, cujus [Col. 1213B] caput cruento regi hodie desectum inter pocula allatum est disco, sit pro vobis omnibus apud Deum intercessor; R\. Amen. Idem quoque, qui fraternum prohibens violare connubium, hodie in carcere peregit martyrium, suis vos precibus faciat incentiva superare libidinum: R\. Amen. Ut, sicut idem Domini praecursor factus est mortis, ita vestris intercessor existat praevius pro delictis. R\. Amen.

Per misericordiam.



DIE XXIX. IN FESTO SANCTI MICHAELIS ARCHANGELI.



Ad Vesperum.

Lauda. Laudaverunt te, Domine, omnes Angeli tui, et hymnum dixerunt, dum perficeres fabricam coeli. Tuus est dies, et tua est nox: P. Tu fecisti [Col. 1213C] Solem et Lunam. V\. Tu confirmasti in virtute tua mare: contribulasti capita draconum super aquas. P. Tu fecisti.

Dominus sit. R\. Et cum.

Sono. Alleluia. Judicium datum est Sanctis P. In hora sacrificii vespertini. Alleluia, alleluia. V\. Ecce Michael unus principum priorum veniet, ut sanctificentur multi. P. In hora sacrificii.

Dominus sit. R\. Et cum.

Antiphona. Thronus tuus Deus inaestimabilis, et gloria incomprehensibilis: cui adstat omnis exercitus Angelorum cum tremore; P. Cujus adspectus arefacit abyssos, et indignatio facit tabescere montes. V\. Domine Deus noster, quam admirabile est [Col. 1213D] nomen tuum in universa terra! P. Cujus adspectus. V\. Gloria, et honor. P. Cujus adspectus.

Dominus sit. R\. Et cum.

Lauda. Alleluia. Spiritus tuus bonus, Deus. P. Deducat nos in viam rectam. Alleluia, alleluia. V\. Ad te Domine levavi animam meam: Deus meus in te confido, non erubescam. P. Deducat nos. V\. Gloria, et honor Patri. P. Deducat nos.



Hymnus.



   O coelorum alme Princeps
Michael potissime,
Summi Regis Christi summus
Portitorque rutilus,
Agius nuncupatus Michael,
Quis, ut Dominus?

   [Col. 1214A] Tu polorum aulae basis,
Tu thronorum civis es:
Dominationum arce tu
Virtutumque praeminens;
Principatuum, Potestatum
Lux coruscans enites.

   Cherubim deinde sacro
Tu cluis ignichoro:
Seraphim deinde pollens
Coetu nixus Augusto:
Arcem vehens Legionum
Primus rite Senior.

   Tu quaterno seniorum
Ordine cursu viges:
Tu bis duo senatorum
[Col. 1214B] Globo quarto flumen es:
Conditoris throno situs
Rite missus adstans

   Tu ter terno sacro vultus
Angelorum ordine,
Mille centies urbana
Legionum compage:
Juge carmen Trinitatis
Concrepans ter Agie.

   Tu perennis Dei summi
[CCCI] Vultum, pedesque tegis:
Invicem tribusque illis
Innuens adspectibus
Urieli, Gabrieli,
Raphaeli socius.

   [Col. 1214C] Hincque flantes flavos flammis
Bis ternis volatibus,
Scilicet tegentes summa
Ante mundi exordia:
Immane! peracto fine,
Cuique sunt novissima.

   Tu creatus, Creatoris
Obsequens officio;
Humilem praelatus axem
Non linquis fastigio:
Ille dum refuga plectitur
Insolens in tartaro.

   Inde tibi summa virtus
Pollet, vigor inclyte
[Col. 1214D] Tenebrosis dominari
Turbis daemoniacis,
Judicare censor suis
Zabulum cum angelis.

   Tu plebis Judaeae salus,
Coelo missus lator es,
Almo vati jubar ferens
Danieli oraculo:
Fortem, inquit, te bellare
Pro fideli populo.

   Inde nos quaesumus, alme
Miles victor inclyte:
Exhibe cunctis renatis
Nunc demum baptismate;
Quae praestabas olim pie
[Col. 1215A] Veteri aenigmati.

   Tu remove tela lapsa,
Sontes iras daemonum:
Pelle ulcus, arce morbum,
Aufer omne scandalum;
Pax, salus, fidesque fervens
Omnem tegat animum.

   Ecce cuncti conglobati
Revoluto temporis
Anno, alleluia Aulae tuae
Dedicatum solvimus;
Sit ratum ut regi Christo
Tu fave, dum vivimus.

   Praebe nobis mente caecis
Esse mundos corpore,
[Col. 1215B] Ne cadamus coeno molli
Saucii libidine;
Quo surgamus ad salutem,
Tu clementer subleva.

   Tempora fave tranquilla,
Auge pacis foedera;
Ensis urbis nostrae fines
Hostilis non dissecet:
Labes ullum, plagae ullum,
Te duce, non trucident.

   Discat sexus, omnis aetas
Cassa mundi linquere:
Verum Christi callem clives
Discamus concurrere:
Quo queamus coeli portam
[Col. 1215C] Transitum post petere.

   Ultimo die, cum ille
Resurgendo fulserit,
Non reorum sorte vincti
Mancipemur tartaro;
Sed urbano lucis loco
Deputemur libero.

   Duplex tunc honor, dum Sanctis
Digna merces redditur;
Non indignis mala nobis
Obligent, quae gessimus;
Sed nutandi transferamur
Ex fide sideribus.

   Quo tibi precanti, alme
[Col. 1215D] Michael fortissime,
Hierusalem gloriosae
Sint enixi carmine;
Ut immenso perfruamur
Rite lucis lumine.

   Laudem soli Trino fantes
Numini multimodam;
Spiritus, Patris, et Agni
Mox adepti dexteram,
Gaudeamus, exultemus
Affatim per saecula
      Amen.

Supplicatio. Oremus Redemptorem, mutato nomine, fol. CLXXXVII.

Capitula. Domine Deus Pater omnipotens creator [Col. 1216A] omnium et conditor elementorum, qui Michaelem tuum praeferre dignatus es agminibus nunciorum, quorum exhibitio tuo obsequium dat imperio, nec tali umquam fatigantur officiorum nomine; sonat ex mysterio, et virtus pollet ex merito; ut cum sint semper spiritus, dum tamen a te mittuntur, et aere corporati Angeli nuncupantur, ut omnium visibus visibiliter pareant; quorum incorporea manet substantia, et cum localiter circunscribantur, indefesse tamen Creatoris conspectu fruantur; concede nobis, quaesumus, obtentu hujus Archangeli et omnium Angelorum consequi veniam delictorum: ut, qui in eorum honore [CCCII] tibi Deo nostro laudem depromimus, aeternae beatitudinis etiam consequamur veniam sempiternam.

[Col. 1216B] Pater noster. Liberati a malo. fol. 2.

Benedictio. Christus Dei Filius unici Patris unicum Verbum, cui serviunt militiae Angelorum, gloriari vos faciat de perfectione operum bonorum: R\. Amen. Et, qui Michaelem Archangelum sublimem fecit honore, vos suo faciat flagrare ex amore: R\. Amen. Et, qui illum fideli populo censuit defensorem, vestrarum precum illum semper faciat promptiorem. R\. Amen

Per misericordiam ipsius.

Lauda. Dominus de coelo paravit sedem suam Alleluia: P. Et regnum ejus omnium dominabitur. Alleluia. P. Benedicite Dominum omnes Angeli ejus. Alleluia, alleluia, alleluia. V\. Benedicite Angeli Domini Domino: benedicite coeli Domino. P. Et regnum. V\. [Col. 1216C] Gloria, et honor Patri. P. Benedicite Dominum.

Oratio. O! Michael princeps exercitus Angelorum, veni, quaesumus, ad liberandas animas fidelium populorum: ut et justitiam obtinendo in bonis semper fructificent, et injusti ad poenitentiam conversi veniam non desperent accipere. Sicque nos invicem provocemus in melius, ut praemium consequi mereamur aeternum. R\. Amen.

Per.

In nomine.



Ad Matutinum.

Antiphona. Da nobis laetitiam salutaris. Psalmus L. Oratio. Redde nobis, Domine, laetitiam. folio CLXIII.

Antiphona 1. Vidi Angelum volantem per medium coelum, habentem Evangelium aeternum, et dicentem: [Col. 1216D] P. Timete Dominum Deum nostrum, et date illi gloriam, et honorem, V\. Qui statis in domo Domini, in atriis domus Dei nostri. P. Timete Dominum. V\. Gloria, et honor. P. Timete Dominum.

Oratio. O! Michael princeps. Quaere in Vesperis praecedentibus.

Antiphona 2. Ego Jesus mitto Angelum meum, testificari hominibus. P. Ecce venio cito, et merces mea mecum est, sanare languores populi mei. V\. Audite haec omnes gentes: auribus percipite, qui habitatis orbem. P. Ecce venio cito. V\. Gloria, et honor. P. Ecce venio cito.

Oratio. Mitte nobis, Deus clemens, Michaelem coelestis militiae principem, ut nos de manu inimicorum [Col. 1217A] nostrorum liberet, et tibi Domino Deo nostro illaesos praesentet; et ipsum semper in adjutorium habeamus, quem in tuo munere sublimatum agnoscimus: ut ejus suffragio resistendo vitiis, floreamus virtutibus, et deposito piaculorum elogio conscriptos nos in perpetuum liber vitae aeternae contineat. R\. Amen.

Per misericordiam tuam, Deus noster, etc.

Antiphona 3. Positi sunt throni, et antiquus dierum sedebit: vestitum ejus sublime: P. Et thronus ejus flamma ignis: millia millium serviebant ei, et decies centena millia assistebant ei. V\. Omnes gentes plaudite manibus: jubilate Deo in voce exultationis. P. Et thronus ejus. V\. Gloria, et honor Patri. P. Et thronus.

Oratio. Domine Deus omnipotens, qui Angelos [Col. 1217B] tuos, spiritus facis; et ministros tuos, flammam ignis: accende in nobis, quaesumus, ignem illum charitatis tuae, quem sacri oris alloquio mittendum dignatus es polliceri: et sic in nos ardeat fide et opere; ut, desectis vitiis, polorum civibus faciat sociari. R\. Amen.

Per misericordiam.

R\. Dominus de Sina veniet: descendet super montem Pharan, et apparebit ab oriente: solus ante illum vadit Angelorum exercitus, et cum eo sanctorum millia. P. Legem in dextera portans, ut accipiant omnes de doctrina ipsius: ipse thalamo suo, ut sponsus procedens, cujus benedictione omnis terra fructificat. V\. Exultavit ut gigas ad currendam viam, a summo coelo. P. Legem in dextera. V\. Gloria, [Col. 1217C] et honor Patri. P. Legem in dextera.

Oratio. Tuam, clementissime Pater, supplices exoramus clementiam, ut hodierna solemnia, quae pro beatissimi Archangeli tui Michaelis veneratione suscepimus, ipse tibi commendes: et, sicut illi coronam sanctae perfectionis tribuisti, ita nobis ejus intercessione omnium delictorum veniam et indulgentiam largiaris. R\. Amen.

Per misericordiam tuam.



[CCCIII] In Laudibus.

Ad Canticum. Antiphona. Apparuit de monte Pharam Dominus, et cum eo sanctorum millia.

Canticum. Dominus de Sina veniet. Oratio. Venisse te Dominum. Quaere fol. CLXVII.

Ad Benedictus. Antiphona. Benedicimus te, Domine, [Col. 1217D] qui sedes super Cherubim rex Israel.

Canticum. Benedictus es Domine Deus, fol. 6.

Sono. In conspectu Angelorum psallam tibi, Domine Alleluia: V\. Adorabo ad templum sanctum tuum, et confitebor tibi, Domine. Alleluia.

Lauda. Laudate Dominum de coelis Alleluia: laudate eum in excelsis Alleluia. Psalmus CXLVIII.


Lectio libri Danielis Prophetae (Cap. X).

R\. Deo gratias.

In illis diebus: Anno tertio Cyri regis Persarum, verbum revelatum est Danieli cognomento Balthasar, et verum verbum, et fortitudo magna: intellexitque sermonem: intelligentia enim est opus in visione. In diebus illis ego Daniel lugebam trium [Col. 1218A] hebdomadarum dies, panem desiderabilem non comedi, et caro et vinum non introierunt in os meum, sed nec unguento unctus sum; donec complerentur trium hebdomadarum dies. Die autem vicessima et quarta mensis primi, eram juxta fluvium magnum, qui est Tigris. Et levavi oculos meos, et vidi: et ecce virum vestitum lineis, et renes ejus accincti auro obrizo: et lumbi ejus accincti colore opham, et corpus ejus quasi crysolithus, et facies ejus velut species fulguris, et oculi ejus ut lampas ardens: et brachia ejus, et quae erant deorsum usque ad pedes, quasi species aeris candentis: et vox sermonum ejus ut vox multitudinis. Vidi autem ego Daniel solus visionem: porro viri, qui erant mecum, non viderunt: sed terror nimius irruit super eos, et fugierunt [Col. 1218B] in abscondito. Ego autem relictus solus vidi visionem grandem hanc: et non remansit in me fortitudo, sed et species mea immutata est in me, et emarcui, nec habui quicquam virium. Et audivi vocem sermonum ejus: et audiens jacebam consternatus super faciem meam, vultusque meus haerebat terrae. Et ecce manus tetigit me, et erexit me super genua mea, et super articulos manuum mearum. Et dixit ad me: Daniel vir desideriorum, intellige verba mea, quae loquor ad te, et sta in gradu tuo: nunc ergo missus sum ad te. Cumque dixisset mihi sermonem istum, steti tremens. Et ait ad me: Noli timere Daniel: quia ex die primo, quo posuisti cor tuum ad intelligendum ut te affligeres in conspectu Domini Dei tui, exaudita sunt verba tua: et ego [Col. 1218C] veni propter sermones tuos. Princeps autem regni Persarum restitit mihi viginti et uno diebus: et ecce Michael unus de principibus primis venit in adjutorium meum, et ego remansi ibi juxta regem Persarum: veni ut docerem te, quae ventura sunt populo tuo in novissimis diebus, quoniam adhuc visione indiges. Cumque loqueretur mihi hujuscemodi verbis, dejeci vultum meum in terra, et tacui. Et ecce quasi similitudo filii hominis tetigit labia mea: et aperuit os meum, et locutus sum, et dixi ad eum qui stabat contra me: Domine mi, in visione tua dissolutae sunt compages meae, et nihil in me remansit virium. Et quomodo potest servus Domini mei loqui cum Domino meo? nihil in me remansit virium, sed halitus meus intercluditur. Rursum ergo [Col. 1218D] tetigit me quasi visio hominis, et confortavit me, et dixit: Noli timere vir desideriorum: pax tibi: confortare, et esto robustus. Cumque loqueretur mecum, convalui, et dixi: Loquere Domine mi, quia confortasti me. Et ait: Numquid scis quare venerim ad te? et nunc revertar ut praelier adversus principem Persarum: cum enim egrederer, apparuit princeps Graecorum veniens. Verumtamen annunciabo tibi quod expressum est in scriptura veritatis: et nemo est adjutor meus in omnibus his, nisi Michael princeps vester (Cap. XI). Ego autem ab anno primo Darii Medi stabam ut confortaretur et roboraretur. Et nunc veritatem annucio tibi (Cap. XII). In tempore autem illo consurget Michael princeps [Col. 1219A] magnus, qui stat pro filiis populi tui: et veniet tempus quale numquam fuit ab eo quo gentes esse coeperunt usque ad tempus illud. Et in tempore illo salvabitur populus tuus, omnis qui inventus fuerit in libro scriptus. Et multi de his qui dormierunt in terrae pulvere, evigilabunt: alii in vitam aeternam; alii opprobrium ut videant semper. Qui autem docti fuerint, fulgebunt quasi splendor firmamenti: et qui ad justitiam [CCCIV] erudiunt multos, quasi stellae in perpetuas aeternitates. Tu autem Daniel claude sermonem, et signa librum usque ad tempus statutum: pertransibunt plurimi, et multiplex erit scientia. Et vidi ego Daniel, et ecce quasi duo albi stabant, unus hinc super ripam fluminis, et alius inde ex altera ripa fluminis. Et dixi viro, qui indutus [Col. 1219B] erat lineis, qui stabat super aquas fluminis: Usquequo finis horum mirabilium? Et audivi virum, qui indutus erat lineis, qui stabat super aquas fluminis, cum levasset dexteram et sinistram suam in coelum, et jurasset per viventem in aeternum, quia in tempus temporum, et dimidium temporis. Et cum completa fuerit dispersio manus populi, complebuntur universa haec. Et ego audivi, et non intellexi. Et dixi: Domine mi, quid erit post haec? et ait: Vade Daniel, usque ad tempus praefinitum. Eligentur, et dealbabuntur, et quasi ignis probabuntur multi: et impie agent impii, neque intelligent omnes impii, porro docti intelligent. Et a tempore cum ablatum fuerit juge sacrificium, et posita fuerit abominatio in desolationem, dies mille ducenti nonaginta. Beatus, [Col. 1219C] qui expectat, et pervenit usque ad dies mille trecentos et triginta et quinque. Tu autem vade ad praefinitum: et requiesces, et stabis in sorte tua in fine dierum. R\. Amen.



Hymnus.



   Prompta cuncta Catholicae
Plebs alumnae gloriae,
Vota simul exhibete,
Et crimina pandite;
Ut cunctorum auctor clemens
Cunctis praestet praestita.

   Michael etenim ille
Sublimatus nomine,
Aulae coeli conspicuus
Amori, summi Dei
[Col. 1219D] Princeps Angelorum factus,
Celsusque vocabulo.

   Cujus nomen ex virtute,
Et opus ex munere
Ab Omnipotentis manu
Obtinuit servandum;
Ut in Deo glorietur
Cum sociis consortibus.

   Summus Domini est iste
Magnus factus nuncius,
Qui tetrum illum horrendum
Refugumque angelum,
Debellando praecipitem
Demersit in erebo.

   [Col. 1220A] Iste semper est protector,
Et defensor omnium:
Ut cunctotum postulata
Regi Deo offerat;
Et ab illo destinatam
Plebi praestet gratiam.

   Magna siquidem est ista
Dei festivitas,
Hujus almi Archangeli
Michaelis Nuncii;
Quam nos celebrare oportet
Suscipereque devote;

   Ut ex ejus impetratu
Mereamur omnium
Obtinere apud Deum
[Col. 1220B] Veniam peccaminum:
Et beatae vitae regno
Perfrui post transitum.

   Laus tibi per omne tempus
Trinitas indifferens:
Una Patri, Filioque,
Inclyto Paraclito;
Cujus laus, et potestas
Per aeterna saecula.
   Amen.

Supplicatio. Oremus Redemptorem, ut supra.

Capitula. O lux luminis, splendor inenarrabilis, Christe Deus, sapientia, virtus, et gloria Patris, qui in hoc mundo visibus omnium apparuisti in carne sidus salutis, et debellato principe tenebrarum, ad [Col. 1220C] superos remeasti Verbum caro factum; praebe nobis supplicibus tuis in hujus saeculi obscuritate splendoris tui profusissimam claritatem: constitue nobis patronum vel defensorem summum Angelum Michaelem, qui introitum nostrum, exitumque custodiat, et in dexterae tuae partem nos coronaturus admittas.

Pater noster. Liberati a malo. fol. 2.

Lauda. Dominus in coelo.

Benedictio. Christus Dei Filius. Quaere in Vesperis praecedentibus.



DIE XXX. IN FESTO SANCTI HIERONYMI PRESBYTERI.

Omnia dicantur unius Confessoris non Pontificis, CLXXIII, excepto



Hymno.
[Col. 1220D]


   Christus est virtus, Patris sapientia
Cunctis, quos replet spirituali gratia.
[CCCV] Ut possint probe dirigere normulam,
Et proximorum inlustrare opaca:
Ut digne queant frui coelestibus.

   Ipsius dono perflatus egregius
Olim hic vates nomine Hieronymus,
Omnibus notus doctrinarum fontibus,
Cunctos inrigans ex almis dogmatibus;
Ut sol resplendet in ortu ignicomus.

   Hic procul cuncta saeculi negotia
Percalcans pede, velut spurcissima
Indecorosa, respuitque saecula
[Col. 1221A] Alens inopum egenaque viscera,
Sibi aeterna adquirens stipendia.

   Sic quoque vitam appetit monasticam,
Et sese valde stringit a regula;
Parentes, domos, emittens, et patriam,
Bethlehem invenit rura beatissima,
In qua peregit consummata opera.

   Dum esset fervens calensque ingenio,
Gentiliumque summo cum studio
Pro elegante lepore prosatico,
Opusculum animo reconderet,
Tali meretur corrigi oraculo.

   Nam ecce morbus invadit corpusculum
Jamque reclinis dolore in lectulo
Ex more quippe funerum vulgarium
[Col. 1221B] Obsequiorum tantum ut spiritum
Redderet polo, et membra tumulo

   Reconderentur repente: sed concito
Alta penetrans ducitur in spiritu,
Sistitur nempe Principi aethereo,
Procul adstabant milliarum legio
Exercitantum illi absque numero:

   Mox tonans verba feriendo conquerit:
Christique servum mox ut esse comperit,
Non ita verbis, ut testatur, asserit:
Cordis thesaurum judicando aperit,
Tullianumque veraciter protulit.

   Verbera jubet per membra inducere:
Corpori densa flagella ingerere:
[Col. 1221C] Propere lingua ululato gemere
Coepit testari: Si umquam hunc legere
Ausus fuero, te negavi, Domine.

   Tunc Angelorum adstantium millia
Supplici prece flexa orant genua;
Ut illi quaeque donaretur venia:
Sicque reversus dissecata corpora
Cunctis ostendit, ut gesta veracia

   Hoc probarentur; non falsa somnifera,
De quibus saepe inludimur improba:
Sicque correctus a Divina gloria
Ambit praecelsa coeleste Deifica;
Nec sibi affectat ultra mundialia.

   Tanto doctrinae fulget ex hinc lumine:
Tanto corusco jubar pollet, floride
Instructu ut suo rutilet insplendide
[Col. 1221D] Plebs Christi, quae est redempta sanguine,
Ipsius dono refice nos Agie.

   Tu noster splendor, tu nobisque destina,
Per te clarescit ubique Ecclesia:
Tu praeliator in fide catholica,
Aries ingens fortis es in dogmata
Haereticorum destruens maceriam.

   Te invidorum insequitur actio,
Te criminatorum stultorum factio,
Tibique cedit falsa commentatio,
Minime valens lubrica intentio,
Frivola, quia revertitur in nihilo.

   Tibi resistens probatur haereticus,
Moxque rejectus leputatur inscius:
[Col. 1222A] Annuens tibi quisquis hic Catholicus
Noscitur fore confestim in actibus
Idoneus, probus, doctrinisque profluus.

   Tutare plebem hanc sanctis suffragiis,
Corda perlustra ex coelicis donis,
Et solidata in pacis dogmatibus
Floreant verbo: foecundi in fructibus
Adsistant cunctis in supernis sedibus.

   Praesta tu, Pater Deus clementissime,
Unus cum Prole simul cum Sancto
Spiritu; qui cuncta gubernas imperio
Jugiter, semper, per aevi spatium,
Per infinita saeculorum saecula.
      Amen.



FESTA OCTOBRIS, DIE I. IN SANCTORUM VERISSIMI, MAXIMAE ET JULIAE.
[Col. 1222B]

Omnia dicantur ut in Communi plurimorum Martyrum, excepto Hymno, qui est iste: Jucundum nobis nunc diem. fol. CIV.



DIE XVIII. IN FESTO SANCTI LUCAE EVANGELISTAE



Ad Vesperum.

Lauda. Confessionem et decorem. Sono. Confitebor tibi. Lauda. Confitebor. Quaere folio CLXIX.



Hymnus.



   En Evangelistae adest
Festum Lucae, Domine,
[CCCVI] Quem a saeculo sublimasti,
[Col. 1222C] Pauli nam Apostoli
Medicus sistit coelestis
Spiritui vel corpori.

   Hic dies canendus dignus
Musicis sic placidis,
Quem debemus celebrare
Intimis fortissimis;
Ut a Christo eruamur
Pessimis periculis:

   Iste virgo extitisse
Junctus nam caelibibus
Sine crimine servivit
Domino in omnibus:
Sic a Deo diadema
Accipit felicius.

   [Col. 1222D] Sancto Spiritu instigante
In Achajae partibus
Evangelium descripsit
Plebibus fidelibus,
Quod didicit a Paulo
Vel Missum optimis in manibus.

   Posteaquam namque exaravit
Actus Apostolicos;
Nam in civitate Romae
Ad docendos populos
Per quem et perfecit almos
Placidos Catholicos.

   Hic civis Antiochenus
Lucas arte medicus;
[Col. 1223A] Rursus et alumnus Doctor
Gregis; nam sermonibus
Atris dedit sospitatem
Membris et spiritibus.

   Septemdenis annis vixit,
Bis duo in arida,
Sancto Spirituque plenus
Obiit et in Bithynia,
Post impleta Christi jussa
Possidet coelestia.

   Unde te precamur, Christe
Auctor fidelissime;
Ut per ejus impetratum
Careamus crimine;
Et per illum te fruamur
[Col. 1223B] Firma beatitudine.

   Sit per ejus interventum
Vera infidelium fides,
Fideique firma veritas
Credentium polleat,
Nihil mali arbitrantes
In suorum cordibus.

   Sit terrae suae pax,
Moribus temperies;
Duplicentur agri messes
Centum quoque septies;
Sit Catholicis defunctis
Sempiterna gloria.
      Amen.

Supplicatio. Oremus, mutato nomine. folio CLXXXVII.

[Col. 1223C] Capitula. Beatum satis, Domine, Confessorem tuum Lucam Evangelistam esse fecisti: qui in toto corde suo tibi confessus in concilio Justorum et congregatione probatur esse conspicuus: Da ergo nobis meritis ejus; ut confessione simplici oris mundati a crimine, Sanctorum mereamur et congregationi coelesti interesse.

Pater noster. Liberati a malo. fol. 2.

Benedictio. Dominus Jesus Christus, qui est confessorum remuneratio, confessoris sui Lucae Evangelistae suffragio vos sanctae confessionis munificet dono. R\. Amen. Detque vobis se confitendi votum, qui eidem confessionis contulit praemium; R\. Amen. Ut tanti confessoris sui Lucae Evangelistae veraciter imitando exemplum, ad coeleste mereamur pervenire [Col. 1223D] promissum. R\. Amen.

Per.

Lauda. Germinabunt. fol. CLXX.

Oratio. Deus, qui confessorem tuum Lucam Evangelistam in saecula saeculorum gaudere et exultare fecisti; ut tibi soli sine fine psallens laudi deferat hymnum, cujus ex confessione meruit obtinere electorum consortium: te devotis cordibus poscimus, ut meritis ejus vita nostra refloreat, et a malis actibus emendata nitescat: ut, qui jam merentur pro criminibus poenam, pro confessione et cultu fidei Christianae futuram mereantur pervenire ad gloriam. R\. Amen.

Per.



Ad Matutinum
[Col. 1224A]

Antiphona. Labia mea. Psalmus L. Oratio. Laudet te, Domine. fol. CLXX. Antiphona Caro mea. fol. CLXX. Oratio. Deus, qui confessorem, hic supra.

Antiphona 2. Facies tua tamquam aqua munda illuminabitur; P. Vultus autem tuus sicut lucifer orietur a meridiana parte: germinabit tibi vita V\. Per diem Sol non uret te: neque Luna per noctem. P. Vultus. V\. Gloria, et honor. P. Vultus.

[CCCVII] Oratio. Deus Dei Filius, quem Lucas Evangelista Antistes toto corde confessus, nomen tuum honorificando perductus est ad coronam; da in ore nostro confessionem, quae expurget a crimine: ut, quicquid in tuae laudis honore depromimus, in lucro prodesse aeterni muneris sentiamus. [Col. 1224B] R\. Amen.

Per.

Antiphona 3. Custodisti corpus meum ab omni pollutione. P. Odor tuus, Domine, concupiscentias in me excitavit aeternas. V\. Notas mihi fecisti vias vitae, adimplebis me laetitia cum vultu tuo: delectationes in dextera tua usque in finem. P. Odor tuus. V\. Gloria, et honor. P. Odor tuus.

Oratio. Deus, qui beatissimi Lucae Evangelistae confessionem acceptans, ita omnia verba oris ejus plenissima exaudisti, ut participem efficeres regni tui, quo in conspectu Angelorum psalleret tibi; accipe nunc per eum confessionis nostrae votum, qui illum perduxisti ad praemium: et, qui illum confessorem voluisti esse beatum, nos post lapsus, quibus [Col. 1224C] in hoc mundo decidimus, ad aeternam coronandos pertrahas Patriam. R\. Amen.

Per.

Responsorium. Iste homo. fol. CLXXVI.

Oratio. Mirabilis in Sanctis tuis Domine virtutum, exaudi supplices tuos; et peccatoribus nobis beatissimi confessoris tui Lucae Evangelistae patrocinia largire, et charitatis perpetuae ubertatem attribue: Illeque coronam virtutis ut meruit; et nos ejus suffragiis, te donante, veniam criminum et pacem perpetuae charitatis consequi mereamur. R\. Amen.

Per.



In Laudibus.

Ad Canticum. Antiphona. Confitebor tibi. Canticum. [Col. 1224D] Confitebor. Ad Benedictus. Antiphona. Benedictio. Canticum. Benedictus es. Sono. In conspectu. Lauda. Laudate. Psalmus CXLVIII. Prophetia. Haec dicit Dominus. fol. CLXXII. Hymnus. En Evangelistae adest. Supplicatio. Oremus. In Vesperis praecedentibus.

Capitula. Deus, quem fidelium linguae confitendo conlaudant, et confessorum devotio copiose exaltat; praebe nobis obtentu confessoris tui Lucae Evangelistae obtinere quae poscimus, et evadere quae timemus: Deus enim noster es tu, et confitebimur tibi; te quoque Deum in nostris cordibus exaltemus devoti. Fac nos ergo tibi indesinenter et opere simul et verbo haerere, qui nos fecisti veritatem fidei Christianae cognoscere:

Pater noster. Liberati a malo. fol. 2

[Col. 1225A] Lauda. Germinabunt. Benedictio. Dominus Jesus Christus. In Vesperis praecedentibus.



DIE XIX. IN FESTO SANCTORUM FAUSTI, JANUARII ET MARTIALIS, MARTYRUM.



Ad Vesperum.

Lauda. Exortum. Fol. CLXII.

Sono. Dum succenderetur fornax, praeparati sunt Ananias, Azarias, et Misael ad comburendum: et ingressi in ignem sic satiabantur ardore flammae: Angelus enim Dei stetit in medio, vento roris flante: intelligite, arguite. V\. Tunc pueri laetantes canebant: P. Deus omnipotens terribilis metuendus in saeculum. Amen. Alleluia. V\. Tres pueri jussu regis in fornacem missi sunt: non verentes flammas ignis [Col. 1225B] tamquam ex uno ore canebant: P. Deus omnipotens.

Dominus sit. R\. Et cum.

Antiphona. Ut aurum igni probati sunt sancti, P. Et quasi hostia holocausti, accepti sunt in conspectu Dei sui. V\. Justi vero hereditate possidebunt terram: et inhabitabunt in saeculum saeculi super eam. P. Et quasi. V\. Gloria, et honor. P. Et quasi.

Dominus sit. R\. Et cum.

Lauda. Columnam ignis ducem habuerunt itineris Alleluia, P. Per quam ostendit Deus lucem eis Alleluia, alleluia. V\. Misit verbum suum, [CCCVIII] et sanavit eos: et eripuit eos de interitu eorum. P. Per quam. V\. Gloria, et honor. P. Per quam.



Hymnus.
[Col. 1225C]


   Gaudet caterva nobilis
Dei repleta gratia:
Trium sanctorum Martyrum
Praeclara est solemnitas.

   Templum Beata Trinitas
Perenne condidit sibi;
Ex quo novum depromitur
Dulcissimumque canticum.

   Hi tres viri concorditer
Ad passionem veniunt:
In Trinitatis nomine
Hostem vicerunt pessimum.

   Faustus benignus primus est,
Affatur: Hujus temporis
[Col. 1225D] Condigna non est passio
Fratres, futuram ad gloriam.

   Beatus Januarius,
Aperta, inquit, anua
Est nobis, jam gaudio
Coelo fruamur optimo.

   En Martialis pervehit
Ascensus almis omnibus
Sanctis Dei ad gloriam
Gaudet laetus consortio.

   Tunc Martialis orsus est:
Propter aeternam gloriam
Debemus temnere idola,
Et Judicis saevitiam.

   Mox Praeses coepit fremere.
[Col. 1226A] Dentes, nares, auriculae
Labra, sed supercilia
Sanctis jussit abscindere.

   Inquiunt almi Martyres:
Judex inique et pessime,
Servos Dei cur afficis?
Cur falsos deos suscipis?

   Furore tunc Tyrannus
Accensus; inquit: Mittite
In igne istos; monita
Qui nostra audent temnere.

   Judex inique et pessime,
Servos Dei cur afficis?
Cur vana profanus colis
Deosque falsos suscipis?

   [Col. 1226B] Intrant beati Martyres
Laeti caminum; concinunt
Hymnum Deo, et canticum
Novum piis concentibus.

   Abjecta carnis sarcina,
Mittunt in Astris spiritum:
Christum vident, quem diligunt.
Sancti Dei cum Angelis.

   Orate, Sancti, ad Deum;
Repellat cito ut mala,
Et conferat nobis bona,
Donetque pacem congruam.

   Precamur, almi Martyres,
Per Unum et Trinum Deum;
Dirum ut jugum ocius,
[Col. 1226C] Quod sustinemus, auferat.

   Clemens Deus propitius
Solatium viventibus,
Et mortuis fidelibus
Loca amoena conferat.

   Praesta, Pater piissime,
Patrique compar Unice,
Cum Spiritu Paraclito
Regnans per omne saeculum.
   Amen.

Supplicatio. Oremus, mutatis nominibus, fol. CLXXXVII.

Capitula. Christe Dei Filius Sanctorum gloria et vera Martyrum beatitudo remuneratioque sempiterna; [Col. 1226D] fidelium tuorum alacriter ad memoriam Martyrum tuorum concurrentium suscipe vota, a pressuris releva; et a totius vitae incommodis atque aerumnis, quibus plebs tua affligitur, benignus suspende flagella. Et, qui olim tribus in camino positis mediator existens, ne comburerentur, visibilem extinxisti flammam; nunc intervenientibus Sanctis tuis exurentium nos extingue incendia. Faustus precibus suis faveat miseris et oppressis: Januarius ducator egregius aperiat nobis januam viae coelestis: Martialis obtineat meritis, quicquid plebs alumna mente devota sibi fieri exoptat pro delictis: ut utrorumque salvati suffragio, et praesenti careamus aerumna, et post, caelibes effecti, aeternam perducamur ad patriam.

[Col. 1227A] Pater noster. Liberati a malo. fol. 2.

Benedictio. Trinitatis almae ineffabile mysterium arceat a vobis inlatae cladis dispendium. R\. Amen. Faustus ardentia vota vestra in conspectu Domini deferat, vestrisque desideriis sit optimus suffragator. R\. Amen. Januarius holocausti vestri suscipiat libamina, et suis precibus ab omni criminum vos abstergat labe: R\. Amen. Martialis quoque vestra suspiria Spiritui commendet, et medelam, quam ab eo exposcitis, quantocius [CCCIX] impetret. R\. Amen.

Per misericordiam.

Lauda. Gaudium sempiternum. fol. CLXVIII.

Oratio. Laetifica, Domine, populum tuum in hac celebritate beatissimorum Fausti, Januarii et Martialis: [Col. 1227B] ut, qui de nostris peccatis contristamur, corum orationibus consolemur. R\. Amen.

Per.



Ad Matutinum.

Antiphona. Da nobis. Psalmus L. Oratio. Redde nobis. Quaere fol. CLXIII. Antiphona 1. Sanctis tuis, Domine. folio CLXVI.

Oratio. Magna est, Domine, Sanctis tuis lux; dum te in nocte hujus saeculi ignem ardentem columnam habere merentur, qua et illuminantur quid faciant, et adjuvantur, ut intellecta perficiant. Praesta ergo nobis obtentu Martyrum tuorum; ut in luminis tui ducatu tenebrosum saeculi iter agentes, ad aethereas mansiones perveniamus felices. R\. Amen.

Per.

[Col. 1227C] Antiphona 2. Quanta malignatus. fol. CLXVI. Oratio. Laetifica, Domine, ut supra in Vesperis. Antiphona 3. Sancti tui. fol. CLXVI.

Oratio. Domine Jesu Christe, cujus potentia Sancti Martyres tui rotantem ignis impetum extinxerunt, et justitiam operati sunt: peccatoribus nobis favorem tuae pietatis imperti: ut per fidem, qua Sancti vicerunt regna, peccatores coelestem mereamur obtinere coronam. R\. Amen.

Per.

Responsorium. Haec dicit Dominus. folio CLXXXIX.

Oratio. Domine Jesu Christe, qui Sanctos tuos in medio ignis flammae coronandos adsumis, quos viriliter per te certantes martyrium peregisse cognoscis; [Col. 1227D] erue vitam nostram a camino facinorum, et visita nos conlationibus gratiarum; ut cum his tribus Martyribus mereamur habere in coelestibus partem, quibus non passione sed fide dignoscimur consortes existere. R\. Amen.

Per.

Antiphona. Anania, Azaria, et Misael, servi Dei excelsi, P. Magnus est Dominus, qui de igne liberavit vos. V\. Confitemini Domino, et invocate nomen ejus: annunciate inter gentes opera ejus. P. Magnus. V\. Gloria, et honor. P. Magnus.

Oratio. Anania, Azaria, et Misael, tres illi pueri Babylonico igne probati magnam spem istis, Domine, Martyribus praebuerunt, quibus exemplum praebuit eorum veneranda victoria. Illis quidem ignis aufugit, [Col. 1228A] ne morerentur; in istis admissus est, ut coronarentur: dum et in illis ne dum tempore passionis apto poenalis ignis non potuit corpora sacrata contingere; et in istis, tempore accepto, quo Christo moriente via paradisi aperta consisteret, adplicita igni tunc corpora extingueret, quando jam Beatis aperta paradisi janua esset. Benedicimus ergo te Deum, qui et illos liberasti a flammis: qui et pro liberandis illis ignes adspargis; et pro adsumendis istis ignes admittis. Da ergo nobis utrorumque exemplis atque suffragiis, ut sic liberemur a vitiorum carnalium igne; ut ignis eloquiorum tuorum concremati dulcedine ad te mereamur pervenire in pace. R\. Amen.

Per.

Antiphona. Tres pueri. fol. CC.

[Col. 1228B] Oratio. Ecce, ad instar trium illorum Puerorum, hi quoque Martyres tui in igne saeculi positi, et in camino pro tuo nomine constituti simili te, Domine, devotionis more conlaudant; et illi quidem, timentes te Dominum, canticum tibi concinunt gloriae, qui erueras eos de medio ardentis flammae: hi vero, non ut ab igne non contingantur, concinentes laudis offerunt preces; sed ut ad te per ignis supplicia coronentur, hymnum tibi deferunt conscientiae libertate: Da ergo nobis, ut cursum vitae nostrae in pace ducentes, et ab ardoribus libidinum liberi, et a futuris mereamur suppliciis liberari. R\. Amen.

Per.

Antiphona. Ignem. fol. CCI.

Oratio. Ignis, qui Sanctis tuis, Domine, a persequentibus [Col. 1228C] non solum minatus sed et praeparatus est ad comburendum, mirabile illis adtulit vincendi compendium: dum ipsa acceleratio poenae citatim eos dirigit ad consummationem victoriae; et per hoc, quod cito flammis adusti sunt, per hoc quantocius gradum coronae scandere promerentur: Quaesumus ergo, ut meritis Martyrum tuorum futurus ille ignis impio um cruciatibus praeparatus in nullo nos adtingere audeat, sed [CCCX] Deitatis tuae ex illo potentia liberati sceptrum mereamur coelestis percipere regni. R\. Amen.

Per misericordiam.

Responsorium. Probasti nos, Deus. folio CCII.

Oratio. Deus, qui probatione solita pietatis probari sanctos tuos voluisti Faustum, Januarium, Martialem [Col. 1228D] in terris: nec plus eos tentari permitteres, quam, quod in eis donum tolerantiae adesse conlatum tuo munere, perspicis; erue nos ab omni tentatione, ne nostram possit obruere mentem: ut placito tibi famulatu fideliter servientes, sic nos tentari permittas, ut tentatio ipsa non nos in confusione erroris, sed valenter in amplexum adstringat veritatis. R\. Amen.

Per misericordiam.



In Laudibus.

Ad Canticum. Antiphona. Diligentes te, Domine. Canticum. Qui sponte obtulistis. fol. CLXIII. Ad Benedictus. Antiphona. Tres pueri jussu regis. folio CCIII. Canticum. Benedictus es Domine. Sono. Dum [Col. 1229A] succenderetur. Quaere in Vesperis praecedentibus. Lauda. Laudate Dominum. Psalmus CXLVIII. Prophetia. Passi sunt. fol. CCIII. Hymnus. Mysticum melos persolvat. folio. CIV. Supplicatio. Oremus, ut supra.

Capitula. Deus lumen aeternum, lucerna inextinguibilis, et lux veritatis, qui beatissimos martyres tuos Faustum, Januarium, Martialem ita inradiare dignatus es, ut saevientium impiorum minas nullomodo formidarent; sed ad te unum et verum Deum, qui eos ante saecula praedestinare dignatus es, potius properarent: Concede nobis indignis et peccatoribus famulis tuis; ut, quorum festa alacres ovantesque veneramur, eorum consortium consequi mereamur.

Pater noster. Liberati a malo. fol. 2.

Lauda. Columnam ignis. fol. CXCIX. Benedictio, ut [Col. 1229B] supra in Vesperis.

In exeunte Vespera omnia dicantur, ut in primis Vesperis, exceptis Capitula, Benedictione et Lauda.

Capitula. Deus, qui ad supplementum legis et Prophetarum unicum tuum Dominum nostrum Jesum Christum in hujus saeculi Vespera destinare dignatus es, ut ambulantibus in tenebris et in umbra mortis tuae lucis aeternae iter ostenderet, et perpetuae mortis tenebras aperiret; praesta nobis, ut in hac festivitate sanctorum tuorum Fausti, Januarii et Martialis, ita eorum intercessu gressus nostri firmi permaneant, ut a tuis semitis non recedant.

Pater noster. Liberati a malo. fol. 2.

Benedictio. Obtentu martyrum suorum Fausti, Januarii et Martialis, benedictio Domini vos comitetur [Col. 1229C] in terris, quae illos provehit ad coelos: R\. Amen. Trinitas sancta, quae in illis fuit usque in finem, vobiscum permaneat in aeternum; R\. Amen. Ut, sicut illi per justitiam certati sunt usque ad mortem, ita vos eorum sequendo vestigia liberi properetis ad coelestia regna. R\. Amen.

Per misericordiam.

Lauda. Gaudium sempiternum. fol. CLXVIII. Oratio. Laetifica, Domine, ut in primis Vesperis.



DIE XXI. IN FESTIVITATE SANCTORUM COSMAE ET DAMIANI MARTYRUM.



Ad Vesperum.

Lauda. Exortum est. Sono. Justorum animae. fol. [Col. 1229D] CLXII.

Antiphona. Dabo sanctis meis regnum in Hierusalem: lignum enim vitae in odorem unguenti: P. Et non laborabunt; neque fatigabuntur. V\. Qui confidunt in Domino, sicut mons Sion: non commovebuntur in aeternum, qui habitant in Hierusalem. P. Et non. V\. Gloria, et honor. P. Et non.

Lauda. Respexit eos. fol. CLXV.



Hymnus.



   Plebs Deo dicata, pollens
Et caterva multiplex,
Coetus, et conventus omnis,
Temtus orbis ambitu
[CCCXI] Sanguinis quos mundat unda.
Singularis victimae.

   [Col. 1230A] Aurium claros meatus,
Et profunda pectoris,
Cordis intima, simulque
Mentis alta pandite:
Res pia narratur: omnes
Huc venite praepetes.

   En nova processione
Prosilit miraculum,
Dum medellae substat ordo
Plenus omni munere;
Nam vigent Cosmas, et alter
Damianus inclyti.

   Ore, tactu, posse jussu,
Cum medendi gratia,
Igne ferri, igne verbi
[Col. 1230B] Cuncta siccant morbida:
Arte libri, arte coeli
Tota curant languida.

   Quicquid illis esse substat
Ad salutem, proficit:
Una virtus format ipsa:
Quaeque sunt vitalia,
Dum viget totum, quod ore,
Quod manu determinant.

   Ossa, nervi, vel medulla,
Sanguis, artus, viscera,
Spiritus, et omne pectus
Anxiosum taediis:
Tot a Sanctis ferre plenam
Sic medellam postulant;

   [Col. 1230C] Ut ruat Daemon, et horror,
Languor, ulcus decidat,
Gratia culpam sequatur,
Et scelus clementia:
Sit malis omnino finis
Et bonis aeternitas.

   Laus tibi per omne tempus,
Trinitas indifferens,
Laus, honor, virtusque summa,
Singularis gloria,
Quae Deum te saeculorum
Permanet in saecula.
   Amen.

Supplicatio. Oremus, mutato nomine, folio CLXXXVII.

[Col. 1230D] Capitula. Deus medicina languentium, sanitas infirmorum, curator corporum, sanator providus animarum, qui beatissimos viros Cosmam et Damianum gemina medendi arte fecisti esse industrios: quo et verbo et opere humanis languoribus subvenirent: qui curatores et animarum et corporum eodem genere medendi gemino extitissent: dum et signis utraque curant, et in utrorumque artificio manuum mirabiles extant: dum et mundiali arte corporibus, et coelesti medentur medicamine animabus: Te quaesumus, te rogamus; ut eisdem patrocinantibus, vulneribus nostris providam medendi curam impertias; internas externasque passiones removeas: quo sanatis cordibus atque corporibus, dum in hac peregrinatione beneplacitam tibi persolvimus servitutem, [Col. 1231A] consummatae salutis mereamur pervenire ad requiem.

Pater noster. Liberati a malo. fol. 2.

Benedictio. Christus Dominus, qui sanctos suos Cosmam et Damianum gloriosa medendi arte fecit esse conspicuos, a cunctis vos languoribus efficiat alienos; R\. Amen. Et, quos voluit infirmitatibus curationes impendere, per eorum preces sanitatum praeroget ubertatem; R\. Amen. Ut eorum curatione atque suffragio latens patensque in vobis peccatorum languor effugiat, quibus a Deo curandi potestas concessa est manifesta. R\. Amen.

Per.

Lauda. Gaudium sempiternum. fol. CLXVIII.

Oratio. Deus, qui sanctis tuis Cosmae et Damiano [Col. 1231B] geminas contulisti ante mortem coronas, dando illis et in medendi arte affectum et victoriam per supplicium: te rogamus et petimus, ut animae atque corpori nostro horum interventu salutem impertias; et vita nostra incentivorum careat morbo; et desideriorum concrescat spiritualibus documentis. R\. Amen.

Per misericordiam.



Ad Matutinum.

Antiphona. Da nobis laetitiam. Psalmus L.

Oratio. Redde nobis. fol. CLXIII. Antiphona 1. Palmae fuerunt. fol. CLXVIII.

Oratio. Mirabilem te in sanctis tuis Cosma et Damiano Dominum Deum virtutum plurimum deprecamur: ut des nobis ad adversa expellenda virtutem, [Col. 1231C] qui Sanctis tuis tribuisti ad promerenda coelestia dignitatem: fortitudinem quoque plebi tuae, quaesumus, ut iisdem suffragantibus largiaris, quos tuae amicitiae sociare ingen ta bonitate dignaris. R\. Amen.

Per misericordiam.

Antiphona 2. Justi, quorum opera multa [CCCXII] reposita, P. Apud te, Domine, ex propriis operibus mercedem recipiunt. V\. Justi vero hereditate possidebunt terram, et inhabitabunt in saeculum saeculi super eam. P. Apud te. V\. Gloria, et honor. P. Apud te.

Oratio. Deus sanator noster et medicus sempiterne, qui Cosmam et Damianum inconcussos fide, insuperabiles in virtute fecisti, ut per suscepta vulnera vulneribus mederentur humanis, qui ante passionem ex [Col. 1231D] terreno medicamine salutis operarii essent in populis; hos, quaesumus, nostris infirmitatibus et custodes et medicos deputa: per hos sanentur infirma: per eos adquiratur animae medicina. R\. Amen.

Antiphona 3. Sanctorum ossa germinabunt de loco suo, et nomina eorum, sicut lilia munda, floruerunt. V\. O Domine, salvos nos fac: o Domine, bona prospera. P. Et nomina eorum. V\ Gloria, et honor. P. Et nomina.

Oratio. Deus, qui, ut supra in Vesperis.

R\. Sancti, qui per fidem vicerunt regna, operati sunt justitiam, adepti sunt repromissiones, extinxerunt impetum ignis, fugaverunt aciem gladii: P. Fortes facti sunt in bello: V\. Obduraverunt ora [Col. 1232A] leonum, convaluerunt de infirmitate. P. Fortes. V\. Gloria, et honor. P. Fortes.

Oratio. Deus, in cujus conspectu facta est commemoratio martyrum tuorum Cosmae et Damiani: qui pro te nervis caesi, marinis fluctibus dediti, flammis injecti, equuleo impositi, Cruci affixi, et invicti per passionem triumphatores extiterunt per mortem: te votis supplicibus imploramus, ut in hoc die passionis eorum sit populo fideli spiritualis laetitia, et gaudia tribuantur aeterna. R\. Amen.



In Laudibus.

Ad Canticum. Antiphona. Omnes Sancti. Canticum. Dominus de Sina. fol. CLXVI. Ad Benedictus. Antiphona. Sancti et humiles. Canticum. Benedictus es, Domine. Sono. Via justorum. Lauda. Laudate Dominum. [Col. 1232B] fol. CLXVII. Psalmus CXLVIII.


Lectio libri Esaiae Prophetae (Cap. LXI).

R\. Deo gratias.

Haec dicit Dominus: Vos omnes sancti Dei vocabimini: et ministri Domini Dei nostri, dicetur vobis: Fortitudinem gentium comedetis, et in gloria eorum superbietis. Pro confusione vestra duplici et robore laudabunt partem eorum: propter hoc in terra sua duplicia possidebunt, laetitia sempiterna erit eis. Quia ego Dominus diligens judicium, et odio habens rapinam in holocaustum: et dabo opus eorum in veritate, et foedus perpetuum feriam cum eis. Et scietur in gentibus semen eorum, et germen eorum in medio populorum: omnes, qui viderint eos, cognoscent illos, quia isti sunt semen, cui benedixit [Col. 1232C] Dominus. R\. Amen.

Hymnus. Plebs Deo. Supplicatio. Oremus Redemptorem. Capitula. Deus medicina. Lauda. Gaudium. Benedictio. Christus Dominus, qui. In primis Vesperis.



DIE XXIII. IN FESTO SANCTORUM SERVANDI ET GERMANI.



Ad Vesperum.

Lauda. Exortum est. fol. CLXII. Sono. Gaudete, justi. fol. CLXV.

Antiphona. Magnum odorem dederunt Sancti: flores apparuerunt in terra nostra. P. Laetata est Hierusalem, et exultaverunt civitates Judae. V\. Domine, in lumine vultus tui ambulabunt, et in nomine tuo exultabunt tota die, et in tua justitia exaltabuntur. [Col. 1232D] P. Laetata est. V\. Gloria, et honor Patri. P. Laetata est.

Dominus sit semper. R\. Et cum.

Antiphona. Beati, et multo honore digni, quorum portio Deus est, P. Quibus a principio praeparatum est regnum; P. Horumque animae in manu Dei sunt. V\. Clamaverunt justi, et Dominus exaudivit eos: et ex omnibus tribulationibus eorum liberavit eos. P. Horumque. V\. Gloria, et honor. P. Horumque.

Dominus sit semper. R\. Et cum.

Lauda. Sanctis praeparatum est ab Altissimo [CCCXIII] regnum: ipse pascit eos. P. Et dedit eis montem germinantem rosas et lilia. Alleluia, alleluia, alleluia. V\. Qui confidunt in Domino, sicut mons [Col. 1233A] Sion: non commovebitur in aeternum, qui habitat in Hierusalem. P. Et dedit. V\. Gloria, et honor. P. Et dedit eis.



Hymnus.



   Christus verus rex Sanctorum,
Et sacrator martyrum,
Tu es veritas et via,
Vitaque credentium;
Tu optantibus das votum
Et Beatis brabium

   Tibi laudum vota pandit
Cuncta chors fidelium;
Qui Servando et Germano
Robur mox eximium
Concessisti, ut vincerent
[Col. 1233B] Dimicando Zabulum.

   Praeses namque mundialis
Ire ad Aram praecipit:
Idolis litare vanis,
Fortes Christi milites;
Noxiumque hostiarum
Immolari sanguine.

   Illi poenas expectabant
Christi amore interriti:
Dulce tunc illis cremari,
Dulce ferrum perpeti,
Validisque offerenda
Corpora suppliciis.

   Nos Christum nempe fatentes
Execramus idola;
[Col. 1233C] Et coelestem adorantes
Temnimus terrestria:
Absit, ut ritu prophano
Inclinemus corpora.

   Haec loquentes obruuntur
Mille poenis Martyres:
Nexibus manus utrasque
Flexus involvit rigor:
Et calybs adtrita colla
Duris ambit circulis.

   Nobilis per vulnus amplum
Porta justis panditur;
Quosque Christus candidatis
Adgregat cohortibus:
Miscet choris Angelorum,
[Col. 1233D] Et coronat praemiis.

   State nunc, hymnistae cuncti
Voce, votis, munere;
Atque in laudem Sanctorum
Vox cunctorum insonet:
Hic dies et festa nobis,
Sit sacratum gaudium.

   Gloria Deo parenti
In excelsis resonet:
Gloriam canamus Christo,
Atque Sancto Spiritui;
Cui laus et potestas
Per aeterna saecula.
      Amen.

[Col. 1234A] Supplicatio. Oremus, ut supra.

Capitula. In hac tuorum martyrum Servandi et Germani, Christe Deus, passionis die laetantes, veniam de nostris dare flagitamus offensis; poscentes, ut, qui eorum gladii animadversione non terruisti constantiam, nostra eisdem intervenientibus et abluas crimina, et suscipias postulata.

Pater noster. Liberati a malo. fol. 2.

Benedictio. Servandi prece Christus Dominus in sui vos nominis timore conservet, et Germani obtentu germinare vos faciat semine multiplicato justitiae; R\. Amen. Horum quoque instrumento floreatis pariter et suffragiis, qui divisi corpore indivisa fruuntur praesentia veritatis; R\. Amen. Ut ad instar eorum amabiliter vestris divinum suscipiatis cervicibus [Col. 1234B] jugum, sicut illi suo pro Domino meruerunt suscipere gladium R\. Amen.

Per.

Lauda. Accipite jocunditatem gloriae vestrae, Alleluia, P. Gratias agentes Deo, qui vos ad coelestia regna vocavit. Alleluia, alleluia, alleluia. V\. Venite filii, audite me: timorem Domini docebo vos. P. Gratias agentes. V\. Gloria, et honor. P. Gratias.

Oratio. Deus, qui sanctis tuis Servando et Germano tantam gratiam in passione dedisti, ut insigniter apertum fidei vincerent hostem, qui primum spiritualiter in se bella sui corporis devicissent; praebe nobis auxilium de tua pietate firmissimum, quo muniti atque praecincti et rebellantem spiritui carnem valeamus compescere, et nos ipsos intrepidos [Col. 1234C] studeamus bellis spiritualibus praeparare. R\. Amen.

Per misericordiam tuam.

Ad Matutinum. Antiphona. Da nobis. Psalmus L. Oratio. Redde nobis. fol. CLXIII.

Antiphona. Sancti tui, Domine, mirabile consecuti sunt iter, deservientes praeceptis tuis, ut invenirentur inlaesi in aqua valida. [CCCXIV] P. Terra apparuit arida, et in mari rubro via sine impedimento. V\. Confiteantur Domino misericordiae ejus: et mirabilia ejus filiis hominum. P. Terra. V\. Gloria, et honor. P. Terra.

Oratio. Deus, qui sanctis tuis Servando, ut supra.

Antiphona. Dedit eis Dominus potentiam regni adversus eos, qui persequebantur illos; P. Et fuit illis [Col. 1234D] in velamento diei, et in luce stellarum tota nocte: V\. Misit verbum suum, et sanavit eos: et eripuit eos de interitu eorum. P. Et fuit. V\. Gloria, et honor Patri. P. Et fuit.

Oratio. Dei Filius Christe, qui melius contritione cordis, quam munerum oblatione placaris; respice, Deus, ad preces servorum tuorum, ut in hac die, quo praedicti Martyres pro te vibrantis gladii mucrone desecti sunt, utrobique a te congrua remedia nobis flagitantibus largiantur. R\. Amen.

Antiphona. Venite ad me, omnes Sancti mei, dicit Dominus: vindemiate fructum laborum vestrorum germen justitiae; P. Cujus odor est magnus, sicut odor liliorum et rosarum in tempore suo. V\. Venite [Col. 1235A] filii, audite me: timorem Domini docebo vos. P. Cujus. V\. Gloria et honor. P. Cujus.

Oratio. Deus, in cujus conspectu facta est commemoratio; qui martyrum tuorum corpora unius gloriae remuneratione indivise ferventia divisis in regionibus locans, et Servandum Gaditano situi donas, et Germanum Emeritensium civibus commodas; praesta nobis, gratiae tuae luce inluminati, corporaliter divisi, unitatem retentemus dulcedinis, et collecti in unum redundemus munere charitatis. R\. Amen.

Per.

R\. Sancti iter fecerunt per deserta, quae non inhabitabantur: in locis secretis fixerunt castra: de inimicis se vindicaverunt. P. Sitierunt, et invocaverunt [Col. 1235B] te: et data est illis aqua de petra altissima. V\. Panem coeli dedit eis: panem Angelorum manducaverunt. P. Sitierunt. V\. Gloria, et honor. P. Sitierunt.



In Laudibus.

Ad Canticum. Antiphona. Qui propria voluntate. Canticum. Qui sponte obtulistis. fol. CLXIII.

Ad Benedictus. Antiphona. Justi, et sacerdotes, sancti et humiles corde, benedicite Dominum.

Canticum. Benedictus es.

Sono. Via justorum. Lauda. Laudate. Psalmus CXLVIII.


Lectio libri Sapientiae Salomonis (Cap. XI).

R\. Deo gratias.

Sancti iter fecerunt per deserta, quae non habitantur, [Col. 1235C] et in locis secretis fixerunt castra. Steterunt contra hostes, et de inimicis se vindicaverunt. Sitierunt: et invocaverunt te, et data est illis aqua de petra altissima, et requies sitis de lapide duro. Et reddidit justis mercedem laborum suorum, et deduxit illos in via mirabili, et fuit illis in velamento diei et in luce stellarum tota nocte: transtulit illos mare rubrum, et transtulit illos per aquam nimiam. Inimicos illorum dimersit in mare, ex altitudine inferorum eduxit illos. Ideo justi tulerunt spolia impiorum, et decantaverunt, Domine, nomen sanctum tuum, et victricem manum tuam laudaverunt pariter. R\. Amen.

Hymnus. Christus verus rex Sanctorum. Supplicatio. [Col. 1235D] Oremus Redemptorem. Capitula. In hac tuorum. Lauda. Accipite. Benedictio. Servandi prece. In Vesperis praecedentibus.



DIE XXVII. IN FESTO SANCTORUM VINCENTII, SABINAE, ET CHRYSTETAE MARTYRUM.

Omnia dicantur plurimorum Martyrum sex capparum, fol. CLXII. excepto



Hymno.



   Huc vos gratifice, plebs pia convocat
Virtutum Dominus, testium atria
Conferte dapibus vota calentia,
      Coelorum locet in intima.

   Juncti Martyribus jungite gaudia;
Vincentii teneat munera vox pia:
[Col. 1236A] Sabina recinat coelica littera,
      Chrystetes bona aethera.

   Hi mundi misera, lucra per ardua,
Spernunt hominum vafra dolentia:
[CCCXV] Caedunt punicea colla per omnia,
      Rex Christe, tibi laureantia.

   Simplex ac Trinitas te Deus unitas
Rogamus, precibus horum ut audias,
Quae ipsi petimus: corda calentia,
      Immense bone, proroga.

   Sit Trina Deitas, ac tibi gloria,
Qui unus retinens omnia, judicas
Large continua perpetim saecula:
      Sed ultra bene prosperans.
         Amen.



DIE XXVIII. IN FESTO APOSTOLORUM SIMONIS ET JUDAE.
[Col. 1236B]


Ad Vesperum.

Lauda. Exortum est in tenebris. Sono. Alleluia. In omnem terram. Quaere fol. CLXXVII.



Hymnus.



   Itote populi, psallite praepetes:
Judas cum socio Simone caelibes
In festa vadant coetibus inclytis,
Jam cunctis tribuunt gaudia servulis.

   Vox ecce resonat principis ephebi;
Voventes illico reddite, servuli,
Vota, quae Domino promittis; inclyti
Ut vestrum accipiant munus Apostoli.

   Dignum nunc precibus promere canticum,
[Col. 1236C] Dignumque Superum stringere Principem,
Det suis populis nunc pie gratiam,
Det post aetheream consequi Patriam.

   Ac, nexu scelerum jam sibi tradito,
Adesse valeant Principi coelico:
Ac, dempto crimine tramite pervio,
Afflati maneant rite Paraclito

   Sic Judas populus instruat, et Simon
Sub Christo placido currat in tramite,
Servare monita legibus indita;
Suprema ut valeant consequi praemia.

   Sit trino Domino gloria unico
Patri cum Genito, sive Paraclito;
Qui solus Dominus Trinus et Unus est,
[Col. 1236D] Saeculorum valide saecula continens.
      Amen.

Supplicatio. Oremus Redemptorem mundi, ut in aliis.

Capitula. Deus Sanctorum gloria, et copiosus misericordia; exaudi supplicem tibi plebem per Sanctorum te suffragia postulantem: rege nos per alternas temporum vices, et dispares dierum ac noctium successiones pari protectione custodi: ut adjuti sanctorum tuorum Simonis et Judae Apostolorum precibus, qui diem hunc per misericordiam prosperum duximus; noctem quoque hanc placitam tibi animarum et corporum puritate ducamus.

Pater noster. Et ne nos. Liberati a malo. fol. 2.

Benedictio. Sanctorum suorum Simonis et Judae [Col. 1237A] Apostolorum vos Dominus muniat patrocinio, et expiet a peccato: R\. Amen. Illorum vos efficiat suffragatione felices, quorum nunc estis solemnitatibus obsequentes: R\. Amen. Quo cum illis pariter mereamini ingredi coelum, quorum nunc in terra celebratis triumphum. R\. Amen.

Per misericordiam.

Lauda. Vos estis vasa sancta Domino auro fulgente Alleluia; P. Quia sponte obtulistis Domino Deo animas vestras. Alleluia, alleluia, alleluia. V\. Audi populus meus, et testificabor tibi: Israel, si me audieris. P. Quia sponte. V\. Gloria, et honor. P. Quia.

Oratio. Deus, qui sanctis Apostolis tuis Simoni et Judae durum martyrii gradum scandere et velle [Col. 1237B] tribuis, et posse concedis; (tu das voluntatis initium, tu operis largiris effectum), exaudi nos famulos tuos, et tu nobis da fervendae devotionis initium, et tribue bonae consummationis effectum. R\. Amen.

Per misericordiam tuam.



Ad Matutinum.

Antiphona. Da nobis. Psalmus L. Oratio. Redde nobis. Quaere fol. CLXIII.

Antiphona. Honorati sunt amici tui, Deus: valde confortatus est principatus eorum. P. Dinumerabo eos, et super arenam multiplicabuntur. V\. Ecce tu, Domine, cognovisti omnia novissima et antiqua: tu formasti me, et posuisti super me manum tuam. P. Dinumerabo. V\. Gloria, et honor Patri. P. Dinumerabo.

[Col. 1237C] Oratio. Deus, sub cujus altare sanctorum Apostolorum Simonis et Judae animae placide requiescunt, et stolam charitatis accipiunt; nos quoque famulos tuos in commilitonum numero fidelis promissor adjunge: ut vita saltim nostra perveniat ad misericordiam; si mors non provenerit ad coronam. R\. Amen.

Per misericordiam.

[CCCXVI] Antiphona. Isti sunt amici tui, Domine, qui tradiderunt corpora sua in mortem: P. Ne servirent idolis, neque adorarent deos alienos. V\. Domine, in lumine vultus tui ambulabunt, et in nomine tuo exultabunt tota die: et in tua justitia exaltabuntur. P. Ne servirent. V\. Gloria, et honor. P. Ne [Col. 1237D] servirent.

Oratio. Deus qui sanctis, ut supra. Antiphona 3. Viriliter certati. fol. CCLVI.

Oratio. Sanctorum omnium decus, et gloria, Deus, quibus et certantibus praemium condonasti, et ut vincerent fortitudinem praestitisti: quaesumus sanctam clementiam tuam, ut nos humiles famulos tuos ab omnibus malis ereptos, eorum vestigiis facias sociatos. R\. Amen.

Per misericordiam.

Responsorium. Hi ostenderunt caerimonias. fol. CCLVI.



In Laudibus.

Ad Canticum. Antiphona. Qui propria. Canticum. Qui sponte. fol. CLXIII. Ad Benedictus. Antiphona. [Col. 1238A] Justi, et sacerdoptes. Canticum. Benedictus es Domine. Sono. Alleluia. In omnem terram. folio CLXXVIII. Lauda. Laudate Dominum. Psalmus CXLVIII. Prophetia. Multam gloriam. fol. CCXXVI. Hymnus. Itote populi. Supplicatio. Oremus Redemptorem. Quaere in Vesperis praecedentibus.

Capitula. Hi sunt, Domine, veridici Patroni, qui suscipientes securi sententiam, currunt laetantes ad palmam, festinant hilares ad coronam: per quorum intercessionem tu, Domine Deus omnipotens, quemadmodum martyres et Apostolos tuos Simonem et Judam a diaboli versutia liberos praestitisti; ita nos indignos famulos tuos eorum facias misericordiam adipisci.

Pater noster. Liberati a malo. fol. 2.

[Col. 1238B] Lauda. Vos estis. fol. CLXXVIII. Benedictio. Sanctorum suorum, ut supra in Vesperis praecedentibus.

In exeunte Vespera omnia dicantur, ut in primis Vesperis, exceptis Capitula et Benedictione.

Capitula. Domine Jesu Christe, qui convenientibus nobis in honorem sanctorum tuorum Apostolorum et martyrum Simonis et Judae, propitius adesse dignaris; fac nos eorum doctrinae sequaces: fac amabiles, et docibiles: ut ab eis nos inveniamur indemnes, quos fidei scimus egregios ductatores. Habeat cum illis spes nostra gloriae praemium, qui postquam magistri doctrina fulserunt, meruerunt obtinere martyrio. Fulgeat Ecclesia illorum doctrina, quorum in illa habeatur praedicatio gloriosa. Adsint miseris nobis in omnibus adjutores, qui Ecclesiae [Col. 1238C] mirabiles extiterunt doctores. Erigant lapsos ad poenitentiam, qui eximii facti sunt per doctrinam. Impetrent peccatoribus scelerum veniam, qui doctrinis fundaverunt Ecclesiam: ut, qui illorum victoriis excitati, eorum solemnia celebramus; eorum meritis a criminibus absoluti, ad te post transitum veniamus.

Pater noster. Liberati a malo. fol. 2.

Benedictio. Christus Dei Patris Unigenitus Filius, qui sanctis Apostolis suis Simoni, et Judae potestatem dedit daemonibus imperandi, gratia vos protegere, et munire dignetur Spiritus Sancti. R\. Amen. Et qui illis dedit; ut, contemptis divitiis, temporalem appeterent paupertatem, de praesenti et temporali vita feliciter vos duci jubeat ad beatam: R\. Amen. [Col. 1238D] Ut, qui pro illius amore Sanctorum suorum memoriam recolitis, coram illo post, cum eisdem in coelestibus gaudeatis, R\. Amen. Cum eodem Domino nostro Jesu Christo, qui cum Patre, et Spiritu Sancto regit omnia in saecula saeculorum. R\. Amen.

Per misericordiam.



DIE XXX. IN FESTIVITATE SANCTI MARCELLI MARTYRIS.

Omnia dicantur unius Martyris, excepto



Hymno.



   Martyris festum rutilat, beati
Ecce Marcelli: Populi venite,
Carminis Deo resonemus Hymnum
      Voce sub una.

   [Col. 1239A] [CCCXVII] Mores doces cives, populos sequaces,
Indui Christum, fugere caduca,
Spiritus probra studio domare
      Tempore toto.

   Abnuit pompas, refugit honores;
Atque dum miles haberetur atrox,
Cominus cessit manibus habita
      Regia jussa.

   Arripit mentis gladium, dicato
Munere pollens, Domini Tonantis
Terrea tranat celeri volatu
      Omnia vincens.

   Rite compunctus animum perarmat,
Spiritu doctus superat profanum
Judicem; verbis placidus cruorem
      [Col. 1239B] Fundere gliscens.

   Rectus ab hinc famulus Tonantis,
Mentis insistit precibus vigore:
Novit et vota Dominus, et reddit
      Mente potenti.

   Celsos honores et opes fugaces
Spernit, effulgens animi nitore;
Votaque Christo celebrans, retentat
      Pectore grates.

   Caelica mente, religione mallens
Fieri civem, dicat hic se totum
Aethere Tonanti, jugiter manenti
      Omne per aevum.

   Ecce, qui jussus patriam tueri,
Arma projecit, Domini se servum
[Col. 1239C] Gliscit aeterni, resonans dicata
      Carmina Christo.

   Exinde exclamat rabidus tyrannus:
Iste Marcellus, mea qui praecepta
Temnit, et arma putat abneganda,
      Morti ne detur?

   Laeta Marcelli famuli Beati
Inde vox coepit resonare Christum;
Et bene truci veniat ut ipsi
      Praesidi poscit.

   Laus enim non est, quaeriturque verbis,
Martyr resonat merito cruoris,
Sermo nil potest, animus rependat
      Munera laudis.

   [Col. 1239D] Licet hic sensus maneat acutus,
Mentis et vigor habeatur omnis;
Quod tamen Sanctis datur in futuro
      Tempore munus!

   Loqui nec ullus valet unquam homo
Carne vestitus fragili, beandus
Claustra cum carnis liquerit, resurgens
      Judice Christo.

   Vocibus ergo placidis rogamus
Te, Deus, omnes, humilique mente,
Dones defunctis requiem misertus,
      Gaudia vivis.

   Ut sine culpa famuli, Beati
Festa Marcelli celebremus, una
Teque laudemus pariter per aevum
      [Col. 1240A] Dulcibus Hymnis.

   Sic tuae plebi veniam canenti
Proroga; ut nostra scelera dimittas
Testis, et prece reseres Marcelli
      Abdita coeli.

   Sit honor una Pater alme semper,
Et tibi Christo, pariterque dona
Cuncta qui cingis, Deus unus extans
      Saecla saeclorum.
   Amen.

In Dominico Kalendarum Novembrium. Quaere in Dominicali, fol. 429.

Officium jejuniorum Kalendarum Novembrium observatur tribus diebus ante Festum Sancti Martini. Quaere in fine Dominicalis, fol. 441.



FESTA NOVEMBRIS. DIE XI. IN FESTO SANCTI MARTINI EPISCOPI.
[Col. 1240B]


Ad Vesperum.

Lauda. Confessionem et decorem. Sono. Confitebor tibi. Antiphona. Confitebor tibi Domine in toto. fol. CLXIX. Lauda. Confitebor Domino. fol. CLXXIII.



Hymnus.



   Martine Confessor Dei
Valens vigore spiritus,
Carnis fatiscens artubus
Mortis futurae praescius:

   Qui pace Christi affluens,
In unitate Spiritus,
[Col. 1240C] Divisa membra Ecclesiae
Pacis reformas unicae:

   Quem vita fert probabilem,
Quem mors cruenta non taedet,
Cum callidi versutiam
In mortis hora derogas.

   Haec plebs, fide promptissima,
Tui diei gaudia
Votis colit fidelibus;
Adesto mitis omnibus.

   Per te quies sit temporum,
Vitae detur solatium;
Pacis redundet commodum,
[CCCXVIII] Sedetur omne scandalum.

   [Col. 1240D] Ut charitate Spiritus
Sic affluamus invicem,
Quo corde cum suspiriis
Christum sequamur intimis.

   Deo Patri sit gloria,
Ejusque soli Filio,
Cum Spiritu Paraclito
Regnans per omne saeculum.
   Amen.

Supplicatio. Oremus Redemptorem, mutato nomine, fol. CLXXXVII.

Capitula. Beatus est, Domine, Martinus ille tuus confessor mirificus, qui cogitando de paupere, ultimam pervenire meruit ad mercedem: et ideo in die mala salvatus, quia a te, Domine, adjutus. Da ergo [Col. 1241A] nobis ejus suffragiis, ut nuditatem nostram aspicientes ad tui tegminis umbraculum convolemus: et ita vestiamur dono virtutum, ut participes ejus fieri, cujus nunc festum incolimus, mereamur.

Pater noster. Liberati a malo. fol. 2.

Benedictio. Christus Dominus, qui beatissimum Martinum confessionis decoravit honore, illam in vobis confessionem adtribuat, qua extinguat peccata. R\. Amen. Et qui per eum inopiam satiavit egentium, ipse per illum remuneranda vota suscipiat populorum; R\. Amen. Ut eodem intercedente munerentur vota fidelium, quo largiente debilitas refecta est egenorum. R\. Amen.

Per misericordiam.

Lauda. Germinabunt ossa. fol. CLXX.

[Col. 1241B] Oratio. Tota die, Domine, justus tuus miseretur et commodat: qui toto hujus mortalis vitae curriculo temporalia donat, ut aeterna recipiat; Semen ejus super nos in benedictione fructificet; ut meritorum ejus partem habentes, praemiorum quoque illius mereamur esse participes. R\. Amen

Per misericordiam.



Ad Matutinum.

Antiphona. Labia mea, Domine. Psalm. L. Oratio. Laudet te, Domine, lingua nostra. fol. CLXI. Antiphona. Caro mea requiescet. fol. CLXX.

Oratio. Jucundus satis est Domine, homo, qui te Christe inspirante miseretur et commodat: quod Martinum confessorem tuum implesse mirabiliter credimus: dum geminae eleemosynae officiosus, et [Col. 1241C] corpora dono, et corda pascit eloquio: Unde flebiles te quaesumus et rogamus, ut utroque dono in hac vita muniti, ad te quandoque perveniamus ad transitum coronandi. R\. Amen.

Per misericordiam.

Antiphona. Facies tua tamquam. fol. CLXVI.

Oratio. Illius, Domine, justitia manet in saeculum saeculi, cujus misericordia in pauperum se consolatione diffuderit; fac nos ergo confessoris tui Martini imitatores existere: ut primum miseratores nostri effecti, dignas nobis eleemosynas praerogantes, et nobis a male gestis parcamus, et in proximis bona, quae possumus, impendamus. R\. Amen.

Per misericordiam.

[Col. 1241D] Antiphona. Custodisti corpus meum. folio CLXXI.

Oratio. Jesu, Deus noster et Domine, qui inlustrem meritis Martinum confessorem atque pontificem ita fecisti sapientiam custodire, ut in gloria mereretur, et jocunditate consistere; da nobis verae sapientiae intellectum, et sanctae operationis studium: ut pauperibus erogantes substantiam, facinorum evadamus vindictam. R\. Amen.

Per misericordiam.

Responsorium. Ecce, Domine, in toto. fol. CLXXI.

Oratio. Ecce, Domine, in toto corde suo te solum confessor tuus Martinus confitetur et credit; dum conceptum amorem tuae fidei confitendo narrat, et mirabilia tua devoto ore pronunciat. Laetari ergo et exultare nos fac in te et jugiter et evidenter: ut in [Col. 1242A] te habeamus post discrimina requiem, in quo ille post confessionem meruit invenire mercedem. R\. Amen.

Per misericordiam.



In Laudibus.

Ad Canticum. Antiphona. Confitebor tibi Domine. Canticum. Confitebor tibi Domine rex. fol. CLXXI.

Oratio. Fac nos, Domine, intentis cordibus die ac nocte in legis tuae meditatione versari: ut meditantes eloquia tua intento cordis studio, fructum tibi reportemus in tempore [CCCXIX] opportuno: quo beatissimi Martini Confessoris tui adjuti suffragiis, coelum, quod ille mercatus est meritis, nos facias intrare tuae gratiae donis. R\. Amen.

Per misericordiam.

[Col. 1242B] Ad Benedictus. Antiphona. Benedictio Domine. Canticum. Benedictus es, Domine.

Sono. In conspectu Angelorum psallam. Lauda. Alleluia. Confessio ejus super. Psalmus. CXLVIII. Prophetia. Haec dicit Dominus: Canticum. Ecce servus meus. fol. CLXI. Hymnus. Martine Confessor Dei. Supplicatio. Oremus Redemptorem. Quaere in Vesperis praecedentibus.

Capitula. Adspirat ecce, Domine, dies illa multiplici gaudiorum decore vestita, quam beatissimi Confessoris tui Martini Episcopi inlustrat Excessio: in qua dum praescius futurae mortis, coelum laetus vellet intrare, obsistentem sibi diabolum mira verborum potentia visus est terruisse; unde tuam proni quaesumus pietatem; ut obtentu ejus adversarius [Col. 1242C] idem a nobis semper effugiat, qualiter nec viventes nos in quocumque supplantet, nec morientes quolibet modo contaminet.

Pater noster. Liberati a malo. fol. 2.

Lauda. Germinabunt ossa tua. fol. CLXX.

Benedictio. Christus Dominus, ut supra in Vesperis praecedentibus.



DIE XII. IN FESTO SANCTI AEMILIANI ABBATIS ET CONFESSORIS.

Omnia dicantur unius Confessoris, folio CLXXIII, excepto quod sequitur.



Hymnus.



   O magne rerum Christe Rector inclyte!
Parent Olympi perpetim cui sidera;
[Col. 1242D] Et vota festis annuis faventia
Largire nobis casta, praebe et sobria,
Placare quae possint tuam clementiam.

   Plebs ecce cuncta debitum recursibus
Solvit dierum, prona corde et corpore;
Confisa mente deprecans suffragium;
Ut singulorum ponderata quaestibus,
Sustollat alma pectora indulgentia.

   Laetum rependit carminum concentibus
Cantum, sonoro pangit ore, et faucibus
Tua potenter, supplicans, ut dextera
Probrosa tollens, acta nostra corrigas,
Sis et malorum fautor intus flentium.

   Semper petentes impetrare possumus
Nostri medelam morbi, expiatos moribus;
[Col. 1243A] Si nos benignus, et pius respexeris,
Qui tanta tantis contulisti servulis,
Ut nihil Patrono isto desit gratiae.

   Culpas gementes pandimus miserrimi,
Non obsequelam perdituri credimus;
Cum copiosa pascitur potentia
Regis; et adstat Supplicator optimus,
Qui flectere iram poteratque noxiam.

   Ne quod beatis sentiat cohortibus,
Hostis duellis pullulare casibus:
Ne vas caducum germinaret odia,
Fraudem, dolumve permoveri machinis,
Flamma pudicis conflagrare liliis.

   Haec mente fixa clara dum revolvimus,
Libet dicatum praedicare servulum;
Tuum ministrum, Christe Jesu, vernulum;
Et festa mixtis gaudiis cum pangimus,
Sequatur in die tota te laudatio.

   Tu sacra templa, tu Pater, coelestia
Habes sacrata, tu Deus per saecula
Regno potiris, et regis praesentia
In Sancta Sanctis cerneris mirabilis,
Regnansque solus mira factis exeris.

   Hinc obsecramus expiari munere,
Redire prorsus ut signas; jam perditos
Coeli receptes, collocesque in Regia:
Qui das, resurgant ut perempta corpora,
Concede, corda ut convalescant gratia.

   Nostrum reatum confitentes prodimus,
Fraenatos ictus occidat sententia,
[Col. 1243C] Quae rodit atram dira conscientiam:
Rogare donat, cum voluntas prospera
Tua patentem prodit os ac januam.

   Momenta nulla transvolant in tempora,
Quae non sint turpi sordidata crimine:
Succedat ante, quaesumus, contagia,
Sit digna nostris pessimis purgatio,
Quam reddat ultrix poenam factis debitam.

   Videmus orbos restitutos lumine,
Claudosque plantis exilire tumidis;
Consumpta tabe membra convalescere;
Mortis sopore pressa demum surgere
Laetos deinde convenire sospites;

   Tortos repelli, et fugari daemonas
[Col. 1243D] Tormentis poenis ejulantes Tartari:
Adire et coelum versipellis angeli,
[CCCXX] Suo latenter confodique vulnere,
Suisque telis sauciatum conteri.

   Ut Conditoris haec patent miracula,
Sic claudicantes mentis aegritudine:
Serpens repulsus deserat nequissimus;
Sic nigra corda nubilo socordiae
Fulgore suo promicent clarissima.

   Haec nempe virtus Christus est tutissima,
Aemilianum quae tulit per ardua
Vitae trophaea, quae coronat praemio:
Nostris ut esset saeculis sectabilis;
Foretque fortis advocatus infimis.

   Hymnite mecum consonante carmine,
[Col. 1244A] Narrate cuncta, praedicate, et psallite
Regi perenni, cujus haec sunt omnia,
Nostri clamoris et resultent cantica,
Polique templa resonent concentibus.

   Offerte Summo gloriam et Sublimi,
Offerte honorem Trinitati maximum,
Offerte grates saeculorum Principi,
Offerte psalmum vocibus, vel actibus,
Offerte laudem sempiterna in saecula.
      Amen.



DIE XVII. IN FESTO SANCTI ACISCLI, ET COMITUM EJUS.



Ad Vesperum.

Lauda. Exortum est in tenebris. Sono. Alleluia. Justi in perpetuo vivent. folio CLXII.

Antiphona. Ecce odor Sanctorum meorum P. Sicut odor agri pleni, quem benedixit Dominus. V\. Deus deorum Dominus locutus est: et vocavit terram. A solis ortu usque ad occasum: ex Sion species decoris ejus. P. Sicut. V\. Gloria, et honor. P. Sicut.

Dominus sit semper. R\. Et cum.

Lauda. Sicut lilia munda. fol. CCLXXVI.



Hymnus.



   Gaudete flores Martyrum;
Salvete plebes gentium;
Visum per astra mittite;
Sperate signum gloriae.

   Voces Prophetarum sonant,
Venire Jesum nunciant;
Redemptionis praevia,
[Col. 1244C] Qua nos redemit, gratia.

   Hic mane nostrum promicat,
Et corda laeta exaestuant;
Cum vox fidelis personat,
Praenuntiatrix gloriae.

   Tantae salutis gaudium,
Quo est redemptum saeculum,
Exceptionis inclytum
Ab hinc ciamus canticum.

   Adventus hic primus fuit
Punire quo non saeculum
Venisset, ulcus tergere
Salvando quod perierat:

   At nunc secundus praemonet,
Adesse Christum januis -
[Col. 1244D] Sanctis coronas reddere,
Coelique regna pandere.

   Aeterna lux promittitur,
Sidusque salvans promitur;
Jam nos juvar refulgidum
Ad jus vocet coelestium.

   Te, Christe, solum quaerimus
Videre, sicut es Deus;
Ut laeta nos haec visio
Evellat omni tartaro.

   Quo dum Redemptor veneris,
Cum candidato Martyrum
Globo, adunes caelibi
Nos tunc beatos coetui

   [Col. 1245A] Deo Patri sit gloria
Ejusque soli Filio
Cum Spiritu Paraclito,
Et nunc et in perpetuum.
      Amen.

Supplicatio. Oremus Redemptorem mundi, mutato nomine, fol. CLXXXVII.

Capitula. Domine Deus Omnipotens, qui glorioso dispositionis munere ante saecula cuncta disponis, quae per saecula ordinata discurrere vis; dum ex te ante omnia tempora consempiternum, coaequalemque, omnipotentem, et consubstantialem tibi unicum Filium prodire vis; quem in finem saeculorum visibus hominum visibilem hominem ostendis; ut [Col. 1245B] humanum genus, quod fraus diaboli expulerat a paradiso, ejus humilitate referres in Coelum: Quem ad conjungendam sibi Ecclesiam ut sponsum e thalamo procedentem destinasti; de cujus utero procreata Sanctorum agmina tamquam rosas, vel lilia Martyrum, Confessorum, vel Virginum aggregas copiae: qui per te tibi placentes, tuaque jussa implentes, Mundum omnem velut nihilum reputantes, pro te corpore caesi, animas sanctorum Aciscli atque [CCCXXI] Victoriae, quorum annua vice festa suscipimus, eorum meritis sempiterna praemia capiamus. Et quia odor majestatis tuae mire flagrans, jam desiderabile illud adventus tui nos invitat suscipere festum, precantes petimus, et crebra supplicatione deposcimus; ut sic inchoata adventus tui gaudia [Col. 1245C] cum hymnis, et canticis, et psalmis, modulatione vocis statutis peragamus diebus; ut ad sanctum diem Filii tui Natalem purgatis maculis delictorum, cum fructu accedamus operum bonorum.

Pater noster. Liberati a malo. fol. 2.

Benedictio. Deus Pater Omnipotens, qui fons est, et origo totius divinitatis, praemio vos muneret sempiternae salutis. R\. Amen. Jesus Christus Dei Filius, qui est coaequalis Patri, et Spiritui Sancto, ab omni vos jubeat purgari delicto; R\. Amen. Sanctus quoque Spiritus, qui est sanctitas Patris, et Filii, repleat vos gratia nominis sui. R\. Amen.

Per misericordiam ipsius.

Lauda. Gaudium sempiternum. fol. CLXII.

[Col. 1245D] Oratio. Deus, qui sanctis, gloriosisque martyribus Acisclo et Victoriae, Hierusalem illam sanctam visionem pacis, ubi cum maximo solatio beatitudinem sempiternam obtineant, polliceris; ut videntes gaudeant, et gaudia ipsa in eis infinita permaneant: praebe nobis horum obtentu, et sanctae visionis beatitudine perfrui, et spirituali gaudio in aeterna requie refoveri: ut sicut eorum ossa, quae sunt animarum virtutes, herbarum more revirescunt (dum eorum exemplis alii incitati, per sancta desideria obtinent merita sanctitatis), ita etiam nos haec eorum sequendo vestigia, perveniamus ad gaudia sempiterna. R\. Amen.

Per misericordiam tuam Deus noster.



Ad Matutinum.
[Col. 1246A]

Antiphona. Da nobis laetitiam salutaris tui: et spiritu principali confirma nos, Domine. Psalmus L.

Oratio. Redde nobis laetitiam salutaris. Quaere fol. CLXIII.

Antiphona. Dominus de Sina veniet, et cum eo sanctorum millia. In dextera ejus ignea lex. Omnes sancti in manu ejus sunt. P. Et qui appropinquant pedibus ejus, accipient doctrinam ipsius. V\. Deus manifeste veniet: Deus noster, et non silebit. P. Et qui appropinquant. V\. Gloria, et honor Patri, et Filio, et Spiritui Sancto. P. Et qui appropinquant.

Oratio. Fac nos, Domine, sicut lilia munda in atriis domus tuae florere, et odorem boni operis ad exemplum piae conversationis fidelibus exhibere: [Col. 1246B] ut sanctorum tuorum Aciscli atque Victoriae praesidiis freti, et laqueos evadamus inimici, et aeternam beatitudinem mereamur obtinere cum Sanctis omnibus, et electis. R\. Amen.

Per misericordiam tuam Deus noster.

Antiphona. Gaudium magnum erit omnibus hominibus, dicit Dominus. P. Quia ecce ego venio, ut clarificer in medio Sanctorum meorum. V\. Ecce oculi Domini super timentes eum: et in eis, qui sperant in misericordia ejus. P. Quia ecce ego venio. V\. Gloria, et honor Patri, et Filio, et Spiritui Sancto. P. Quia ecce.

Oratio. Cum exultatione magna, Domine, praestolamur videre gloriam majestatis tuae, in qua suscepti sunt Sancti, ut cum eisdem (licet immeriti) [Col. 1246C] fruamur beatitudine regni tui: ut (quia illos praecepto legis tuae impleto, vere scimus esse beatos) meritis eorum nos efficias a criminibus nostris liberos. Quo, sicut in sanctis tuis promptuariis animae eorum congregatae, cum magno requiescunt gaudio; sic etiam nos eorum suffragiis mereamur sempiternae beatitudinis consolari de praemio. R\. Amen.

Per misericordiam.

Antiphona. Expectabo nomen sanctum tuum, Domine: P. Quoniam bonum est ante conspectum omnium Sanctorum tuorum. V\. Quoniam quis in nubibus aequabitur Domino: aut quis similis erit Deo inter filios Dei? P. Quoniam bonum est. V\. Gloria, et honor. P. Quoniam bonum est.

Oratio. Deus qui sanctis gloriosisque martyribus. [Col. 1246D] Quaere in Vesperis praecedentibus.

Antiphona. Dominus de Sina veniet, descendet super montem Pharan: et apparebit ab Oriente solus: ante illum vadit Angelorum exercitus, et cum eo Sanctorum millia. P. Legem in dextera portans, ut accipiant omnes de doctrina ipsius. Ipse e thalamo suo, ut sponsus procedet, cujus benedictione omnis terra fructificat. V\. Exultavit ut gigas ad currendam viam, a summo coelo. P. Legem [CCCXXII] in dextera. V\. Gloria, et honor Patri. P. Legem.

Oratio. Te, Domine, de Sina cum Sanctorum millibus venturum, Prophetarum vaticiniis audientes, exposcimus, ut qui te ad redemptionem mundi venisse jam credimus, venturum quoque ad judicium [Col. 1247A] purgatis cordibus praestolemur: ut (quia in manu tua Sanctorum multa retributio consistit) in remedio pietatis tuae reditus ad te peccantium cumuletur; qualiter adpropinquantes pedibus tuis, satiemur semper doctrina intimae visionis. R\. Amen.

Per.

Antiphona. Videbunt cum exultatione magnam gloriam Dei, quae suscepit justos: quia viventes servaverunt legem. P. Nunc in promptuariis ejus animae eorum congregatae requiescunt cum silentio multo. V\. Clamaverunt justi, et Dominus exaudivit eos: et ex omnibus tribulationibus eorum liberavit eos. P. Nunc. V\. Gloria, et honor. P. Nunc.

Oratio. Deus Dei Filius, quem Sancti omnes cum exultatione magna praestolantes visuri sunt in ea [Col. 1247B] gloria, in qua Patri similis es in natura; sanctorum tuorum Aciscli et Comitum ejus devote celebrantes solemnia, peccatorum dele chirographa: ut qui adventus tui in hoc die inchoamus gaudia, cum eis in illa futura Beatitudine post transitum mereamur jocundari in patria. R\. Amen.

Per misericordiam tuam.

Antiphona. Gaudium, et laetitiam tenebunt Sancti, dolor, et gemitus fugiet ab eis. P. Ego Dominus consolabor eos Alleluia. V\. Beati immaculati in via: qui ambulant in lege Domini. P. Ego Dominus. V\. Gloria, et honor Patri. P. Ego Dominus.

Oratio. O gaudium magnum laetitiae sempiternae, Christe Filius Dei: quod post luctum amarum Sanctis tuis dulcedinis tuae praestas obtutum, ut dolor, et [Col. 1247C] gemitus ibidem jam non habeat locum; nobis non merentibus consolationis tandem impende remedium: ut qui a te elongati sumus per culpam, Sanctorum coetibus aggregari mereamur, et cum eis obtinere laetitiam infinitam. R\. Amen.

Per.

Antiphona. Audite populi omnes: quia Dominus egredietur de loco suo, P. Et descendet conculcans extrema terrae. V\. Audite haec omnes gentes: auribus percipite qui habitatis orbem. P. Et. V\. Gloria, et honor. P. Et.

Oratio. Audivimus, Christe, confitemur, et credimus, quod de sinu Patris egrediens veneris, ut carnis nostrae vestimento cingereris: liberaturus scilicet, [Col. 1247D] susceptae Incarnationis mysterio, quod perierat naturae vitiatae contagio. Fac ergo nos pronuntiata adventus tui gaudia promptissima susceptionis devotione excipere: et quia tu e loco patrio, secretoque progrediens, salvaturus homines, humanum properasti ad publicum, nos a loco criminis exeuntes, mundatiores concitum Divinitatis tuae prospectemus adventum: ut extrema vitae nostrae nullius discriminis conculcatione involvens; sic provoces terrore justitiae, ut solita justifices pietate. R\. Amen.

Per misericordiam.

Antiphona. Beati servi illi, quos cum venerit Dominus, invenerit vigilantes: P. Amen dico vobis, quia praecinget se, et ministrabit illis. Alleluia. V\. [Col. 1248A] Et si venerit in secunda et tertia vigilia, invenerit eos vigilantes. P. Amen dico. V\. Gloria, et honor. P. Amen dico.

Oratio. Beati vere Domine, servi illi, et multo honore digni, qui legem meditantes, adventus Filii tui invenerit vigilantes. Idcirco quaesumus Omnipotens Pater, ut a somno experrecti, ejus praestolemur, sicuti est, videre faciem usquequaque intrepidi: ut quia revera exigentibus meritis, ejus non sumus digni adipisci gratiam, intervenientibus Sanctis tuis, quorum hodie celebramus solemnia, et hic in bonis actibus resurgamus ad vitam, et illic ultricem evadamus aeterni ipsius Judicis iram. R\. Amen.

Per misericordiam.



In Laudibus.

[Col. 1248B] Ad Canticum. Antiphona. Apparuit Dominus de monte Pharan, et cum eo Sanctorum millia.

Canticum. Dominus de Sina venit.

Oratio. Venisse te Dominum. fol. CLXVI.

Ad Benedictus. Antiphona. Sancti, et humiles.

Canticum. Benedictus es. fol. 6.

Oratio. Aspicimus, Domine, et purgato fidei oculo jam videmus, quod inenarrabilis sit [CCCXXIII] laetitia illa, quae Hierusalem civitati tuae ad orientem prospicienti, a te Domino in muneris conlatione refulsit; et ideo quaesumus, ut, qui eam Incarnationis tuae gaudiis praetulisti, nos in sinu ejus inlaesos conserves a contagione totius piaculi: quo in illa, et operum nos dignitas salvet, et praestolatio adventus [Col. 1248C] tui sine fine justificet. R\. Amen.

Per misericordiam tuam.

Sono. Via justorum. Lauda. Alleluia. Laudate Dominum. Psalmus. CXLVIII. Prophetia. Justorum animae. fol. CLXVII. Hymnus. Gaudete flores Martyrum. Supplicatio. Oremus, Retro in Vesperis.

Capitula. Flagrat, Christe, tuus pretiosior in gentibus odor, quo terrena appetis, et coelestia non relinquis; quo in regionibus abdicatos longinquis, ad nuntium bonum in odorem unguentorum tuorum post te currere facis. Praesta ergo, ut quod in odoris hujus percipimus fide, aeterno capiamus in munere: ut ob hoc quod te concinimus affectibus vocum, plenissime laetemur in retributione justorum.

Pater noster. Liberati a malo. fol. 2.

[Col. 1248D] Lauda. Gaudium sempiternum. Benedictio. Deus Pater Omnipotens. In Vesperis praecedentibus.



DIE XVIII. IN FESTO SANCTI ROMANI MARTYRIS.



Ad Vesperum.

Lauda. Exortum est. Sono. Justorum animae. fol. CLXII.

Antiphona. Gaudete, quia nomina vestra scripta sunt in coelo. P. Beati oculi, qui vident quae vos videtis; et aures, quae audiunt quae auditis. V\. Beati qui custodiunt judicium, et faciunt justitias in omni tempore. P. Beati. V\. Gloria, et honor. P. Beati.

Lauda. Sanguinem Sanctorum requiram. folio CLXII.



Hymnus.
[Col. 1249A]


   Romane, Christi fortis adsertor Dei,
Elinguis oris organum fautor move:
Largire comptum carmen, et faustissimum,
Fac ut tuarum mira laudum concinam.

   Qui scis et ipse posse mutos eloqui:
Plectrum palati, et faucium saevus tibi
Tortor revulsit; nec tamen silentium
Indixit ori, quo fatebaris Deum:

   Vox veritatis testis extingui nequit;
Vel si recisis palpitet meatibus,
Christum loquendi lingua numquam defuit,
Cum praedicatur ipse verborum dator.

   Nunc, martyr Sancte, poscit te plebs infirma,
Sordes emundes, dira pellas crimina:
[Col. 1249B] Ignes averni rore digno comprimas,
Et nos beandos ad superna pertrahas.

   Honor sit aeterno Deo, sit gloria
Uni Patri, ejusque soli Filio,
Cum Spiritu; quae Trinitas perenniter
Vivit potens in saeculorum saeculis.
   Amen.

Supplicatio. Oremus, ut supra.

Capitula. Amabilis servi beatissimi Romani tui, Christe Deus noster, victorias celebrantes, quibus inimicum fidei Christianae templi tui lumina intrare non passus est, te quaesumus, te rogamus; ut per eum nobis aperias Paradisum, per quem infidelibus Ecclesiae tuae obserasti introitum: ut per quem incredulorum est repulsa perfidia, per eum fides nostra [Col. 1249C] perveniat ad coronam, Piissime.

Pater noster. Liberati a malo. fol. 2.

Benedictio. Christus Dominus, qui elinguem Romanum suum martyrem fecit mirabiliter eloquentem, os vestrum sibi faciat semper fructificare; R\. Amen. Et qui in illo post abscissionem linguae formavit verba flammantia, in vobis post confessionem oris virtutum conferat dona: R\. Amen. Ut disciplinati oris habentes semper officium, in ea lingua, qua confitemini Deo peccata, in ea etiam mereamini impetrare peccatorum omnium indulgentiam. R\. Amen.

Per misericordiam ipsius.

Lauda. Gaudium sempiternum. fol. CLXII.

Oratio. Omnipotens Deus, qui per beatissimum [Col. 1249D] Romanum fores Ecclesiae infidelibus clausit, claustra nobis credentibus aperiat regni sui; et qui elinguis oris ejus officium sua declaravit in laude, suffragia ejus suscipiat pro vestrorum criminum emundatione: ut in quo parvuli Theoduli fides roborata [CCCXXIV] peregit martyrium, in eo et vos habeatis praemium sempiternum. R\. Amen.

Per misericordiam.



Ad Matutinum.

Antiphona. Da nobis laetitiam. Psalmus L. Oratio. Redde nobis. fol. CLXIII.

Antiphona. Testamentum aeternum disponam Sanctis meis, dicit Dominus: et cognoscetur inter Gentes germen eorum; P. Quia hi sunt semen, cui benedixit Dominus. V\. Beati, quorum remissae sunt [Col. 1250A] iniquitates: et quorum tecta sunt peccata. P. Quia hi. V\. Gloria, et honor Patri. P. Quia hi sunt.

Oratio. Sancte Domine, in cujus amore, martyris tui Romani pia confessione laetamur: oramus te, quaesumus; ut, qui propter David servum tuum, Christi tui faciem non avertis, propter nos famulos tuos Sanctorum tuorum suffragia non retardes. R\. Amen.

Per.

Antiphona. Dabo Sanctis in gloria; et nominatos in universa terra, dicit Dominus. P. Et non confundentur in tempore illo, quomodo eis benefecero. V\. Gloriam regni tui dicent: et potentiam tuam loquentur. P. Et non. V\. Gloria, et honor Patri. P. Et non.

[Col. 1250B] Oratio. Te Domine, fideliter in amore sanctorum tuorum Romani et ejus Comitum suppliciter invocamus; ut adsit pietas tua timentibus te in salutem, quae amantibus diffusa est in virtute: ut perficiat cursum vocationis in minimis, qui consummavit fructum dilectionis in Sanctis. R\. Amen.

Per misericordiam.

Antiphona. Dabo Sanctis meis regnum in Hierusalem: lignum enim vitae erit eis in odorem unguenti. P. Et non laborabunt, neque fatigabuntur. Alleluia. V\. Beati immaculati in via: qui ambulant in lege Domini. P. Et non. V\. Gloria, et honor. P. Et non.

Oratio. Vita Sanctorum, omniumque fidelium vivifica animas nostras, Omnipotens Deus; et qui beneficiis tuis adjuvas servientes, coronasque vincentes, [Col. 1250C] intervenientibus sanctis Romano et ejus Comitibus martyribus, quaesumus, ut nos tua semper voluntate sanctifices, ac misericordiae largitate confirmes. R\. Amen.

Per misericordiam tuam.

R\. Ecce Dominus veniet, et omnes Sancti ejus cum eo: et erit in die illa lux magna; et exiet de Hierusalem quasi aqua munda. P. Et regnabit Dominus in aeternum super omnem terram. V\. Veniet in nubibus Dominus: et videbit eum omnis oculus. P. Et regnabit. V\. Gloria, et honor. P. Et regnabit.

Oratio. Omnipotens Deus, qui. In Vesperis praecedentibus.



In Laudibus.

Ad Canticum. Antiphona. Omnes Sancti. Canticum. [Col. 1250D] Dominus de Sina. Oratio. Venisse te Domine. Ad Benedictus. Antiphona. Sancti, et humiles. Sono. Via justorum. Lauda. Laudate Dominum. Psalmus CXLVIII. Prophetia. Justorum animae. Quaere folio CLXVII. Hymnus. Romane, Christi ut supra. Supplicatio. Oremus Redemptorem. fol. 2.

Capitula. Deus, qui beatissimo Romano martyri tuo hoc specialiter in dono gratiae praestitisti, ut post abscisionem carnalis linguae melius te verborum datorem, et affluentius praedicaret: te supplices quaesumus, ut organum linguae nostrae tuis semper facias legibus deservire: ut sanctis tantum officiis mancipatum, beneplacita tibi semper devotione famuletur.

[Col. 1251A] Pater noster. Liberati a malo. fol. 2.

Lauda. Gaudium sempiternum. fol. CLXII. Benedictio. Christus Dominus, qui elinguem. In Vesperis praecedentibus.



DIE XIX. IN FESTO SANCTI CRISPINI EPISCOPI, ET CONFESSORIS.

Omnia dicantur unius Confessoris Pontificis, folio CLXIX, excepto



Hymno.



Insignem Christi Crispinum laudemus martyrem,
Qui suum lavit sacro corpus sanguine;
[CCCXXV] Et unum Deum sequens Trino nomine,
Mundum relinquens, simul ejus copias,
In regno Dei consors factus Angelis.

   [Col. 1251B] Non blandimenta hujus aevi aspiciens,
Rectorem Mundi Dominum perspiciens
Illum secutus magna cum laetitia,
Paradisoque properans feliciter,
Nefandum hostem repulit perniciter.

   Frontique suae signum Christi posuit,
Quod ipsum Dei pietas edocuit;
Quandoque serpens insultare voluit,
Sed ille forti et alacri animo
Renuntiavit invido diabolo.

   Omnipotentis Dei vera gratia
Tantam Crispino tribuit constantiam;
Ut carcer, poenae, flagra, vel incendia,
Nec sitis corpus famesve commaculent;
Ejusque fidem violare poterant.

   [Col. 1251C] Laetusque miles cum coelum aspiceret;
Parata cervix gladium suscipiens;
Suoque fuso dedicato sanguine,
Sepulchro corpus humatum reconditur,
Astigitanae urbique reponitur.

   Ad cujus corpus sacrum aegri veniunt,
Claudique, surdi, caeci vel lunatici,
Christum confessi salutem recipiunt:
Et vera sancti Martyris oracula,
Sanitatisque medelam accipiunt.

   Tu intercessor alme Martyr praevius
Pro nostris malis intercede crebrius;
Ut abluantur nostra cuncta crimina:
Animas nostras, corpusque omne liberet
De persequentis inimici insidiis.

   [Col. 1251D] Indulge nobis, Pater clementissime,
Pro tui sancti intercessu Martyris,
Dele secreta, cuncta laxa crimina;
Ut annuis in tuis semper laudibus
Istud canamus festum laeti cordibus.

   Gloriam Patri personemus famuli:
Gloriam Christo concinamus pariter;
Qui nos redemit pretioso sanguine:
Mittens in nobis Spiritum Paraclitum,
Haeredes fecit in coelesti gaudio.
   Amen.



DIE XXII. IN FESTIVITATE SANCTAE CAECILIAE VIRGINIS, ET MARTYRIS, ET COMITUM EJUS.
[Col. 1252A]


Ad vesperum.

Lauda. Exortum est in tenebris lumen. folio CLXII. Sono. Gaudete justi in Domino. fol. CLXV.

Antiphona. Gaudium magnum erit omnibus hominibus, dicit Dominus: P. Quia ecce ego venio; ut clarificer in medio Sanctorum meorum. V\. Omnes gentes plaudite manibus: jubilate in voce exultationis. P. Quia. V\. Gloria, et honor. P. Quia.

Dominus sit. R\. Et cum.

Lauda. Veniet Dominus Deus, et omnes Sancti cum eo. Alleluia. P. Et erit in die illa quae nota est Domino. Alleluia, alleluia. V\. Venite, et videte [Col. 1252B] opera Domini, quae posuit prodigia super terram. P. Et erit in die illa. V\. Gloria, et honor Patri et Filio. P. Et erit.



Hymnus.



   Inclyti festum pudoris
Virginis Caeciliae
Gloriosa praecinamus
Voce prompti pectoris,
Quo soluta lege mortis
Tollitur in aetheris:

   Germine haec Virgo clara,
Sanctitate clarior,
Pectore Christum retentans,
Huncque solum praedicans,
Ore Sponsum mente saeculum
[Col. 1252C] Vicit hostem sanguine.

   Pectoris sacri recessum
Munit Evangelio:
Squalido corpus beatum
Proterit cilicio,
Noctis horas et diei
Mentis implens cantico.

   Haec enim sortita sponsum
Germinis perfulgidi,
Angelum Dei fatetur
Se habere vindicem:
Hunc verendo, ut pudori
Det honorem commonet.

   Sponsus hic furore caeco
[Col. 1252D] Comminatur Virgini;
Sed beata Virgo factis
Dicta prorsus comprobans,
Angelum, munusque Coeli
Mox adesse praestitit:

   Affuit promissus idem
Vir coruscis vestibus,
Exhibens sertis coronas
Floribus praefulgidas
In rosis docens cruorem;
Castitatem liliis.

   Munere hoc provocatus
Sponsus ad Christi fidem
[CCCXXVI] Illico fratris salutem
Imprecatus obtinet;
[Col. 1253A] Hincque ambo passionis
Consecrantur sanguine.

   Tunc deinde Virgo Christi
Consequens Caecilia,
Hanc triumphalis honoris
Promeretur gloriam;
Igneis termis retrusa
Fit caloris nescia.

   Plus calens sic igne Christi
Vicit ignem Saeculi;
Et vibrantis ensis ictum
Ter, valenter sustulit;
Postque terris membra ponit,
Spiritu Coelos petit.

   Inde nobis sacra Virgo
[Col. 1253B] Mitte coeli munera,
Liliorum, vel rosarum
Munus inde proroga;
Unde hausisti superna
Veritatis gaudia.

   Liliis corusca in nos
Castitas praefulgeat,
Punicis rosis voluntas
Passionis ferveat;
Criminis mole subacta,
Innovemur gratia.

   Ecce adventum futuri
Praestolamur Judicis:
Sustinemus et beata
[Col. 1253C] Illa lucis gaudia:
Non rei tunc puniamur,
Non crememur ignibus;

   Martyrum sed sacrosanctis
Aggregati coetibus,
Evadamus, quod timemus,
Contuentes gloriam,
Regis almi ad coronam
Evocati dexteram.

   Ut tuam, Christe, videntes
Servuli praesentiam
Gratulemur, gaudeamus,
Personemus gloriam,
Curiae coelestis arce
Confovendi in saecula.
   [Col. 1253D] Amen.

Supplicatio. Oremus Redemptorem, ut supra.

Capitula. Attendite dilectissimi fratres, quid Sanctorum oratio valeat, quidve pro impiis oppositae justorum intercessiones obtineant: cum orante Urbano, et virginis Caeciliae vota implentur, et Valeriani atque Tiburtii fides aucta, martyrii gloria decoratur. Proinde extensis ad coelum palmis petamus nobis auxilium de supernis, invocantes eum ex pietate, Patremque terribilem venturum expavescamus judicem; profecto etenim erit per illum nobis vita aeterna, per quem virgo Caecilia non fuit in ardoribus concremata. Qui enim illos in martyrii certamine positos exaudivit, exaudiet nos, cum ad eum fuderimus [Col. 1254A] clamorem gemitus nostri, proclamantes atque dicentes:

Pater noster. Liberati a malo. fol. 2.

Benedictio. Omnipotens Dominus, qui inter Valerianum atque Caeciliam spirituale sanxit esse connubium, ipse vobis coelestis concordiae tribuat incrementum: R\. Amen. Quique Tiburtium fratris prece perduxit ad fidem, ipse per vos accendat plurimos ad diligendam aeternae gloriae mansionem; R\. Amen. Ut horum semper foveamini praesidiis, quorum nunc patula exultatione laetamini de triumphis. R\. Amen.

Per misericordiam.

Lauda. Fideles in dilectione sustinebunt Deum; P. Quia regnum, et pax est electis ejus. Alleluia, alleluia. V\. Clamaverunt, et Dominus exaudivit eos: [Col. 1254B] et ex omnibus tribulationibus eorum liberavit eos. P. Quia regnum. V\. Gloria, et honor Patri. P. Quia regnum.

Oratio. Domine Jesu Christe, qui solus nominis tui scientiam habes, et magnificae virtutis potentiam obtines: quem nemo cognovit nisi Pater, ejusque revelatio; per interventum Martyrum tuorum Caeciliae, et ejus Comitum revela nobis tanti mysterii majestatem: et ita te unum cum Patre, et Spiritu Sancto credentes, inseparabilem cognoscamus, ut fidei merito semper propitium, mitemque in confessione inveniamus. R\. Amen.

Per misericordiam.



Ad Matutinum.

Antiphona. Da nobis laetitiam. Psalmus L. Oratio. [Col. 1254C] Redde nobis. fol. CLXIII.

Antiphona. Implebitur visio, dicit Dominus. P. Ut veniat Sanctus Sanctorum, et finem accipiet peccatum. V\. Verumtamen in diluvio aquarum multarum, ad eum non aproximabunt. P. Ut veniat. V\. Gloria, et honor. P. Ut veniat.

[CCCXXVII] Oratio. Deus, qui in loco sanctificationis, te ungi Sanctum Sanctorum prophetali vaticinio praedixisti; conlata in nos tuae unctionis mysteria, inviolata conserva: ut iniquitate deleta, ita finem peccatum nostrum accipiat, ut merito perveniamus ad justitiam sempiternam. R\. Amen.

Per misericordiam.

Antiphona. Non deficiet princeps de populo Juda, [Col. 1254D] neque dux de femoribus ejus, quoadusque veniet Sanctus Sanctorum, P. Et ipse erit expectatio Gentium. V\. Juravit Dominus, et non poenitebit eum: tu es sacerdos in aeternum secundum ordinem Melchisedech. P. Et ipse. V\. Gloria, et honor. P. Et ipse.

Oratio. Deus, qui Jacob Patriarchae nostro Prophetae atque famulo tuo pietatis sacramentum revelas; dum per eumdem nobis adnuntias dicens: Non deficiet princeps de Juda, neque dux de femoribus ejus, usque ad unigenitum Dominum nostrum Jesum Christum Filium tuum: aperi nobis mysteria pietatis tuae, quo quicquid in nobis obscurum observabat antiquitas, verborum tuorum aperiat veritas: qualiter ut, luce sua Jesus Christus Filius tuus, qui est expectatio [Col. 1255A] nostra, nos accendens, ab omni mereamur expiari criminis labe. R\. Amen.

Per.

Antiphona. Corpora Sanctorum flamma non constristavit: P. Et dum ambularent per eam non comburebantur. V\. Invocabant Dominum, et ipse exaudiebat eos: in columna nubis loquebatur ad eos. P. Et dum. V\. Gloria, et honor. P. Et dum.

Oratio. Unigenite Dei Filius, qui corpora Sanctorum tuorum tanquam aurum fornacis igne examinas; cordium nostrorum, quaesumus, vires inspicias, et juxta posse nostrum (si placet tibi) ita nos igni tribulationum tentari permittas, ut de bono patientiae hereditatem mereamur in coelestibus obtinere. R\. Amen.

[Col. 1255B] Per misericordiam.

R\. Iste qui advenit: nemo scit nomen ejus; nisi ipse solus: vocabitur verbo Dominus: et habet vestem praeclaram, et omnis chorus Sanctorum. P. Cum hymnis sequuntur eum. V\. Dominus de Sina veniet, et de Seir ortus est nobis: apparuit de monte Pharan, et cum eo Sanctorum millia. P. Cum. V\. Gloria, et honor. P. Cum.

Oratio. Domine Jesu Christe, in Vesperis praecedentibus.



In Laudibus.

Ad Canticum. Antiphona. Omnes Sancti. Canticum. Dominus de Sina veniet. Oratio. Venisse te Dominum. Ad Benedictus. Antiphona. Sancti, et humiles. [Col. 1255C] Canticum. Benedictus es Domine. Sono. Via justorum. Lauda. Laudate Dominum. Psalmus CXLVIII.


Lectio libri Zachariae Prophetae (Cap. XIV).

R\. Deo gratias.

Egredietur Dominus, et praeliabitur contra gentes illas, sicut praeliatus est in die certaminis. Et stabunt pedes ejus in die illa super montem olivarum, qui est contra Hierusalem ad orientem: et scindetur mons olivarum ex media parte sui ad Orientem, et ad Occidentem, praeruptio grandis valde; et separabitur medium montis ad Aquilonem, et medium ad Meridiem. Et veniet Dominus Deus, omnesque Sancti cum eo. Et erit in die illa: Exibunt aquae vitae de Hierusalem: medium earum ad mare Orientale, et medium earum ad mare novissimum: in aestate [Col. 1255D] et bieme erunt. Et erit Dominus Rex super omnem terram: in die illa erit Dominus unus, et erit nomen ejus unum. Et revertetur omnis terra usque ad desertum, de colle Remon ad Austrum Hierusalem: et exaltabitur, et habitabit in loco sancto suo. R\. Amen.

Hymnus. Inclyti festum pudoris virginis Caeciliae Quaere in Vesperis praecedentibus.

Supplicatio. Oremus Redemptorem, ut supra.

Capitula. Christe lux vera Sanctorum, qui inlustratione adventus tui saevientem in electos tuos destruis inimicum, veni ad nos, et inlumina cor nostrum luce illa, qua sanctorum tuorum Caeciliae et ejus Comitum Martyrum perlustrare dignatus es corda: [Col. 1256A] ut a nostrorum criminum onere sublevati, diem adventus tui praestolemur inlaesi.

Pater noster. Liberati a malo. fol. 2. Lauda. Fidelis in dilectione, ut supra.

Benedictio. Christus Dei Filius, cum quo Sanctorum millia ad judicium venient, sanctorum Caeciliae et ejus Comitum martyrum nos coetibus coronandos adsociet: R\. Amen. Et, qui electis daturus est judicii sessionem, [CCCXXVIII] peccatoribus ultionis pro merito non restituat vicem: R\. Amen. Quo gaudio adventus sui sic remuneret justos, ut fides, qua illi creditur, a suppliciis eruat miseros. R\. Amen.

Per.



DIE XXIII. IN FESTO SANCTI CLEMENTIS PAPAE ET MARTYRIS.



Ad Vesperum.
[Col. 1256B]

Lauda. Gloria, et honore. fol. CLIX. Sono. Benedic anima mea. fol. CLX.

Antiphona. Fecisti Domine in mari viam: et inter fluctus semitam firmissimam ostendens, P. Quia potens es transeuntes mare salvare. V\. Mira sunt opera tua, et anima mea novit nimis. P. Quia. V\. Gloria, et honor. P. Quia.

Dominus sit. R\. Et cum.

Lauda. Infixus sum in limum profundi: ubi non est substantia. Veni in altitudinem maris: et tempestas dimersit me. P. Laboravi clamans, exaudi me. Alleluia, alleluia. V\. Salvum me fac Deus: quoniam intraverunt aquae usque ad animam meam. P. Laboravi. V\. Gloria, et honor. P. Laboravi.



Hymnus.
[Col. 1256C]


   Clementis festum celebratur hodie:
Venite plebes, et miramini compotes
Adseclam Petri Domini Apostoli,
Romanae sedis tertium Antistitem,
Quem Christus sibi consecravit Martyrem.

   Hic habitando in Urbe Romulea
Adnuntiando Christum Dominum
Inluminavit Theodore Sisinium,
Dum visum Petrum in soporem perspicit;
Sic a Clemente baptizatus credidit.

   Hic praedicando Christi Evangelium,
Et convocando catervas fidelium,
Trajani jussu ducitur in exilium,
Trans Pontum mare in praeruptum eremum
[Col. 1256D] Ibi peregit insigne miraculum:

   Aquarum venas ex abysso eduxit,
Et satiavit sitientes incolas;
Qui per metalla excidebant marmora
Et aestuabant tabe, et siti valida,
Pro Christi nomine portantes supplicia.

   Quos ubi cernit beatus Pater, bino
Poculum ferre sibi, milliario,
Hortatur cunctos ad praedicandum Dominum;
Ut suis fontem aperiret laticum,
Sacris salubrem mire confessoribus.

   Quorum oblata dum litaret immolans
Sacer Antistes, meritis insignior,
Agnum adstare cernit sibi Dominum,
[Col. 1257A] Signantem locum, quem ut idem pupugit,
Elicit undam affluentem in fluvium.

   Haec fama cunctas per gyrum provincias
Complens, tunc plebes ad credendum excitat:
Quae confluentes, suscepto baptismate,
Capiunt normam fidei catholicae;
Condunt et aedes quindecennas quinquies.

   Ob hoc crescente aemula invidia,
Profundo mari mergitur cum anchora,
Ibi humatur sepulchrali camera,
In qua receptus extat nunc Ecclesia,
Ubi fideles confluunt per saecula.

   Qui cursu anni tectus aqua valida
Alto in mari subtus undas latitat:
Cujus recurrens annua festivitas,
[Col. 1257B] Recedens mare fere tria milliaria,
Per septem dies vias praebet fulgidas.

   Cujus sepulchrum velut aurum rutilat,
Anchora colli ut argentum emicat:
Fiunt virtutes per fideles petitas
Agentes Deo gratias multimodas;
Qui praestat Sanctis tanta mirabilia.

   Te ergo, Clemens martyr alme, supplices
Agonis tui celebrantes gaudia,
Te hodierno poscimus cum fletibus,
Ut reis adsis: succurras labentibus;
Ac per te culpae careamus cumulo.

   Exemplo tuo versi a pejoribus,
Ad meliora adtendamus jugiter,
Optima ambientes, et nos dignius,
[Col. 1257C] Mandata vitae servemus, felicius
Ut post Sanctorum adunemur coetibus.

   Ipsum rogemus Verbum Patris Unicum,
Et obsecremus almumque Spiritum;
Ut mundi procul auferat jactantiam:
Virtutum nobis donet abundantiam:
Per quem aeternam habeamus gloriam.

   Praesta, quaesumus, unita potentia,
Replensque globi cunctam solus machinam,
Virtute firmans, ingens adesto gloria
Aeterna, cujus laus, et clementia,
Et honor jugis, affatim per saecula.
   Amen.

Supplicatio. Oremus Redemptorem, ut supra.

Capitula. Omnipotens Deus, qui beatissimum Clementem [Col. 1257D] episcopum, et martyrem passionum [CCCXXIX] stimulis, quasi minantium fluctuum cumulis, probari, non obrui, permisisti: cum dimicantem nec poena superaret, nec immersum unda supprimeret: quia ei et illic adfuisti, ne cruciatibus vinceretur, et hic praestitisti, ut contra naturam fluctibus portaretur: Miraculis tantis fidem omnibus praesta, ut quod a celebrantibus devotissime creditur, credentibus impensissime conferatur.

Pater noster. Liberati a malo. fol. 2.

Benedictio. Christus Dominus, qui beatissimum Clementem episcopum, nec infixum in limo profundi, nec marinorum fluctuum fecit lege teneri: ipse vos a vestris coenosae voluptatis eripiat colluvionibus. [Col. 1258A] R\. Amen. Et qui in altitudinem maris corpus Martyris scopulis non permisit teneri, a cunctis vos tentationibus liberet, et a profundo flagitiorum eripiat; R\. Amen. Ut eodem patrocinante, pervenire vos faciat ad gaudia infinita. R\. Amen.

Per misericordiam.

Lauda. Concluserunt me aquae in medio mari: et tempestas demersit. Alleluia. P. Clamavi ad te Domine: et sanasti me. Alleluia, alleluia. V\. Ego vero orationem meam ad te Domine: tempus beneplaciti Deus. P. Clamavi. V\. Gloria, et honor. P. Clamavi.

Oratio. Deus, qui consecratum tibi corpus Clementis martyris infixum in limo profundi ad superos revocasti, ut cujus mens tibi placita devotione inhaeserat, [Col. 1258B] ejus corpori marina famularentur obsequia; te quaesumus, te rogamus, ut meritis hujus Martyris nulla nos tentationum aqua operiat, nulla etiam tempestas criminum in peccatorum profundo demergat; sed leni manus tuae remigio sustentati, ad litus mereamur pervenire justitiae liberi. R\. Amen.

Per misericordiam.



Ad Matutinum.

Antiphona. Labia mea. Psalmus L. Oratio. Exultent Domine. fol. CLXXX. Antiphona. Infixus sum, ut supra in Vesperis praecedentibus. Oratio. Deus qui consecratum tibi, ut hic supra.

Antiphona. Emitte, Domine, manum tuam de alto, eripe me, P. Et libera me de aquis multis; et de manu filiorum alienorum. V\. Benedictus Dominus [Col. 1258C] Deus meus, qui docet manus ad bellum, et digitos meos ad praelium. P. Et libera. V\. Gloria, et honor. P. Et.

Oratio. Domine, qui beatissimum Clementem martyrem tuum de malignorum consilio liberas eruens illum de aquis multis; et victorem efficiens in passionibus universis: libera nos de manu filiorum alienorum; ut insidiantibus inimicis vita nostra laedenda non pateat: nec illorum proceritas saeva de ruinae nostrae casibus hilarescat: sed gladio verbi tui accincti, et hic adversa superemus intrepidi, et post ad te mereamur pervenire inlaesi, et beati. R\. Amen.

Per misericordiam.

Antiphona. Beatus homo, qui spem habet in [Col. 1258D] Deum: erit Dominus fiducia ejus. P. Ossa ejus florebunt quasi lignum, quod plantatum est super aquas, V\. Quod fructum suum dabit in tempore suo: et folium ejus non defluet, et omnia quaecumque fecerit prosperabuntur. P. Ossa ejus. V\. Gloria, et honor. P. Ossa ejus.

Oratio. Domine Deus, qui beatissimum Clementem martyrii corona decorasti, ut sanctificatus inter collegas, coronatus inter coelicolas praefulgeret: sit nunc, te annuente, plebi tuae praecipuus Patronus, qui magnus extitit in electis: ut, quia non speravit in homine, sed te posuit in adjutorium, ejus suffragio firmetur spes aucta credentium. R\. Amen.

Per misericordiam.

[Col. 1259A] R\. Infixus sum in limum profundi: et non est substantia. Deveni in altitudinem maris: et tempestas demersit me. Laboravi clamans, P. Et exaudi me Domine, quoniam benigna est misericordia tua. V\. Non me demergat tempestas aquae, neque absorbeat me profundum. P. Et exaudi. V\. Gloria, et honor. P. Et exaudi.

Oratio. Deus, qui corpus beatissimi Martyris tui Clementis in limo profundi nulla marinorum fluctuum fecisti lege teneri: ut altitudo illum nullo modo maris demergeret; qui insurgentes contra se pro tuo nomine catervas hostium devicisset: interventu Martyris tui a cunctis nos tentationibus libera; et a profundo flagitiorum ereptos, in te placita conversationis luce exalta: ut, te opitulante, et vitiis [Col. 1259B] careamus, et virtutibus [CCCXXX] abundemus. R\. Amen.

Per misericordiam.



In Laudibus

Ad Canticum. Antiphona. Fluctus tui, Domine, super me transierunt. Et ego dixi: Expulsus sum ab oculis tuis, putans videbo templum sanctum tuum.

Canticum. Clamavi ad Dominum. fol. 315.

Ad Benedictus. Antiphona. Benedictio Domini in mercedem justi festinat.

Canticum. Benedictus es. fol. 6.

Sono. De profundis clamavi ad te Domine: Domine exaudi vocem meam. Fiant aures tuae intendentes, P. Ad orationem servi tui. Alleluia. V\. Si iniquitatem observaveris Domine: Domine quis sustinebit? [Col. 1259C] Quoniam apud te propitiatio est: et copiosa redemptio. P. Ad orationem.

Lauda. Laudate Dominum. Psalmus CXLVIII.


Lectio libri Sapientiae Salomonis (Cap. VI).

R\. Deo gratias.

Fili, Qui custodierint justitiam, justificabuntur: et qui didicerint ista, invenient quid respondeant. Concupiscite ergo sermones meos, diligite illos, et habebitis disciplinam. Clara est, et quae nunquam marcescit sapientia, et facile videtur ab his qui diligunt eam, et invenietur ab his qui quaerunt illam. Praeoccupat qui se concupiscunt; et illis se priorem ostendit. Qui de luce vigilaverit ad illam, non laborabit: assidentem illam in foribus suis inveniet. Cogitare [Col. 1259D] enim de illa, sensus est consummatus: et qui vigilaverit propter illam, cito erit securus. Quoniam dignos se ipsa circuit quaerens, et in viis suis ostendit se illis hilariter, et in omni prudentia occurret se illis. Initium illius verissimum est, et disciplinae concupiscentia. Secura ergo disciplinae dilectio est: et dilectio, custoditio legum illius est; custoditio autem legum consummatio incorruptionis est. Qui autem legem non custodit, coinquinat incorruptionem. Incorruptio autem facit Deo proximum. Concupiscentia itaque sapientiae ducit ad regnum perpetuum. R\. Amen.

Hymnus. Clementis festum celebratur. Supplicatio. Oremus Redemptorem, ut supra in Vesperis praecedentibus.

[Col. 1260A] Capitula. Christe Domine, qui es Ecclesiae tuae caput, praesta, ut Clemens beatissimus martyr tuus in corpore Ecclesiae constitutus, qui tunc membra pro Capite dedit, nunc Caput pro membris adire non cesset; sed Capiti proximus regat totum, et protegat corpus: id impendens liberius, quod se exultat obtinuisse felicius

Pater noster. Liberati a malo. fol. 2.

Lauda. Concluserunt me aquae.

Benedictio. Christus Dominus, qui beatissimum Clementem. Quaere in Vesperis praecedentibus.



DIE XXIX. IN FESTO SANCTI SATURNINI EPISCOPI, ET MARTYRIS.



Ad Vesperum.

[Col. 1260B] Lauda. Gloria et honore. Sono. Fac mecum Deus. Fol. CLIX. Antiphona. Posuisti, Domine, super caput. Fol. CCXCII.

Antiphona. Videbunt gentes justum tuum, Sion, et cuncti reges inclytum tuum: et vocabitur tibi nomen novum, quod Dominus nominavit: P. Et eris corona gloriae in manu Domini, et diadema regni in manu Dei tui. V\. Et timebunt gentes nomen tuum Domine, et omnes reges terrae gloriam tuam. P. Et eris. V\. Gloria, et honor. P. Et eris.

Dominus sit semper. R\. Et cum.

Lauda. Alleluia. Omnis qui vicerit, faciam illum sedere in throno Patris mei. Alleluia. P. Sicut et ego vici, et sedeo in illo. Alleluia, alleluia. V\. Et ego primogenitum ponam illum excelsum apud reges [Col. 1260C] terrae. P. Sicut et ego. V\. Gloria, et honor. P. Sicut.



Hymnus.



   Vocis auditae novitas refulsit,
Regis adventum recinens Superni:
Det suos Terra pariendo flores
      Jure colonis.

   Ninguidis septa spatiis Tolosa
Flagret accensa fidei calore;
Quae Saturnino, reboante Christo,
      Martyre coepit.

   Dogmate cujus simulachra cedunt;
Cujus accessu reticere discunt
Doemonum vafra dominantis ora
      [Col. 1260D] Voce sopita.

   [CCCXXXI] Hic, Dei Patris Genitum colendum
Praedicans voce, simul et cruore,
Vincitur Tauri pedibus litandus
      Victima Christo.

   Hujus inlaesi cineres, dicato
Rite transferri tumulo merentur;
Quo fides cultu, gemini honoris
      Aucta maneret.

   Inde te, Christe, veniens, rogamus,
Mitis apparens veniendo justis,
Nosque victorum socians coruscis
      Junge coronis.

   Gloriam psallat chorus, et resultet;
Gloriam dicat, canat, et revolvat:
[Col. 1261A] Nomini Trino, Deitati soli
      Sidera clament.
      Amen.

Supplicatio. Oremus Redemptorem mundi, ut supra

Capitula. Magnum, Domine, pietatis est sacramentum, quod ostensum est in carne, justificatum est in spiritu, apparuit Angelis, praedicatum est Gentibus, creditum est in mundo, assumptum est in gloria; quo justus ex fide vivit, quo impius ad te recurrit: Quaesumus ergo, ut, qui inlustratione adventus tui praesentis martyris Saturnini Episcopi cor perlustrare dignatus es, quo extortam poenis vitam, te in munere percepturus, amitteret, nostrum quoque cor digneris dono tuae gratiae emollire, quo tibi peccata [Col. 1261B] nostra devota pandamus fide; a te etiam postulatum remedium impetremus: ut te, quem ille nobiscum olim venisse jam credidit pro Mundi salvatione, nos quoque per eum te venturum mereamur liberatorem nostrum excipere.

Pater noster. Liberati a malo. fol. 2.

Benedictio. Christus Dei Filius cujus fides justificat impium, Justi hujus precibus vestrorum solvat vincula peccatorum: R\. Amen. Et qui venturus ad Judicium sustinetur, ejus, cujus festum colitis, faciat vos obtinere consortium; R\. Amen. Ut, cum hoc Martyre adventus Christi gloria vos et in futuris gaudiis societ, et aeternitatis praemio ditet. R\. Amen.

Per misericordiam ipsius, etc.

Lauda. Beatus vir, qui timet. Fol. CCXCIII.

[Col. 1261C] Oratio. Deus, qui os beatissimi martyris tui Saturnini Episcopi, ita sapientiae ubertate replesti, ut diversitate virtutum circumseptus apparens, jocunditate, et decore illum coelesti gloriosum ostenderes: quo et labia sua custodiens, scientiam et legem in ore ejus exquireres: porrige ori nostro scientiae lucem, et sapientiae verae perfectionem: ut in eo quod ille tibi multos convertit ab iniquitate, in eo nos jubeas perenniter converti, et jocundari. R\. Amen.

Per misericordiam.



Ad Matutinum.

Antiphona. Labia mea. Psalmus L. Oratio. Exultent te Domine. fol. CLXXX. Antiphona 1. Homo Dei ostendit. Oratio. Debitas tibi Domine. Antiphona 2. [Col. 1261D] Homo iste perfecit omnia. Fol. CCXCIII.

Oratio. Christe Deus, omnium gratiarum largitor, qui primum, ac summum Tolosanae civitatis famulum tuum Saturninum Sacerdotem instituisti: ad te, qui es retributor justissimus, sine confusione perveniamus. R\. Amen.

Per misericordiam.

Antiphona 3. Iste homo honorificatus est. fol. CCXCIII.

Oratio. Domine Jesu Christe, qui es ineffabilis bonitas, et invicta potestas, pro cujus nomine beatissimus Saturninus Praesul, et martyr, dum litari aris doemoniacis renuit, ad Capitolium a turbis attrahitur, furentique tauri supplicio consecratur: tu ejus meritis [Col. 1262A] nostras suscipe preces, et omnes fideles in commune pro tua miseratione justifica. R\. Amen.

Per misericordiam.

Responsorium. Labia sacerdotis custodiunt. fol. CCXCIV.

Oratio. Deus, qui os beatissimi martyris. Quaere in Vesperis praecedentibus.



In Laudibus.

Ad Canticum. Antiphona. Thronum gloriae. Canticum. Confirmatum est cor meum. Ad Benedictus. Antiphona. Benedictio Domini. Canticum. Benedictus es Domine. fol. 6. Sono. Alleluia. Cantabo virtutem. Lauda. Laudate Dominum. Psalmus CXLVIII. Prophetia. Vir iste conservavit. Fol. CCXCIV. [CCCXXXII] Hymnus. Vocis auditae. Supplicatio. Oremus Redemptorem. [Col. 1262B] In Vesperis praecedentibus.

Capitula. Christe, Dei Filius, qui justis judex ad judicium sustineris, da nobis justi hujus precibus emundari ab injustitiis nostris: ut, qui adventus tui triumphis ejus celebranda admiscitur celebritas, ejus exceptione, dona perennis muneris consequamur.

Pater noster. Liberati a malo. fol. 2.

Lauda. Beatus vir. Benedictio. Christus Dei Filius. Quaere in Vesperis praecedentibus.



DIE XXX. IN FESTIVITATE SANCTI ANDREAE APOSTOLI.



Ad Vesperum.

Lauda. Gloria, et honore. fol. CLIX.

Sono. O bona crux. Fol. CCXXXIX.

Antiphona. Alleluia. Ego enim per legem, legi [Col. 1262C] mortuus sum, P. Ut Deo vivam: Christo confixus sum cruci. Vivo autem, jam non ego: vivit vero in me Christus. V\. Dominus pars hereditatis meae, et calicis mei: tu es, qui restitues mihi hereditatem meam. P. Ut Deo. V\. Gloria, et honor. P. Ut Deo.

Dominus sit. R\. Et cum spiritu.

Lauda. Loquebar de testimoniis tuis in conspectu regum: et non confundebar. P. Et meditabar in mandatis tuis, quae dilexi. Alleluia, alleluia, alleluia. V\. Et veniat super me misericordia tua Domine: salutare tuum, et eloquium tuum. P. Et meditabar. V\. Gloria, et honor. P. Et meditabar.



Hymnus.



   Decus sacrati nominis,
Nomenque vitam exprimens,
[Col. 1262D] Hic te decorum praedicat
Crucis beatae gloria.

   Andrea Christi Apostole,
Hoc ipse jam vocabulo
Decorus; idem mystice
Signaris isto nomine.

   Quem Crux ad alta provehit,
Crux quem beata diligit,
Cui Crux amata praeparat
Lucis futura gaudia.

   In te Crucis mysterium
Cluit gemello stigmate;
Dum probra vincis per Crucem,
Crucisque pandis sanguinem.

   [Col. 1263A] Jam nos foveto languidos,
Curamque nostri suscipe;
Quo per Crucis victoriam
Coeli petamus patriam.

   Praesta Pater omnipotens,
Per Jesum Christum Dominum,
Qui tecum in perpetuum
Regnat cum Sancto Spiritu.
   Amen.

Supplicatio. Oremus, ut supra.

Capitula. Christus Dominus noster, qui beatissimum Andream, et Apostolatus gratia, et martyrii decorasti corona; hoc illi specialiter in munere praestans, ut Crucis praedicando mysterium, ad Crucis mereretur pervenire patibulum: da nobis, ut [Col. 1263B] sanctae Crucis tuae verissimi amatores effecti, abnegantes nosmetipsos tollamus Crucem nostram, et sequamur te: ut passionibus tuis in hac vita communicantes, ad aeternam vitam pervenire mereamur felices.

Pater noster. Liberati a malo. fol. 2.

Benedictio. Omnipotens Dominus, qui animam Andreae Apostoli suscepit in Cruce, ab omni cruciatu vos liberet damnationis aeternae; R\. Amen. Et, quo praedicante, adquisivit sibi populos credituros, eo precante, credentes efficiat gloriosos; R\. Amen. Ut exemplo Apostoli sui Crucis Christi amatores effecti, et hic vitiorum superetis incendia, et post ad aeternitatis mereamini pervenire promissa. R\. Amen.

Per misericordiam.

[Col. 1263C] Lauda. Statuit Dominus supra. fol. CLVII.

Oratio. Vir Dei sanctus Andreas, Christe, tuus ille Apostolus, qui te vidisse illa visione pacis novissima protestatur, dum secreta sanctae Crucis se agnovisse fatetur, sit pro nobis apud te intercessor assiduus: ut, qui te praedicavit voce simul et corpore, et sanguine, nobis apud te opituletur, et doctrina simul, et prece. R\. Amen.

Per misericordiam.



Ad Matutinum.

Antiphona. Labia mea Domine. Psalmus L.

Oratio. Exultent Domine. Fol. CLXXX.

Antiphona. Mihi absit gloriari, nisi in Cruce Domini nostri Jesu Christi: P. Per quem [CCCXXXIII] mihi mundus crucifixus est, et ego mundo. V\. Expectans [Col. 1263D] expectavi Dominum, et respexit me: Et exaudivit deprecationem meam. P. Per quem. V\. Gloria, et honor Patri. P. Per quem.

Oratio. Fac nos, Deus Pater, in Jesu Christi Filii tui Domini nostri Cruce plenissime gloriari, ut confessio oris cum efficientia operis, sic concordet in nobis, qualiter verissime crucifigentes nos Mundo, aeternitatis mereamur satiari de praemio. R\. Amen.

Per misericordiam.

Antiphona. Salve Crux, quae diu fatigata requiescis expectans me certissime. Scio gaudere te, suscipiens Discipulum ejus, qui pependit in te. V\. Audivit Dominus, et misertus est mihi: Dominus factus est [Col. 1264A] adjutor meus. P. Scio. V\. Gloria, et honor. P. Scio.

Oratio. Sancte Dei Apostole, qui, diu fatigatam, Crucem in tua expectatione, tandem requievisse in tua perventione, piis affectibus clamas: concede plenum nobis gaudium in tua passione habere, ut suffragio tuo nobis futurum praepares regnum, quibus non tam verbo, sed et sanguine reliquisti exemplorum, virtutumque documentum. R\. Amen.

Per misericordiam.

Antiphona. Bona Crux, accipe me, et redde me Domino meo: P. Quia per te redemit me ille, qui pependit in te. V\. Deus in te speravi Domine, non confundar in aeternum: in tua justitia libera me, et eripe. P. Quia per te redemit. V\. Gloria, et honor [Col. 1264B] Patri. P. Quia per te.

Oratio. Crucis tuae, Domine, amore Apostolus tuus et martyr Andreas mirifice flagrans, per eam se tibi Domino suo reddi exoptat, per quam se redemptum esse non dubitat: quaesumus ergo, ut obtentu ejus, qui in ea Cruce pependit, feliciter nos a cunctis potenter digneris futurae ultionis cruciatibus liberare. R\. Amen

Per misericordiam.

R\. Vir sanctus Dei, dum aspiceret coelum, voce magna dicebat: Tu es Deus meus, et Dominus meus, quem vidi, in quo credidi, quem dilexi. P. Ne me patiaris ab impio judice deponi, qui jam secreta sanctae Crucis agnovi. V\. Homo iste supplicabat in conspectu Domini, dicens: Deus Pater, et [Col. 1264C] Dominator vitae meae. P. Ne me patiaris. V\. Gloria, et honor Patri. P. Ne me patiaris.

Oratio. Vir Dei sanctus Andreas. Quaere in Vesperis praecedentibus.



In Laudibus.

Ad Canticum. Antiphona. Ego in Domino gloriabor, gaudebo in Deo, Jesu meo.

Canticum. Domine audivi auditum. fol. 22.

Ad Benedictus. Antiphona. Benedictio Domini in mercedem justi festinat.

Canticum. Benedictus es Domine. fol. 6.

Sono. O bona Crux. Quaere in Vesperis praecedentibus.

Lauda. Laudate Dominum de coelis Alleluia: laudate eum in excelsis Alleluia, alleluia. Psalmus [Col. 1264D] CXLVIII.

Prophetia. Justus si morte praeoccupatus. fol. 53.



Hymnus.



   Omnipotenti Domino
Prostrati omnes supplices
Reddamus gratias pro
Sancti Andreae certamine.

   Redemptorem deprecans,
Ipsum verum agnoscere,
Doemonibus invidere,
Fallacibus resistere.

   Juvatus Christo Domino
Praedicavit Achaiae:
Convertitur omnis populus,
[Col. 1265A] Et sese Cruci tradidit.

   En tibi Jesus omnipotens,
Cujus Cruce suspensus est,
E coelis evocatus est,
Per fidem coronatus est.

   Non timens cruciatibus;
Sed se in Cruce postulat,
Ut inde emigraverit
Ad sedem veri Domini.

   Tunc populi clamoribus
Dantes voces in auribus,
Aegaee inique, perfide,
Defende Apostolum.

   Jam jam in Cruce positus
Veritatem praedicans,
[Col. 1265B] Ornatus moribus bonis,
Pius, sanctus, castissimus.

   Aegaeas vero teterrimus
Doemonibus arripitur,
Inferno suscipitur,
Tenebris sociatus est.

   Frater vero ipsius,
   [CCCXXXIV] Tenens corpus Apostoli,
Sepelivit intrepidus,
Cum magna multitudine.

   Deo Patri sit gloria,
Ejusque soli Filio,
Cum Spiritu Paraclito
Regnans per omne saeculum.
   Amen.

[Col. 1265C] Supplicatio. Oremus Redemptorem mundi Dominum nostrum Jesum Christum, ut supra.

Capitula. In tuo, Christe, corpore Crucis tuae venerantes arcanum, quae, et te Dominum redemptionem inferentem Mundo suscepit, et Discipulum morientem melius victurum tibi restituit: rogamus te, atque exposcimus, ut nos illi jungas in munere, cujus hic venerantes incolimus passionem.

Pater noster. Liberati a malo. fol. 2.

Lauda. In psalterio et cithara. Require folio CLX.

Benedictio. Omnipotens Dominus. Quaere in Vesperis praecedentibus.


Exeunte Vespera.

[Col. 1265D] Lauda. Lucerna pedibus meis. fol. CLX.

Sono. O bona Crux, quae. In Vesperis praecedentibus.

Antiphona. Qui mihi ministrat, me sequatur; P. Et ubi ego sum, ibi erit et minister meus. V\. Quid retribuam Domino, pro omnibus quae praestitit mihi? Calicem salutaris accipiam: et nomen Domini invocabo. P. Et ubi ego sum. Gloria, et honor Patri. P. Et ubi.

Dominus sit semper. R\. Et cum.

Lauda. Euge serve bone, et fidelis, super pauca fuisti fidelis, in multa te conlocabo. P. Intra in gaudium Domini tui. Alleluia, alleluia. V\. Labores fructuum tuorum manducabis: beatus es, et bene [Col. 1266A] tibi erit. P. Intra. V\. Gloria, et honor Patri. P. Intra.

Hymnus. Deus sacrati nominis. Quaere in Vesperis praecedentibus.

Supplicatio. Oremus Redemptorem mundi Dominum, ut supra.

Capitula. Deus a quo Unicus Filius tuus in hunc Mundum missus, ac pro nobis in Cruce suspensus, nostrae redemptionis pretium dedit sanguinem suum; ut reconciliati per ejus mortem, filiorum apud te promereamur adoptionem; ejusdem nostri mediatoris obtentu, nobis nec merentibus tribue: ut possimus te Patrem fiducialiter appellare, et oratione, quam ipso Domino docente, didicimus, ad te non solum vocibus, sed et meritis proclamemus [Col. 1266B] e terris:

Pater noster. Liberati a malo. fol. 2.

Benedictio. Sanctus Andreas Apostolus, qui pro crucifixo Domino, ac Redemptore nostro est in Cruce suspensus, coram ipso Domino gratiae, providus vobis existat semper Patronus; R\. Amen. Et ob cujus celebrandam solemnitatem, alacer est hodie vester conventus, sit pro peccatis vestris ante Deum intercessor assiduus: R\. Amen. Ac sicut hic Sanctus virtute fretus Domini crucifixi, per Crucis victoriam diabolum superavit; ita vos per mortificationem Crucis cuncta vitia conculcetis. R\. Amen.

Per.

Lauda. Statuit Dominus. fol. CLVII.

[Col. 1266C] Oratio. Vir Dei Sanctus. In Vesperis praecedentibus.



FESTA DECEMBRIS. DIE IV. IN FESTO SANCTAE BARBARAE, VIRGINIS ET MARTYRIS

Omnia dicantur unius Virginis, fol. CLXXIX, exceptis Hymnis, ad Vesperum, et Matutinum:



Hymnus.



   O Christi Martyr, et inclyta
Virgo, sacrata Barbara,
Cujus pugnae sunt subdita
Caro, mundus, et tartara!

   Tu lux orta de tenebris,
[Col. 1266D] Luce perfundens saeculum,
Abstracta ab illecebris
Frangis salutis aemulum.

   Mire fenestra triplici
Ornas patris palatium,
Fide demonstrans simplici
Trinitatis mysterium.

   Das naturam marmoream,
Maledicendo rustico,
Qui mentem gerens saxeam,
Nutu te prodit publico.

   Abscindit natae jugulum
Pater fera crudelior,
Sed per coeleste spiculum
Mors ipsum ferit saevior

   [Col. 1267A] [CCCXXXV] Patri, Nato, Paraclito,
Decus, honor, et gloria:
Sanctae sint hujus merito
Nobis aeterna gaudia.

   In coelesti collegio
Nova collega colitur,
In Sanctorum rosario
Novellus flos producitur.

   Barbara florens gratia
Forma facta humilium,
Laeta potitur gloria,
Sortis consors sublimium.

   Metit de sparso semine
Plenae messis manipulum,
Fallens subter tegimine
[Col. 1267B] Nostrae salutis aemulum

   Haec carnis supercilia
Spiritui dat subdita:
Mundum vicit, et vitia,
Se victa, victrix inclyta.

   De tenebris miseriae
Sequaces stellae praeviae,
Quaeramus Patrem gratiae,
Consortes tandem gloriae.
   Amen.



Ad Matutinum, Hymnus.



   Gaude mater Ecclesia,
Maternis plaudens plausibus,
Pro benedicta filia
Frequens in Dei laudibus.

   [Col. 1267C] Barbaram Christi famulam
Laudemus unanimiter,
Et crucis Christi bajulam
Imitemur feliciter.

   Christum fatendo siquidem
Astruit fidem, clarius
Disceptans contra praesidem,
Vincit tormenta fortius.

   Paternam premit rabiem,
Certans in Christi nomine,
Hostilem frangit aciem
Glorioso certamine.

   Manus paterna jugulat
Puellam, et continuo
[Col. 1267D] Perit: doemon stimulat
Parricidam tonitruo.

   Nos in campo certaminis,
Sanctae zelantes gloriam,
Divini ductu luminis,
Tendamus ad victoriam.

   Praestet hoc Sancta Trinitas,
Sanctae Barbarae meritis,
Ad te, summa Suavitas,
Rectis nos ducens semitis.
   Amen.



DIE VI. IN FESTO SANCTI NICOLAI EPISCOPI,

Omnia dicantur unius Confessoris Pontificis, fol. CLXIX, exceptis Hymnis ad Vesperum et ad Matutinum.



Hymnus.
[Col. 1268A]


   Adest dies sanctissima
Virtute sacra splendida,
Qua Nicolaus sedibus
Locatur in coelestibus.

   Sic parvus infans corpore;
Magnus tamen Dei fide:
Quarta, et sexta feria,
Semel sugebat ubera.

   Virtute fulgens nobili,
Jejuniis, vigiliis
Domabat corpus juvenis;
Ne foedaretur vitiis.

   Sic Praesul Christi nobilis
[Col. 1268B] Pro sanctitate meriti,
Qui illum exornaverat
Coelestis regni gloria.

   Adesto Praesul inclyte,
Precesque nostras suscipe,
Offerque summo Praesuli,
Preces devotas populi.

   Sit Trinitati gloria,
Aeterna laus, et inclyta
Deo Patri, et Filio,
Et flamini cum Spiritu.
   Amen.



Ad Matutinum, Hymnus.



   Exultet aula coelica,
[Col. 1268C] Laetetur mundi machina,
Dum refert solis orbita
Nicolai memoriam.

   Qui vagitus infantiae
Decoravit mirifice,
Dans virtutum primordia
Inter ortus crepundia.

   Quarta, cum sexta feria,
Semel sugebat ubera,
Jam in aetate tenera
Hac usus abstinentia.

   Cujus tumba fert oleum,
Matres olivae nesciunt:
Quod natura non protulit,
Marmor sudando parturit.

   [Col. 1268D] O venerande Pontifex!
Pius, nec tardus opifex
Cunctis, qui corde credulo
Te quaerunt in periculo:

   [CCCXXXVI] Aufer mentis dispendia,
Confer vitae stipendia;
Ut post carnis exilia,
Tecum simus in gloria.

   Praesta Pater ingenite,
Jesu, cum sacro Neumate;
Ut Nicolai precibus,
Coeli jungamur civibus.
   Amen.



DIE IX. IN FESTO SANCTAE LEOCADIAE VIRGINIS.
[Col. 1269A]


Ad Vesperum.

Lauda. Confessionem, et decorem induisti. Sono. Confitebor tibi Domine in toto corde meo. Fol. CLXIX.

Antiphona. Confitebor tibi Domine in toto corde meo: qui exaudisti verba oris mei. P. In conspectu Angelorum psallam tibi: V\. Deus meus es tu, et confitebor tibi: Deus meus exaltabo te. P. In conspectu Angelorum psallam tibi. V\. Gloria, et honor Patri. P. In conspectu.

Dominus sit semper vobiscum. R\. Et cum spiritu tuo.

Antiphona. Exulta satis filia Sion, jubila tu Israel: [Col. 1269B] P. Ecce Rex tuus venit tibi justus, et salvator. V\. Confessio, et magnificentia opus ejus: et justitia ejus manet in saeculum saeculi. P. Ecce Rex tuus. V\. Gloria, et honor Patri. P. Ecce Rex tuus.

Dominus sit semper. R\. Et cum.

Lauda. Confitebor tibi Domine rex. Alleluia. fol. CLXIX.

Lauda. Confitebor Domino Alleluia, secundum justitiam ejus. Alleluia. P. Et psallam. Alleluia. V\. Laetabor et exultabo in te: et psallam nomini tuo Altissime. P. Et psallam. V\. Gloria, et honor Patri, et Filio. P. Et psallam.



Hymnus.



   Sanctissimae Leocadiae
Solemne festum prodiit,
[Col. 1269C] Quo vana terrae despuens,
Ad Regna coeli transiit.

   Omnes venite supplices;
Cordis reatum pandite:
Gaudendo vota solvite,
Deoque grates reddite.

   Haec namque Virgo nobilis,
Exorta claro germine,
Confessa Christum fortiter,
Poenas libenter pertulit.

   Correpta jussu Praesidis,
Vaccis ligatur ferreis;
Ut, vinculorum pondere
Fides puellae cederet.

   [Col. 1269D] Illic per abstinentiam
Christo placere cogitans,
Laudum rependit gratias,
Precumque defert victimas.

   Sed mox beatae Eulaliae
Mortem sacratam comperit:
In carcerali vinculo
Coelo refudit spiritum.

   Nunc Virgo sancta, quaesumus,
Et lachrymando poscimus;
Ut probra nostra diluas,
Et vota Christo deferas.

   Tu nostra Civis inclyta,
Tu es Patrona vernula,
Ab urbis hujus termino
[Col. 1270A] Procul repelle taedium.

   Non hostis hic praevaleat,
Non morbus aut penuria:
Recedat omne noxium,
Et conferatur commodum.

   Sic vita rebus affluat,
Ne corda luxu sordeant;
Cunctisque propter crimina
Donetur indulgentia.

   Deo perennis gloria,
Et gratiarum copia,
Qui cuncta volvit tempora,
Et regnat ante saecula.
   Amen.

Supplicatio. Oremus Redemptorem mundi Dominum [Col. 1270B] nostrum, mutato nomine, fol. CLXXXVII.

Capitula. Domine Jesu Christe, qui es sponsus Virginum, et munere coelesti remunerator Confessorum: qui sanctam Leocadiam, et permanere virginem praestas, et confessorem glorificas; te acclives rogamus; ut interventu ejus, sicut illa confitendo coeleste promeruit regnum, ita nos perpituum evadamus supplicium.

Pater noster. Liberati a malo. fol. 2.

Benedictio. Christus Dominus, qui beatissimam Leocadiam se digne confiteri coram hominibus fecit in terris, confiteatur vos coram Patre suo, qui est in coelis: R\. Amen. Et qui [CCCXXXVII] in ore ejus accepta sibi confessionis contulit cantica, ipse devotionem vestram remunerandam suscipiat; R\. Amen. [Col. 1270C] Ut exemplo beatae virginis Leocadiae, confitendo et laudando nomen Jesu Christi in saeculo, participes ejus, quem confessi estis, mereamini esse in coelo; R\. Amen. Qui in Trinitate permanet Deus in saecula saeculorum. Amen.

Lauda. Germinabunt ossa tua quasi salices Alleluia P. Juxta fluentes aquas. Alleluia, alleluia. V\. Et erit tanquam lignum, quod plantatum est secus decursus aquarum, quod fructum suum dabit in tempore suo. P. Juxta. V\. Gloria, et honor. P. Juxta.

Oratio. Domine, qui es magnus, et gloriosus, da nobis famulis tuis, ut, dum operum tuorum magnitudinem admiramur, magnificentiam tuam debita confessione laudemus; atque intercessione gloriosae virginis [Col. 1270D] et confessoris tuae Leocadiae tribue nobis, perfectum intelligentiae decus timoris obedientia agere, et mandata tua fidelia omni custodia cordis diligenter explere. R\. Amen.

Per misericordiam tuam Deus noster, etc.

Ad Matutinum. Antiphona. Laudabit lingua mea justitias tuas Deus meus. Psalmus L.

Oratio. Laudet te, Domine, lingua nostra. fol. CLXX.

Antiphona. Filia Sion, ego dilexi te, dicit Dominus, P. Et misericordia mea non recedet a te. V\. Audi filia, et vide, et inclina aurem tuam: et obliviscere populum tuum, et domum patris tui. P. Et misericordia mea. V\. Gloria, et honor Patri, et Filio. P. Et misericordia.

[Col. 1271A] Oratio. Beata Dei virgo, quae in Sion speculatione gloriosa consistis, quam Deus ipse dilexisse testatur, ex quo tibi non recessuram ultra misericordiam pollicetur: da nobis Domine meritis suis, ut amore divino flagrantes, in futuro judicio inveniamur indemnes. R\. Amen.

Per misericordiam tuam.

Antiphona. Laetare filia Sion, quia gaudebit super te Deus tuus: silebit in dilectione tua, P. Et exultavit super te in laude. V\. Lauda Hierusalem Dominum: conlauda Deum tuum Sion. P. Et exultavit. V\. Gloria et honor. P. Et exultavit.

Oratio. Laetare filia Sion, quia gaudet Unigenitus Dei Filius super te, et exulta in laude, dum te, et incorruptam Virginem esse praestat, et confessionis honore [Col. 1271B] glorificat: quaesumus proinde, ut per te, qui utroque munere clares, vita nostra, quae dono virginitatis caret, confessionis saltim virtute fructificet. R\. Amen.

Per misericordiam tuam, etc.

Antiphona. Exulta satis filia Sion, jubila tu Israel: P. Ecce Rex tuus venit tibi justus, et salvator. V\. Non det in commotionem pedem tuum: neque dormiet qui custodit te. P. Ecce Rex tuus. V\. Gloria, et honor. P. Ecce Rex tuus.

Oratio. Propera in occursum Dei tui Virgo filia Sion, quia ipse veniet tibi mansuetus, confortans, et redintegrans te in confessione sua: proinde petimus, ut vita nostra intercessione tua augeatur in meritis tuis: ut, qui tibi occurrit in saeculo gratissimus coronator, in judicio sit nobis futuro clementissimus [Col. 1271C] liberator. R\. Amen.

Per misericordiam.

R\. Exulta satis filia Sion, lauda et laetare filia Hierusalem: quia ecce Rex tuus veniet tibi mitis, et salvator: ipse pauper ascendens super pullum filium subjugalis. Et dissipabitur arcus belli: et loquetur pacem gentibus, P. Quoniam potestas ejus a mari usque ad mare et a fluminibus usque ad fines terrae. Quid enim bonum ejus, aut quid pulchrum ejus est, nisi frumentum electorum, aut vinum germinans virgines? Petite ab eo pluviam in tempore serotino, et dabit imbrem vobis, et herbam in agris. V\. Visitabit Dominus populum suum, domum Juda et constituet eum sicut equum speciosum in certamine. P. Quoniam potestas. V\. Gloria, et honor. P. Quoniam [Col. 1271D] potestas.

Oratio. Exulta satis filia Sion: quia ecce Rex tuus veniet tibi mansuetus, cujus dono et frumentum Confessorum clarescit virtutibus, et integritas Virginum fulgescit in laudibus. Praesta ergo nobis, ut inter frumenta electorum mereamur justificati quandoque admitti, qui nunc nostrorum operum manemus flagitiis cooperti: ut, quae apud Deum meruisti de confessione coronam, nobis confitentibus obtineas apud ipsum peccatorum nostrorum omnium indulgentiam. R\. Amen. Quia pius est, et miserationis dignoscitur Dominus, in omnia saecula saeculorum. R\. Amen.

Per misericordiam.

[Col. 1272A] Antiphona. Benedicta tu a Deo altissimo [CCCXXXVIII] prae omnibus mulieribus. P. Propter hoc non discedat laus tua de ore hominum, usque in saeculum. V\. Gloriosa dicta sunt de te civitas Dei. P. Propter. V\. Gloria, et honor. P. Propter.

Oratio. Gloriosa facta est virgo tua, Christe, Leocadia, quae consurgenti aurorae comparata, pulchra ut luna, atque electa ut sol, probatur: dum clariori rutilans lumine, et ut luna plena, clarescit in confessione, et ut sol flagrans, atque imminutionem sui nesciens, sanctitatis persistit in opere: da ergo nobis, ut per eam apud te pro votis obtinere indulgentiam mereamur, qui nunc pro delictis, vel lachrymas fundimus, vel gemitus exhibemus. R\. Amen.

Per.

[Col. 1272B] Antiphona. Egredere quasi aurora consurgens, P. Pulchra ut luna, et electa ut sol, et ornata. V\. Audi filia, et vide, et inclina aurem tuam: et obliviscere populum tuum, et domum patris tui. P. Pulchra. V\. Gloria, et honor. P. Pulchra.

Oratio. Deus, qui navem Ecclesiae tuae, pro Mundi istius periculis fluctuantem, optimus nauta gubernas; et ne infidelitatis procella obruatur, vigilantissimus custos sollicitas: omnibus ejus lavacro renatis tribue per intercessum gloriosae confessoris et virginis tuae Leocadiae, persecutionum tempestates in tui nominis confessione devincere, tibique placitum sacrificium nosmetipsos offerre: quique mirabiliter prospiciunt in profundum, remigio dexterae tuae perducantur in coelum. R\. Amen.

[Col. 1272C] Per misericordiam tuam Deus.

Antiphona. Speciosa facta es Alleluia. fol. CLXXIX. Oratio Domine, qui es magnus, ut supra, fol. CCCXXXVII. Responsorium. Speciosa, et decora.

Oratio. Domine Jesu Christe, qui es supra omnes gentes excelsus, et in coelestibus habitas gloriosus; humilitatem nostram ab excelso intende placatus; ac sicut Ecclesia tua, quae erat sterilitatis vitio impedita, nunc est, in te credens, virtutum meritis plena, et filiis numerosa; ita mens nostra, ab sterilitate operum infoecunda, te tribuente, per interventum gloriosae confessoris et virginis tuae Leocadiae, possit et semen verbi suscipere, et copiosis fructibus redundare: nomenque tuum, a solis ortu usque ad occasum praeclarum, cordis ambiat unanimitate diligere, [Col. 1272D] et fidei assensione laudare. R\. Amen.

Per misericordiam tuam Deus noster, etc.



In Laudibus.

Ad Canticum. Antiphona. Confitebor tibi, Domine, quia. Canticum. Confitebor.

Ad Benedictus. Antiphona. Filia Sion benedic Domino Deo excelso in omni benedictione, et laude.

Canticum. Benedictus.

Sono. In conspectu. Psal. CXLVIII. fol. CLXXIII. Prophetia. Longe Dominus. fol. CLXXXI. Hymnus. Sanctissimae Leocadiae. Supplicatio. Oremus. In Vesperis praecedentibus.

Capitula. Gloriose ac misericors Domine, qui beatae Leocadiae tibi nimis in ore suo confiteri dedistiteque [Col. 1273A] in medio Justorum ejus confessione laudare voluisti; ut eam et in terris confitentem, et in consilio Sanctorum glorificans faceres exultantem: exposcimus tui muneris donum; ut ejus precibus tribuas nobis a peccati contagione purgari; ab ardoribusque perpetuis erui; et gloriae tuae beatitudinem consequi.

Pater noster. Liberati a malo. fol. 2.

Lauda. Germinabunt ossa tua. fol. CLXX.

Benedictio. Deus, qui confessione inclytam Leocadiam, ad Confessorum fecit pervenire decorem, justificet vos ab omni contagione culpae: R\. Amen. Et qui illam confessionis ubertate fecit esse conspicuam, vos evidentia verae poenitentiae gloriosos efficiat; R\. Amen. Ut sicut dulcis fuit in ore hujus Virginis confessio Christi, ita dulcescat in vestris [Col. 1273B] cordibus amor regni perpetui. R\. Amen.

Per.

Exeunte Vespera, omnia dicantur, ut in primis Vesperis exceptis Capitula, et Benedictione, quae sequuntur.

Capitula. Accipe, Deus, nostrorum confessionem labiorum, omniumque ligamenta solve facinorum: quo hujus virginis tuae Leocadiae prece, et vitiis careamus, et muneribus ampliemur, cum ad te proclamaverimus e terris:

Pater noster. Liberati a malo. fol. 2.

[CCCXXXIX] Benedictio. Christus Deus Filius, qui in confessione sui nominis spiritum suscepit Leocadiae, vestram suscipiat fidelem remuneraturus devotionem: R\. Amen. Quique Confessoris hujus festum [Col. 1273C] in canticis confessionum attollitis, a Deo remuneremini sempiternis; R\. Amen. Ut illic remuneranda proveniat devotio vestra, quo beatissimae Leocadiae confessio perducta est muneranda: R\. Amen. Concedente gratia divinitatis illius; qui est benedictus in saecula saeculorum. R\. Amen.

Per misericordiam ipsius, etc.

Lauda. Germinabunt.

Oratio. Domine, qui es magnus, ut supra in Vesperis praecedentibus.



DIE X IN FESTO SANCTAE EULALIAE, VIRGINIS ET MARTYRIS.



Ad Vesperum.

Lauda. Speravit anima mea in Domino. Quaere fol. CLXXIX. Sono. Dominus Deus coeli. Fol. CLXXXI.

[Col. 1273D] Antiphona. Alleluia. Gaude, et laetare filia Sion: quoniam ecce ego venio, et habitabo in medio tui, dicit Dominus. P. Et applicabuntur gentes multae ad Dominum in illa die. V\. Eructavit cor meum verbum bonum: dico ego opera mea regi. Lingua mea calamus scribae, velociter scribentis. P. Et applicabuntur. V\. Gloria, et honor Patri etc. P. Et applicabuntur.

Oratio. Gaude. et laetare filia Sion, quia in medio tui habitaturum se Dominus promittit, dum te, et in passione victricem, et ab omni contagio haeresum reddidit innocentem; quaesumus ergo, ut meritis tuis ab omni tentatione salvemur, qui diem tuum venerantes incolimus, et qui in te vicisse credimus [Col. 1274A] Christum, nos per eum vicisse laetemur impulsiones carnalium passionum; R\. Amen. Quia nunc unum cum Patre, et Spiritu Sancto possidet nomen in saecula saeculorum. R\. Amen.

Dominus sit semper. R\. Et cum.

Antiphona. Columna speciosa, perfecta auro, gemmisque praecincta. P. Cujus caput plenum est rore, et crines guttis. V\. Audi filia, et vide, et inclina aurem tuam: et obliviscere populum tuum, et domum patris tui. P. Cujus caput. V\. Gloria, et honor Patri. P. Cujus caput.

Dominus sit semper. R\. Et cum.

Lauda. Filia Sion, usque ad te veniet Dominator Israel. P. Et veniet potestas prima regnum filiae Hierusalem: egressus ejus a diebus aeternitatis. Alleluia. [Col. 1274B] V\. Lauda Hierusalem Dominum: conlauda Deum tuum Sion. P. Et veniet potestas. V\. Gloria, et honor Patri. P. Et veniet



Hymnus.



   Germine nobilis Eulalia,
Mortis et indole nobilior,
Emeritam sacra virgo suam,
Cujus ab ubere progenita est,
Ossibus ornat, amoreque colit.

   Proximus Occiduo locus est,
Qui tulit hoc decus egregium,
Urbs potens, populis locuplex:
Sed mage sanguine martyrii,
Virgineoque potens titulo.

   Curriculis tribus atque novem
[Col. 1274C] Tres annos quater attigerat;
Cum crepitante pyra trepidos
Terruit aspera carnifices,
Supplicium subit dulce rata.

   Jam dederat prius indicium,
Tendere se Patris ad solium;
Et sua membra dicata thoro
Ipsa crepundia repulerat,
Ludere nescia pusilla.

   Spernere succina, flores, rosas,
Fulva monilia respuere:
Ore severa, modesta gradu,
Moribus et nimium teneris,
Caniciem meditata senum.

   [Col. 1274D] Ast ubi se furiata lues
Excitat in famulos Domini,
Christicolasque cruenta jubet
Thura cremare, jecur pecudis
Mortiferis adolere diis:

   Infremuit sacer Eulaliae
Spiritus, ingeniique ferox
Turbida frangere bella parat,
Et rude pectus, anhela Deo
Femina provocat arma virum.

   Sed pia cura parentis agit,
Virgo animosa domi ut lateat,
Abdita rure, et ab urbe procul;
Ne fera sanguinis in pretium
Mortis amore puella ruat.

   [Col. 1275A] Illa perosa quietis opem
Degeneri tolerare mora,
[CCCXL] Nocte fores sine teste movet,
Septaque claustra fugax aperit,
Inde per invia carpit iter.

   Ingreditur pedibus laceris
Per loca senta situ, et vepribus,
Angelico comitata choro:
Et licet horrida nox sileat,
Lucis habet tamen illa ducem.

   Sic habuit generosa Patrum
Turba columniferum radium:
Scindere qui tenebrosa potens
Nocte viam face perspicua
Praestitit, intereunte Chao.

   [Col. 1275B] Non aliter pia Virgo viam
Nocte secuta, diem meruit,
Nec tenebris adoperta fuit,
Regna Canopica cum fugeret,
Et super astra pararet iter.

   Illa gradu cita pervigili,
Millia multa prius peragit,
Quam plaga pandat Eoa polum:
Mane superba tribunalia adit,
Fascibus adstat et in mediis.

   Vociferans ita: Quis furor est,
Perdere praecipites animas;
Et male prodiga corda
Sternere rasilibus scopulis;
Omnipatremque negare Deum?

   [Col. 1275C] Quaeritis, o miseranda manus,
Christicolum genus? En! ego sum
Doemonicis inimica sacris:
Idola protero sub pedibus;
Pectore, et ore Deum fateor.

   Isis, Apollo, Venus nihil est,
Maximianus et ipse nihil:
Illa nihil, quia facta manu;
Hic, manuum quia facta colit:
Frivola utraque, et utraque nihil.

   Maximianus opum Dominus,
Et tamen ipse cliens lapidum,
Prostituat, voveatque suis
Numinibus caput ipse suum;
Pectora cur generosa quatit?

   [Col. 1275D] Dux bonus, arbiter egregius
Sanguine pascitur innocuo:
Corporibusque piis inhians,
Viscera sobria dilacerat,
Gaudet et excruciare fidem.

   Ergo age tortor adure, seca,
Divide membra coacta luto.
Solvere rem fragilem, facile est;
Non penetrabitur interior
Exagitante dolore animus.

   Talibus excitus in furias
Praetor, ait; Rape praecipitem
Lictor, et obrue suppliciis.
Sentiat esse deos patrios,
[Col. 1276A] Ne temneat Principis imperium;

   Quam cuperem tamen, ante necem,
Si potis es revocare tuam
Torva Puellula nequitiam!
Respice, gaudia quanta metas,
Quae tibi fert Genialis honor!

   Te lachrymis labefacta domus
Prosequitur, generisque tui
Ingerit anxia nobilitas
Flore quod occidis in tenero,
Proxima dotibus, et thalamo.

   Non movet aurea pompa thori?
Non pietas veneranda senum,
Quos temeraria debilitas?
Ecce parata ministeria
[Col. 1276B] Ex cruciabilibus exitiis.

   Aut gladio feriere caput;
Aut laniabere membra feris;
Aut facibus data fumificis,
Flebiliterque ululanda tuis
In cineres resoluta flues.

   Haec, rogo, quis labor est fugere?
Si modicum salis eminulis,
Thuris et exiguum digitis
Tangere Virgo benigna velis,
Poenam gravem proh aufugeris.

   Martyr ad ista, nihil: sed enim
Infremit, inque Tyranni oculos
Sputa jacit: simulachra dehinc
Dissipat, impositamque molam
[Col. 1276C] Thuribulis pede prosilivit.

   Nec mora, Carnifices gemini
Lancea pectora dilacerant;
Et latus ungula Virgineum
Pulsat utrumque, et ad ossa secat,
Eulalia numerante notas.

   Scriberis ecce mihi, Domine
Quam libet hos apices legere,
Qui tua, Christe, trophaea notant,
Nomen et ipsa sacrum loquitur
Purpura sanguinis eliciti.

   Haec sine fletibus et gemitu
Laeta canebat et intrepida:
Dirus abest dolor ex animo,
[Col. 1276D] Membraque tincta cruore novo,
Fonte cutem recalente lavant.

   Ultima carnificina dehinc,
Non laceratio vulnifica
Cratis genus, nec arata cutis;
Flamma, sed undique lampadibus
In latera, stomachumque furit.

   [CCCXLI] Crinis et odor ut in jugulos
Fluxerat, involitans humeris,
Quo pudibunda pudicitia,
Virgineusque lateat honos,
Tegmine verticis opposito.

   Flamma crepans volat in faciem,
Perque comas vegetata, caput
Occupat, exuperatque apicem:
[Col. 1277A] Virgo citum cupiens obitum,
Appetit et bibit ore rogum.

   Emicat inde Columba replens
Martyris os, nive candidior
Visa relinquere, et astra sequi:
Spiritus hic erat Eulaliae
Lacteolus, celer, innocuus.

   Colla fluunt, abeunte anima,
Et rogus igneus emoritur:
Pax datur artubus exanimis,
Flatus in aethera plaudit ovans,
Templaque celsa petit volucer.

   Vidit et ipse satelles Avem
Feminae ab ore meare palam:
Obstupefactus, et attonitus
[Col. 1277B] Prosilit, et sua gesta fugit;
Lictor et ipse fugit pavidus.

   Ecce nivem glacialis hyems
Ingerit, et tegit omne forum:
Membraque tegit simul Eulaliae,
Ossa jacent sub gelido,
Pallioli vice linteoli.

   Cedat amor lachrymantum hominum,
Qui celebrare suprema solent:
Flebile cedat et officium:
Ipsa elementa, jubente Deo,
Exequias tibi, Virgo, ferunt.

   Nunc locus Emerita est tumulo
Clara Colonia Vettoniae,
[Col. 1277C] Quam memorabilis amnis Ana
Praeterit, et viridante rapax
Gurgite moenia pulchra pluit.

   Hic, ubi marmore perspicuo
Atria luminant alma viator,
Et peregrinus, et indigena:
Reliquias, cineresque sacros
Servat humus veneranda sinu.

   Tecta corusca super rutilant
De laquearibus aureolis,
Saxaque caesa solum variant:
Floribus ut rorulenta putes
Prata rubescere multimodis.

   Carpite purpureas violas,
Sanguineosque crocos metite:
[Col. 1277D] Non caret his gemellis hyems,
Laxat et arctat tepens glacies,
Floribus ut cumulet calathos.

   Ista comantibus e foliis
Munera, virgo puerque date;
Ast ego serta choro et in medio
Texta feram pede Dactylico,
Vilia, marcida, festa tamen.

   Sic venerari ossa libet,
Ossibus Altare et impositum:
Illa Dei sita sub pedibus
Prospicit haec, populosque suos
Carmine propio tali foveat.

   Laudibus efferant eximiis
Astra, solum, mare, quicquid habet,
[Col. 1278A] Te, Genitor, Genitumque tuum,
Simplicem etiam et Spiritum
Perpetuis resonent modulis.

   Festi hujus in laudibus, Domini
Vocibus intonet alma cohors,
Victricem qui fecit Eulaliam,
Secians aethereis civibus perpetim
Trinus, Unus Dominus.
   Amen.

Supplicatio. Oremus Redemptorem, mutato nomine, fol. CLXXXVII.

Capitula. Jesu, Dei Filius, qui hortum Electorum ingrediens, inter lilia pasceris, quando in corpore tuo, quod est Ecclesia, Sanctarum Virginum coetibus decoraris, ubi beatissimam Eulaliam mirabiliter [Col. 1278B] introducens, ita mirificis eam floribus maluisti fulcire, ut odor virtutum ejus tanquam floscula aromatum ad nos usque descenderet: te supplici intentione rogamus, ut, amotis figuris veteris Testamenti, quae, velut umbrae, in typicis observationibus praecesserunt, dies illa, Evangelica utique traditio, in nobis aspirando proficiat, qualiter ita exemplo virginis Eulaliae Evangelii lucem tota devotione sequamur, ut umbras praeteriti erroris, et criminis nesciamus.

Pater noster. Liberati a malo. fol. 2.

Benedictio. Deus virtutum, per quem sancta Eulalia, dum ad passionem vadit, ad gloriam pervenit, det vobis, nec vitiorum passionibus adstringi, et a passionum vitiis liberari: R\. Amen. Quae sua membra [Col. 1278C] non vitiis, sed pro Deo passionibus subdidit, obtineat vos numquam tentationum certaminibus vinci; R\. Amen. Ut, sicut illa post passionem obtinuit coronam, ita vos per poenitentiam veniatis ad veniam. R\. Amen.

Per misericordiam.

[CCCXLII] Lauda. Sicut palma exaltata sum in gaudio. Alleluia. Et sicut oliva speciosa in campis, Alleluia. P. Sicut vitis fructificavi suavitatem odoris. Alleluia, alleluia, alleluia. V\. Ego autem, sicut oliva fructifera in domo Domini, sperabo; et in misericordia Dei mei in aeternum, et in saeculum saeculi. P. Sicut vitis. V\. Gloria, et honor. P. Sicut vitis.

Oratio. Domine Jesu Christe, qui beatam Eulaliam virginem in tenero aetatis statu, nec mundi inlecebris, [Col. 1278D] nec persecutorum permisisti superari tormentis: in qua munere tuo, nec sexus vincitur, nec affectus; cujus constantiam nec saevitia terruit, nec poena edomuit, nec ungula minuit, nec flamma compescuit: Hujus ergo deprecatio pro nobis ita apud te praevaleat, ut mala a nobis praesentia, futuraque removeat. R\. Amen.

Per misericordiam.



Ad Matutinum.

Antiphona. Labia mea aperies. Psalmus L. Oratio. Exultent Domine. fol. CLXXX.

Antiphona. Surge, propera sponsa mea, et veni. Jam enim hyems transiit, et recessit. Flores apparuerunt in terram nostram. P. Quam pulchra es amica mea, et quam decora! Pulchriores oculi tui [Col. 1279A] columbarum, absque eo quod intrinsecus latet. V\. Specie tua et pulchritudine tua intende, prospera procede, et regna, propter veritatem, et mansuetudinem, et justitiam: et deducet te mirabiliter dextera tua. P. Quam pulchra. V\. Gloria, et honor Patri. P. Quam pulchra.

Oratio. Virgo Christi Eulalia, quae ad vocem vocantis Sponsi surrexisti ad fidem, properasti ad requiem, sponsata de sanguine, formosa Baptismate, ecce jam hyems transiit, imber abiit; quia omnis temporalis tribulatio a te devicta recessit: recedat ergo a nostris mentibus, te orante, impugnatio virtutum: ut, qui credulitatis dono pleni consistimus, sanctitatis ope plenissima fulgeamus. R\. Amen.

Per misericordiam.

[Col. 1279B] Antiphona. Quae est ista, quae progreditur ut aurora consurgens, P. Pulchra ut luna, electa ut sol, terribilis ut castrorum acies ordinata? V\. Gloriosa dicta sunt de te, civitas Dei. P. Pulchra. V\. Gloria, et honor Patri. P. Pulchra.

Oratio. Christe Dei Filius, ad quem beata Eulalia desiderabili voto progreditur ut aurora; exaudi plebem tibi supplicantem per eam: tribue nobis, et servare quod sumus a te potentialiter conditi, et copiosius amare quod existimus miseratione redempti: ut et lunae comparati Ecclesiae fulgeamus in gremio, et electi ut sol, claritatis niteamus exemplo. R\. Amen.

Per.

Antiphona. Adventus tuus mihi sicut vitis florescit: [Col. 1279C] et quasi myrrha electa dedisti suavitatem odoris: P. Et quasi balsamum non mixtum odor tuus: et ut rosa fragrans tabernacula tua. V\. Non det in commotionem pedem tuum: neque dormitet qui custodit te. P. Et quasi. V\. Gloria, et honor Patri. P. Et quasi.

Oratio. Mira satis Domine, quod in adventu tuo martyr tua Eulalia quasi vitis vera fructificans, et quasi myrrha electa odorem gratiae fidelibus propinans in saeculo, aeterno promeretur consolari de praemio: te quaesumus, te rogamus, ut suffragiis ejus, odore virtutum odores criminum fugiamus: ut coelesti illo inspiramine recreati, cunctorum vitiorum foetoribus exules reperiamur, et sobrii. R\. Amen.

Per misericordiam.

[Col. 1279D] R\. Procede inter lilia opaca, filia Hierusalem: quia perfecta es et decora, et reprehensio in te non est. Ascende quasi sponsa a Libano, et percipe benedictionem fidei P. A Domino Deo tuo. V\. Veni sponsa a Libano, veni, coronaberis. P. A Domino. V\. Gloria, et honor. P. A Domino.

Oratio. Domine Jesu Christe, qui beatam Eulaliam Virginem. Quaere in Vesperis praecedentibus.

Antiphona. Vox turturis audita est in terra nostra: vineae florentes dederunt odorem. P. Vox tua suavis, et facies tua decora. Dilectus meus mihi, et ego illi. V\. Adducentur Regi virgines post eam: proximae ejus adducentur tibi. P. Vox tua. V\. Gloria, et honor. P. Vox tua.

[Col. 1280A] Oratio. Sponsa Christi Dei Filii in oculis fidelium quasi turtur, virgo Eulalia annuis recursibus quodammodo providetur; dum honor sepulchri ejus humanis obtutibus praesentatur, et obsequendus honorifice aperitur; dum vox ejus suavis, et facies ejus pulchrior exundanti claritate fructificat: Concede ergo [CCCXLIII] nobis, ut odor virtutum ejus sopitum cordis nostri sensum ad poenitentiam excitet; ut, qui nunc percipimus ex odore laetitiam, post percipiamus ex poenitentia gloriam indefessam. R\. Amen.

Per misericordiam.

Antiphona. Egredere tanquam sponsa consurgens, P. Pulchra ut luna, et electa ut sol, et ornata. V\. [Col. 1280B] Per diem sol non uret te: neque luna per noctem. P. Pulchra. V\. Gloria, et honor. P. Pulchra.

Oratio. Gloriosa facta est virgo tua, Christe, Eulalia, quae consurgenti aurorae comparata, pulchra ut luna, atque electa ut sol, probatur: dum clariori rutilans lumine, et ut luna plena, clarescit passione, et ut sol flagrans, atque imminutionem sui nesciens, sanctitatis persistit in opere: da ergo nobis, ut per eam apud te pro votis obtinere indulgentiam mereamur, qui nunc pro delictis, lachrymas fundimus, vel gemitus exhibemus. R\. Amen.

Per misericordiam.

Antiphona. Gaude virgo filia Sion, jocundare, et laetare filia Hierusalem: P. Quoniam ecce Rex tuus venit tibi mitis. V\. Lauda Hierusalem Dominum: [Col. 1280C] conlauda Deum tuum Sion. P. Quoniam ecce. V\. Gloria, et honor. P. Quoniam ecce.

Oratio. Domine Deus, qui Prophetali vaticinio filiam Hierusalem jocundari, et laetari pronuncias; fac nos in Sacramentis profluentibus exultare et Filii tui Domini nostri operum adsurgere dignitate: ut dum his fidem conjungimus, per intercessum virginis Eulaliae coelorum gaudiis potiamur; Per ineffabilem divitiarum tuarum potentiam summe, et admirabilis Deus noster, qui es benedictus in saecula saeculorum. R\. Amen.

Per misericordiam.

R\. Veni sponsa mea: quam pulchra facta es, et decora valde! Surge, accipe oleum sapientiae, propera P. In adventum Domini Dei tui. V\. Specie tua [Col. 1280D] et pulchritudine tua intende, prospera procede, et regna. P. In adventum. V\. Gloria et honor Patri. P. In adventum.

Oratio. Sponsa Christi virgo Eulalia, quae pulchra facta es, et decora, quae oleum sapientiae accipiens, candorem utique Baptismatis vehis; dum ex Lavacro fidem percipis, per quam inter filias Hierusalem mirifice coronaris: per te, quaesumus, ut candorem castitatis mereamur adtingere, quae Christo de virginitate meruisti placere: ut per te profectum obtineamus virtutis, per quam devicta est crudelitas persequentis; ut sit nomen benedictum in saecula saeculorum. R\. Amen.

Per misericordiam.

[Col. 1281A] Antiphona. Gaude et laetare in omni corde, filia Sion: P. Ecce Dominus in medio tui fortis exultabit super te in laude. V\. Delectare in Domino: et dabit tibi petitiones cordis tui. P. Ecce Dominus. V\. Gloria, et honor Patri. P. Ecce Dominus.

Oratio. Gaude et laetare filia Sion, quia abstulit Dominus inimicos tuos, dum te, et in passione victricem, et ab omni contagio haeresum reddidit innocentem; quaesumus ergo, ut meritis tuis ab omni tentatione salvemur, qui diem tuum venerantes incolimus; et qui in te vicisse credimus Christum, nos per eum vicisse laetemur impulsiones carnalium passionum. R\. Amen.

Per misericordiam.

Antiphona. Veni sponsa ad praeparatum regnum [Col. 1281B] coelorum, intra in gaudium, P. Et percipe benedictionem a Domino. V\. Non det in commotionem pedem tuum: neque obdormitet qui custodit te. P. Et percipe. V\. Gloria, et honor Patri. P. Et percipe.

Oratio. Domine Jesu Christe, qui beatissimae martyris tuae Eulaliae corpusculum in Cruce pendentem superna adsparsione vestisti, ut et candor virginem, et refrigerium indueret martyrem: adsiste nobis propitius, et tantis in martyre semper ostende beneficiis; dum per illam, et superna dona praerogas, et martyris excubias miraculis propagas, et Ecclesiae festa, eadem visitando dignanter inradias. R\. Amen.

Per misericordiam tuam.

Antiphona. Virgo Israel, ornaberis tympanis tuis, [Col. 1281C] P. Et egredieris in choro psallentium. V\. Audi filia, et vide, et inclina aurem tuam: et obliviscere populum tuum, et domum patris tui. P. Et egredieris. V\. Gloria, et honor. P. Et egredieris.

Oratio. Domine Jesu Christe, qui animam famulae tuae Eulaliae beatissimae martyris pro te feliciter triumphantem examinas per flammam, suscipis per columbam, et tibimet copulas in gloria sempiterna: adesto [CCCXLIV] nobis, ut Spiritus martyris non desit supplicantibus in suffragio, qui etiam persequentibus refulsit insigni miraculo; nec aliquando recedat benficiis ab Ecclesia, quae apud te requiescit in coelesti aula. R\. Amen.

Per misericordiam tuam.

R\. Haec dicit Dominus: Dilectione aeterna dilexi [Col. 1281D] te. P. Propterea attraxi te ad misericordiam. Adhuc aedificabo te, et aedificaberis virgo Israel: tolle tympanum tuum, et procede in choro psallentium, quoniam veniet tibi dies consolationis. R\. Recordatus sum tui, miserans adolescentiam tuam, et charitatem desponsationis tuae. P. Propterea attraxi. V\. Gloria, et honor Patri. P. Propterea.

Oratio. Audi, et suscipe precantium vota, dilecta Dei virgo Eulalia, quae sponsa Christi de fide, soror monstraris esse de sanguine: effluant in nobis flores virtutum, effugiant umbrae tentationum: exemplo tuo proficiamus in melius, ne in deterius consistentes, vitae dona perdamus: ut cum tempus putationis advenerit; et fides, qua Christum credimus, [Col. 1282A] nos liberet a suppliciis, et affectus, quo illi propinquare nitimur, nos ditet muneribus sempiternis. R\. Amen.

Per misericordiam.



In Laudibus.

Ad Canticum. Antiphona. Tu nosti, Domine, quia non comederim in mensa execrationis, nec biberim vinum libaminum: nunquam enim laetata est ancilla tua, nisi in te, Domine.


Canticum Esther (Cap. XIV).

Domine mi, rex omnipotens, adjuva me sollicitam, et cujus praeter te nullus auxiliator est alius. * Periculum meum in manu mea est.

Audivi enim a patre meo, quod tu Domine tulisti [Col. 1282B] Israel de cunctis gentibus, * et patres nostros ex omnibus retro majoribus suis,

Ut possideres hereditatem sempiternam, * fecistique eis sicut locutus es.

Peccavimus in conspectu tuo, et idcirco tradidisti nos in manu inimicorum nostrorum:

Justus es Domine: * et nunc non eis sufficit, quod durissima nos opprimunt servitute,

Sed robur manuum suarum, idolorum potentiae deputantes, * volunt tua mutare promissa, et delere hereditatem tuam,

Et claudere ora laudantium, * atque extinguere gloriam templi et altaris tui,

Ut aperiant ora gentium, et laudent idolorum fortitudinem, * et praedicent carnalem regem in sempiternum.

[Col. 1282C] Ne tradas Domine sceptrum tuum his, qui non sunt, * ne rideant ad ruinam nostram:

Sed convertere consilium eorum super eos, * et eum, qui in nos coepit saevire, disperde.

Memento Domine, et ostende te nobis in tempore tribulationis nostrae, * et mihi da fiduciam rex deorum, et universae, Domine, potestatis:

Tribue sermonem compositum in ore meo in conspectu leonis, et transfer cor illius in odium hostis nostri, * ut et ipse pereat, et caeteri qui ei consentiunt.

Nos cum libera manu tua adjuva, nullum alium habemus auxiliatorem, * nisi te, Domine, habens omnium scientiam; et nosti quod oderim gloriam iniquorum.

[Col. 1282D] Et detester cubile incircumcisorum, * et omnis alienigenae.

Tu scis necessitatem meam, quod oderim signum superbiae et gloriae meae, * quod est super caput meum in diebus ostentationis meae,

Et detester illud quasi pannum menstruatae, * et quod non comportem illud in diebus silentii mei.

Et quod non comederim in mensa Aman, * nec mihi placuerit convivium regis, nec biberim vinum libaminum:

Et quod nunquam laetata sit ancilla tua, ex quo huc translata sum usque in praesentem diem, * nisi in te Domine Deus Abraham.

Deus fortis super omnes, exaudi vocem eorum [Col. 1283A] qui nullam aliam spem habent, et libera nos de manu iniquorum, et erue me a timore meo.

Oratio. Auxilio tuo, Domine, defendendam, tuendamque nostram committimus imbecillitatem, ut tuum sit, nos evadere de muscipulis impiorum, cujus fuit, venerandam Eulaliam non cedere terroribus persequentium; ac sicut illam atrocitas non terruit saevientis, ita non queant inducere nos decipula oblatrantis; ut ipse unus per nos vincatur suis convitiis et erroribus cunctis, qui expugnatus est per Eulaliam, passione superante. R\. Amen.

Per misericordiam tuam.

Ad Benedictus. Antiphona. Filia Sion, benedic Domino Deo excelso in omni benedictione, et laude.

Canticum. Benedictus es Domine. fol. 6.

[Col. 1283B] [CCCXlV] Oratio. Beata Dei Virgo, quae in Sion speculatione gloriosa consistis, quam Deus ipse dilexisse testatur, ex quo tibi non recessuram ultra misericordiam pollicetur: da nobis Domine meritis suis, ut amore divino flagrantes, in futuro judicio inveniamur indemnes. Amen. Et adjuti gratia divinitatis illius, qui est pius, et misericors in omnia saecula saeculorum. R\. Amen.

Per misericordiam.

Sono. Alleluia. Egredere post vestigia gregum tuorum, virgo filia Sion, et pasce agnos tuos. Alleluia, alleluia, alleluia. V\. Alleluia. Intra in hortum meum sponsa mea, filia Hierusalem. Ecce flores tui germinabunt in terram. Pasce jam inter lilia, donec respiret dies, et amoveantur umbrae.

[Col. 1283C] lauda. laudate Dominum de coelis: Alleluia, aleluia: laudate eum in excelsis. Alleluia, alleluia Psalmus CXlVIII.


lectio libri Ecclesiastici Salomonis (Cap. XXIV).

R\. Deo gratias.

Sapientia laudabit animam suam, et in Domino honorabitur, in medio populi sui gloriabitur, in ecclesiis Altissimi aperiet os suum, et in conspectu virtutis illius honorabitur, in medio populi exaltabitur, et in plenitudine sancta admirabitur, in multitudine electorum habebit laudem, et inter benedictos benedicetur, dicens: Quasi cedrus exaltata sum in libano, et quasi cypressus in montem Sion: quasi palma exaltata sum in Cades, et quasi plantatio rosae in Jericho: Quasi oliva speciosa in campis, [Col. 1283D] et quasi platanus dilatata sum juxta aquam in plateis. Sicut cinnamomum aspalathum aromatizans odorem dedi: quasi myrrha electa dedi suavitatem odoris: quasi storax, et galbanus, et ungula, et gutta, et quasi libanus non incensus vaporavi habitationem meam, et quasi balsamum non mistum odor meus. Ego quasi terebinthus expandi ramos meos, et rami mei rami honoris et gratiae. Ego quasi vitis fructificavi odorem suavitatis: et flores mei flores honoris et honestatis. Ego mater pulchrae dilectionis, et timoris, et agnitionis, sanctae spei. In me gratia omnis vitae et veritatis, in me omnis spes vitae et virtus. Transite ad me omnes qui concupiscitis me, et a generationibus meis implemini: Spiritus enim [Col. 1284A] meus supra mel dulcis, et hereditas mea super mel et favum: Memoria mea in generatione saeculorum. Qui edunt me, adhuc esurient: et qui bibunt me, adhuc sitiunt. Qui audiunt me, non confundentur: et qui operantur in me, non peccant. Qui elucidant me, vitam aeternam possidebunt. R\. Amen.



Hymnus.



   laudem beatae Eulaliae
Puro canamus pectore:
Quam Christus inter Martyres
Casto sacravit sanguine.

   Quae clausa duris postibus,
Interque fortes cardines;
Somni, cibique nescia
Christum canebat pervigil.

   [Col. 1284B] Custos tremendi luminis
lux stupebat in vinculis:
In Carceris angustia
Mentis beatae gaudia.

   Judex furore turbidus,
Surgit cruentis faucibus,
Et increpat noctis moram,
Sanctam daturus hostiam.

   lentoque primo verbere
Christi Puella caeditur;
Sed consecrare pernegat
libamen aris impium.

   Tunc in reciso stipite
Ductis in altum brachiis,
latus Puellae caeditur,
[Col. 1284C] Nudaque flammis uritur.

   Victor recedit spiritus,
Corpus relinquens pallidum;
Quod lege mortis perditum
Reducat ad vitam Deus.

   Jam jam quieti psallite,
Patrique laudem dicite,
Christumque laudemus pium,
Simulque Sanctum Spiritum.

   Haec nos redemit Trinitas,
Cujus perennis gloria
In saecla nescit mori,
Vivens per omne saeculum.
   Amen.

[Col. 1284D] Supplicatio. Oremus Redemptorem mundi, mutato nomine, fol. CLXXXVII.

Capitula. Domine Jesu Christe, cui beata Eulalia et virgo placuit, et martyr adhaesit: dum tibi et virgo permanet casta, et pro te extenditur in catasta; dum tibi corpus servat integrum, et pro te gaudet ungulis exaratum: ejus pudicitiae, atque victoriae favens, nobis propitius esse dignare; ut et immunditiae nostrae ejus oratione abluantur, [CCCXlVI] et tormenta ejus fortitudine resolvantur.

Pater noster. liberati a malo. fol. 2.

lauda. Sicut palma exaltata sum. Benedictio. Deus virtutum. Require in Vesperis praecedentibus.


In exeunte Vespera.

lauda. lucerna pedibus meis. fol. ClX

[Col. 1285A] Sono. Dominus Deus coeli. Quaere retro in Vesperis praecedentibus.

Antiphona. Gaude filia Sion, jubila Filia Hierusalem. P. Ecce Rex tuus venit tibi justus, conservans. V\. Gloriosa dicta sunt de te, civitas Dei. P. Ecce Rex. V\. Gloria, et honor. P. Ecce Rex.

Dominus sit. R\. Et cum.

lauda. Specie et pulchritudine. fol. ClXXIX.

Hymnus. laudem beatae Eulaliae.

Supplicatio. Oremus Redemptorem. Quaere retro in laudibus.

Capitula. Domine Jesu Christe, qui sanctae Eulaliae tuae arcana possidens, ei et virginitatis pudorem, et passionis tribuisti ruborem, dum et pudica in Secreto, et invicta in foro, et illic manet, ut te promereatur, [Col. 1285B] et hic vincit, ut a te coronetur: annue precibus ejus, ut conscientiam nostram ita pudor possideat, ne deserat fortitudo: illic tranquilla maneat, ne contaminetur: hic vincere studeat, ut probetur, Piissime.

Pater noster. liberati a malo. fol. 2.

Benedictio. Dominus Jesus Christus, qui sanctam Eulaliam constantia roboravit, vos in tentatione robustos statuat: R\. Amen. Qui eam passione glorificavit, a vobis passionum ignominiam tergat: R\. Amen. Qui illam inter tormenta victricem tortorum fecit, vos inter turbines Mundi eruat ab omni eventu periculi. R\. Amen.

lauda. Sicut palma exaltata. Oratio. Domine Jesu Christe, qui beatam Eulaliam. Quaere in Vesperis [Col. 1285C] praecedentibus.



DIE XII. IN FESTO SANCTAE EUGENIAE VIRGINIS, ET COMITUM EJUS MARTYRUM.



Ad Vesperum.

lauda. Exortum est. fol. ClXII. Sono. Gaudete justi. Fol. ClXV. Antiphona. Viri justi. fol. ClXII. lauda. Invocabant Dominum. fol. ClXVIII.



Hymnus.



   Honore Sanctae Eugeniae
Castis canamus laudibus;
Christo fideli jubilo,
Dulci psallamus modulo.

   Qui dudum Sanctam Virginem
[Col. 1285D] Puro sacravit pectore,
Mentis arcana possidens,
Sacro nitore inluminat.

   Fidelis Christi famula
Mundi calcat jactantiam,
Arctum callem arripiens,
Vitam coelestem sequitur.

   Castam vitam dum ageret,
Coenobioque degeret,
Pater effecta Monachis,
Matrem celabat tegmine.

   Edax morbi libidinis
Vexat pectus Melantiae;
Pulchrum vultumque ut viderat,
Amore coeco carpitur.

   [Col. 1286A] Quem Virgo Christi pervidens
Suis pellit eloquiis,
Saevumque virus aspidum,
Certo refutans carmine.

   Illa Tribunal Judicis,
Furore armata Daemonis,
Verbis malignis adpetit,
Castam expugnans animam.

   Sed est cremata obscoenitas,
Sancta probatur castitas;
Praefectus, dum Eugeniam,
Prolem recepit propriam.

   Illico temnunt idola:
Reseratur Ecclesia:
Pater in sacerdotio
[Col. 1286B] Martyr dicatus est Christo.

   Moxque ab Alexandria
Roma revertit Claudia
Cum prole; sed Eugenia
Christi sectatur atria.

   Tunc caelebsque Eugenia
Prothum, Hyacinthum socios,
Virtute Christi refertos,
Basillae offert famulos

   Divinis mox oraculis
Corda perlustrant Virginis;
Ob hoc Pompejus dispuit,
Et Christum Deum credidit,

   Pro quo ense percutitur,
Et Christo sponso jungitur:
[Col. 1286C] [CCCXlVII] Prothus et Hyacinthus iterum
Plectuntur collo gladio.

   Tetris post haec Eugenia
Bis denis trusa feriis,
Nescia potusque cibi
Mucrone plectitur civis.

   Coelis locatur Spiritus
Sanctorum cum agminibus:
Nos annuis recursibus
Hymnum Deo persolvimus;

   Horum nos, Deus, meritis
Ablatos nunc a vitiis,
Sursum reduc a sordibus,
Reformans sacris sedibus.

   Praesta Pater tu inclyte,
[Col. 1286D] Cuncta qui regis cum Prole
Paraclito cum Spiritu
Simul per omne saeculum.
   Amen.

Supplicatio. Oremus Redemptorem mundi, mutato nomine, fol. ClXXXVII.

Capitula. Videte, videte dilectissimi fratres, mirabilia opera Dei, qualiter Eugenia virgo pro nomine Jesu martyrium sustineret: ut nec undis subjiciatur, nec ardoribus concremetur. Haec sane fides augebatur, pro qua Dominus noster praedixit, quod in ea se rogantibus, nihil difficile sit: unde hac fide, quae per dilectionem operatur, rogemus pii Patris clementiam, ut nostras recipiat lachrimas, [Col. 1287A] diluat culpas, impertiat gratiam, et arceat quaecumque nobis videntur esse adversa. Si enim rogaverimus eum fiducialiter, spes nobis est, quod exaudiet vocem nostri clamoris, cum ad eum, ea quae Domino Jesu Christo edocente didicimus, proclamaverimus e terris:

Pater noster. liberati a malo. fol. 2.

Benedictio. Deus summus, atque aeternus terribilis, in cujus servitium Eugenia virili habitu, detonsis crinibus, se obtulit servituram, faciat vos dessectis atque recisis curis saeculi, adprehendere vitam immaculatam: R\. Amen. Quique ejus virginitatem Melantiam fallentem manifestam effecit cuneis populorum, ostendat in vobis divitias misericordiarum suarum; R\. Amen. Atque cum illa post transitum [Col. 1287B] mereamini partem habere, quae pro Christo Domino suo meruit laureari. R\. Amen.

Per misericordiam.

lauda. Gaudium sempiternum. fol. ClXII.

Oratio. Deus, qui sanctis tuis Eugeniae virgini, et ejus Comitibus martyribus tantam gratiam in passione dedisti, ut insigniter apertum fidei vincerent hostem, quamprimum spiritualiter in se bella sui corporis devicissent: praebe nobis auxilium de tua pietate firmissimum, quo muniti, atque praecincti, et rebellantem spiritui carnem valeamus compescere, et nos ipsos intrepidos studeamus bellis spiritualibus praeparare. R\. Amen.

Per misericordiam.



Ad Matutinum.

[Col. 1287C] Antiphona. Da nobis. Psalmus L. Oratio. Redde nobis. Fol. ClXIII. Antiphona. Sancti tui Domine. Oratio. Sanctos tuos Domine Eugeniam et ejus Comites martyris virtute tuae dexterae fultos, invicto. Quaere fol. ClXVI.

Antiphona. Sancti tui, Domine, mirabile consecuti sunt iter, deservientes praeceptis tuis, ut invenirentur inlaesi in aqua valida. P. Terra apparuit arida, et in mari rubro via sine impedimento. V\. Confiteantur Domino misericordiae ejus, et mirabilia ejus filiis hominum. P. Terra apparuit. V\. Gloria et honor. P. Terra.

Oratio. Deus, qui Sanctis, ut hic supra.

Antiphona. Salus justorum. fol. CClXVIII.

[Col. 1287D] Oratio. Deus, qui et virtutem Sanctis, et sanctimoniae ornamenta largiris; hanc Ecclesiam in honorem martyrum Eugeniae virginis, et ejus Comitum exhibentem, sanctitatis perorna insignibus: ut qui gloriantur victores triumpho stare Martyres, sint aeternis Sanctorum tuorum felicitatibus complexi. R\. Amen.

Per misericordiam.

Responsorium. Beati qui habent. fol. CCXVI.



In laudibus.

Ad Canticum. Antiphona. Diligentes te. Canticum. Qui sponte. Ad Benedictus. Antiphona. Sancti et humiles. Canticum. Benedictus es. Sono. Salus justorum. lauda. laudate Dominum. Fol. ClXIV. Prophetia. Justorum animae. Fol. ClXVII. Hymnus. Honore [Col. 1288A] sanctae Eugeniae. Supplicatio. Oremus. Capitula. Videte, videte. In Vesperis praecedentibus.

[CCCXlVIII] lauda. laus Domini in Ecclesia Sanctorum. Alleluia. P. laetetur Israel in eo qui fecit ipsum Alleluia, alleluia, alleluia. V\. Cantate Domino canticum novum: quia mirabilia fecit. P. laetetur Israel. V\. Gloria, et honor. P. laetetur Israel.

Benedictio. Deus summus atque aeternus. In Vesperis praecedentibus.



DIE XIV. IN FESTO SANCTI JUSTI ET ABUNDI.



Ad Vesperum.

lauda. Exortum est. Sono. Gaudete justi. Fol. ClXV. Antiphona. Gaudium magnum. lauda. Veniet Dominus. fol. CCCXXV.



Hymnus.
[Col. 1288B]


   Vox ecce Vatum vivida personat
Venire Christum, nascique nuntiat;
Nunc festa cujus plebs pia celebrat;
Quae ferens undam lucidam promicat.

   Quem Gabrielis vox clara nuntiat;
Quem Virgo parit, quae sola rutilat,
Foetosa Virgoque lactat,
Nutrixque Virgo se cui dedicat.

   Cujus dicata passio provocat,
Ut quis fidelis sanguine rubeat,
Et passionis munere polleat,
Utroque sese perimi gaudeat.

   Justi, et Abundi quem sequi cursitat
Sacra voluntas; quem quoque nuntiat
[Col. 1288C] Sequi debere; qui in fide latitat
Se fore fortem voceque jubilat.

   Hos hunc sequentes, perimi judicat
Numerianus, qui Olybrio hoc imperat
Ut Christianos ensi subjiciat,
Christique Servos publicitus opprima

   Justum en Olybrius, ut audii
Furore raptus, nec neve quaeritat,
Si Christianus ipse sit explorat:
Sed Christi Servus illico clamitat:

   Se esse fidelem: nec mori dubitat.
Praeses in ita conterritus provocat
Membra fidelis, nec neve clamitat;
Ut hunc rotarum ars saeva proterat.

   [Col. 1288D] Sed mens ditata minime trepidat;
Voceque clara cantica jubilat:
Quem sibi Christus ita mirificat,
Ut vota vincens, jam liber offerat.

   Ferox Tyrannus vocibus intonat:
Fornax ut atrox ignibus ardeat,
Testis et Almi membra suscipiat,
Offerre thura Martyr ut ambulat,

   Aut igni ira concita pereat
Seque severae morti subjiciat,
Flammaeque rogis citus inhaereat:
Ne contraire praesidi valeat.

   Sed quem ditata mens bene sublevat;
Et meritorum gratia dedicat,
Nec flamma vincit, nec poena superat;
[Col. 1289A] Sed igne trusus, illaesus ambulat.

   Adhuc Abundus dum pie spectitat,
Sese citatim Martyri sociat;
Mentemque Christo subito delibat;
Ipsique Olybrio vocibus inrogat.

   Cujus cum fama praesidi personat;
Infremit ira, terrere inchoat:
Sanctus Abundus, ut idolis cedat;
Illisque cedens thus liber offerat.

   Sed quia Sanctus vinci nequiverat,
Justum sodalem facibus imperat
Aduri, cujus ut vita pereat,
Jamque cito discrimini cedat.

   Mare sed is qui pedibus ambulat;
Potensque clausos corpore transvolat;
[Col. 1289B] Ignis poenas hos fugere provocat,
Itemque tutos sistere factitat.

   Hos ipse Sanctis aethere sociat,
Et ignis ille flammeus evolat,
Et quos urendo flamma susceperat,
Extrita rore frigida consecrat.

   Ut nec capillus capitis ardeat;
Nec ipsa vestis ignibus haereat;
Sed rore tincta, tutave maneat:
Haec cuncta regens Spiritus actitat,

   Exemplo quorum nunc pius audeat
Quisque fidelis, munus et inferat
Sui precatus, menteque serviat,
Qui misertus omnia judicat.

   Ipse precantum vota suscipiat;
[Col. 1289C] Et paradisi januam aperiat,
Qui in aethere tonans nos pius adjuvat,
Cunctaque solus dimicare vult.

   Sit honor illi, qui solus intonat
De sede poli, cunctaque judicat:
Eique sese lingua subjiciat;
Per omne saeculum carmina concinat.
   Amen.

Supplicatio. Oremus. ut in aliis.

Capitula. Deus lumen aeternum, lucerna inextinguibilis, et lux veritatis, laetifica populum tuum in hac celebritate beatissimorum martyrum tuorum Justi et Abundi: ut [CCCXLIX] qui suis meritis contristantur, eorum orationibus consolentur.

[Col. 1289D] Pater noster. Liberati a malo. fol. 2.

Benedictio. Obtentu martyrum suorum Justi et Abundi, benedictio Domini vos comitetur in terris, qui illos provexit ad coelos: R\. Amen. Illorum vos efficiat suffragatione felices, quorum nunc estis solemnitatibus exequentes: R\. Amen. Ut sicut illi pro justitia certati sunt usque ad mortem; ita et vos eorum sequendo vestigia, liberi properetis ad coelestia regna. R\. Amen.

Per misericordiam

Lauda. Fideles in dilectione. Et omnia alia usque ad Capitulam dicantur successive, ut in festo Caeciliae virginis, fol. CCCXXVI.

Capitula. Da nobis, Domine, gaudia felicitatis aeternae, te ut semper gaudere possimus, ne despicabili [Col. 1290A] tristitia obruamur, et in nullo de temporalibus soliciti simus: ut, qui te prope esse jam credimus, mitissimum cum veneris sentiamus.

Pater noster. Liberati a malo. fol. 2.

Lauda. Fideles in dilectione.

Benedictio. Obtentu Martyrum. Quaere in Vesperis praecedentibus.



DIE XVIII. IN FESTO ANNUNCIATIONIS SANCTAE MARIAE VIRGINIS.



Ad Vesperum.

Lauda. Virgo Israel, ornare tympanis tuis: P. Et egredere in choro psallentium. V\. Beata es regina, quae prospicis quasi lumen. P. Et egredere. V\. Adstitit regina in vestitu deaurato. P. Et egredere. V\. Egredere, quasi Luna valde rutilans. P. Et egredere. [Col. 1290B] V\. Egredere, quasi sponsa consurgens pulchra, ut Luna. P. Et egredere.

Oratio. Virgo Israel, quae utique mater Videntis intelligeris, ornare tympanis tuis, id est, membris Ecclesiae, ut te habeamus patronam in saeculo, quam beatam reginam credimus permanere in futuro: ut prospicientes te lumen credulitatis nostrae sine dubio esse; te interpellante, favorem beatitudinis mereamur firmissime obtinere. R\. Amen.

Per misericordiam.

Sono. Apparuit Angelus Mariae, dicens: Ecce concipies, et paries filium. P. Et vocabis nomen ejus Emmanuel: Alleluia. V\. Spiritus sanctus veniet in te, et virtus excelsi obumbrabit te: quod autem nascetur ex te Sanctum, vocabitur Filius Dei. P. Et [Col. 1290C] vocabitur. V\. Gloria, et honor. P. Et vocabitur.

Dominus sit. R\. Et cum.

Antiphona. Alleluia: vidi portam in domo Domini clausam: et dixit ad me Angelus: Porta ista, quam vides, non aperietur: neque aliquis per eam transibit. P. Quoniam Dominus Deus Israel egredietur per eam, et erit clausa. V\. Tollite portas, principes, vestras, et elevamini portae aeternales: et introibit rex gloriae. P. Quoniam. V\. Gloria, et honor. P. Quoniam.

Oratio. Verbum virtutis, et sapientia Patris, quod materni uteri portam nec ingrediens violas, nec conceptus corrumpis Virginem, nec parturitione matrem virginitate privare dignosceris; praesta nobis, ut obtentu suo, quae te genuit Filium, nobis praeroget, [Col. 1290D] quod rogatur; et quae te meruit sine coitu parere, nos conceptu tuo faciat parturire: ut in portis Sion dilatantes os nostrum, salutis concipiamus spiritum: et sic novae nationis tuae praedicemus miraculum, ut cor nostrum fides semper possideat incorrupta. R\. Amen.

Per misericordiam.

Antiphona. Dabit vobis Dominus signum in terra: virgo in utero accipiet, et pariet filium, et vocabitis nomen ejus Emmanuel. P. Scitote, gentes, quoniam nobiscum est Deus. V\. Audi populus meus, et testificabor tibi: Israel, si me audieris. P. Scitote, gentes. V\. Gloria, et honor. P. Scitote, gentes.

Dominus sit. R\. Et cum.

[Col. 1291A] Lauda. Illuminare, Hierusalem, P. Ecce rex tuus venit, et majestas Domini obumbravit te. Alleluia, alleluia, alleluia. Lauda, Hierusalem, Dominum: conlauda Deum tuum, Sion. P. Ecce rex tuus. V\. Gloria, et honor. P. Ecce rex tuus.



Hymnus.



   A solis ortus cardine
Adusque terrae limitem,
Christum canamus Principem,
Natum Maria Virgine.

   [CCCL] Beatus auctor saeculi,
Servile corpus induit:
Ut carne carnem liberans,
Ne perderet quos condidit.

   Clausa Parentis viscera
[Col. 1291B] Coelestis intrat gratia:
Venter puellae bajulat
Secreta, quae non noverat.

   Domus pudici pectoris,
Templum repente fit Dei
Intacta nesciens virum,
Verbo creavit Filium.

   Enixa est puerpera:
Quem Gabriel praedixerat;
Quem Matris alvo gestiens,
Clausus Joannes senserat.

   Fit porta Christi pervia,
Refecta plena gratia;
Transitque rex, et permanet,
Clausa, ut fuit per saecula.

   [Col. 1291C] Genus superni Numinis
Processit aula Virginis,
Sponsus, Redemptor, Conditor,
Suae gigas Ecclesiae.

   Honor Matris et gaudium,
Immensa spes credentium,
Per atra mortis pocula
Mundi resolvit crimina.

   Deo Patri sit gloria,
Ejusque soli Filio.
Cum Spiritu Paraclito,
Regnans per omne saeculum.
   Amen.

Supplicatio. Oremus Redemptorem mundi, Dominum [Col. 1291D] nostrum Jesum Christum, cum omni supplicatione rogemus; ut per interventum et meritum gloriosae sanctae Mariae Virginis et genitricis suae nobis remissionem peccatorum et pacem propitius donare dignetur. R\ Praesta, aeterne omnipotens Deus:

Kyrie eleison. R\. Christe eleison: Kyrie eleison.

Capitula. Virgo Christi genitrix, et humani generis reparatrix, implorantium preces auribus offer divinis: ut tuo gaudeamus munere, digni intercessu tuo, peccaminum apud Deum obtinere remissionem, cujus sexus absque pudoris corruptione omnium genuit Salvatorem.

Pater noster. Liberati a malo. fol. 2.

Benedictio. Dominus Jesus Christus, qui olim ex Virgine dignatus est nasci, suae vos Genitricis intercessu [Col. 1292A] sanctificet; R\. Amen. Quique matrem servavit a corruptelae contagio, sinum vestri cordis emaculet a delicto; R\. Amen. Et, qui eam fecit Virginem manere post partum, coelum vobis tribuat possidere post transitum. R\. Amen.

Per misericordiam.

Lauda. Ecce tempus, dicit Dominus, in quo parturiens generabit. Alleluia. P. Et erit iste pax in aeternum. Alleluia, alleluia, alleluia. V\. Audite haec omnes gentes: auribus percipite, qui habitatis orbem: P. Et erit iste. V\. Gloria, et honor. P. Et erit iste.

Oratio. Gratiam plenam habere te credimus, o Virgo Christi genitrix et humani generis reparatrix gloriosa Maria, quae tanta nobis gaudia pariendo contulisti, ut fructus ventris tui, qui est Christus [Col. 1292B] Filius Dei, a dominio in nos saevientis eriperet inimici, et in regno aeterno consortes faceret sibimetipsi. Proinde quaesumus, te rogamus, ut adsis patrona nobis, ut et merito tuo nos Filius tuus a delicto exules reddat, et post in regno suo perenniter habitaturos introducat: praesta nobis, ut, qui te concupiscens sibi advocavit in matrem, nobis concupiscentiae suae opulentam largiatur dulcedinem. R\. Amen.

Per misericordiam.

In nomine Domini.



Ad Matutinum.

Antiphona. Adspersit me Dominus Deus hyssopo, et mundavit me: lavavit me, et supra nivem dealbavit me. Psalmus L.

[Col. 1292C] Oratio. Deus, qui semper, quae vera sunt, diligis; et quae sunt occultata tua sapientia manifestas; qui virginalem uterum pro mundi salvatione ingredi dignatus es: adsparge nos hyssopo verbi tui; et munda nos ab iniquitatibus nostris: ut qui tibi soli peccavimus, et malum gessimus coram te; non iratus peccatis tribuas poenam; sed propitius spiritum rectum, qui te invocet, in nostris infunde visceribus. R\. Amen.

Per misericordiam.

Antiphona 1. Ave Maria, gratia plena Dominus tecum: Benedicta tu inter mulieres, P. Et benedictus fructus ventris tui. V\. Diffusa est gratia in labiis tuis: propterea benedixit te Deus in aeternum. P. Et benedictus. [Col. 1292D] [CCCLI] V\. Gloria, et honor. P. Et benedictus.

Oratio. Gratiam plenam habere te. Quaere retro in istis Vesperis praecedentibus.

Antiphona 2. Magnum miraculum vidimus in Virginis conceptione, ut nec virginitatem amitteret, nec genitricum pondera didicisset. P. Sola meruit Deum ferre post coelos: sola meruit Virgo venire post partum. V\. Domini est terra, et plenitudo ejus: orbis terrarum, et universi qui habitant in eo. P. Sola meruit. V\. Gloria, et honor. P. Sola meruit.

Oratio. Magnum valde miraculum vidimus in Virginis conceptione, ut nec decore pudoris careret. nec genitricum onera sustineret: nec enim fas erat, ut illa haberet suspiria, quae omnium gaudia pariebat; [Col. 1293A] aut origo laetitiae nosceret vim doloris: sic etenim sola meruit virgo venire post partum, quia in ipsa Verbum est caro factum. Ob hoc te precamur, Jesu bone, ut, sicut Genitrici tuae contulisti hoc praemium, ita nobis miseris adsis concedendo remedium. R\. Amen.

Per misericordiam.

Antiphona 3. Spiritus Domini superveniet in te, et virtus Altissimi obumbrabit tibi. P. Propterea, quod nascetur ex te Sanctum, vocabitur Filius Dei. V\. Dilexisti justitiam, et odisti iniquitatem: propterea unxit te Deus Deus tuus oleo laetitiae prae consortibus tuis. P. Propterea. V\. Gloria, et honor. P. Propterea.

Oratio. Sancte Spiritus, qui es sanctificatio Patris, [Col. 1293B] et Filii, inlabere cordibus nostris, ut de te, quae vera sunt, sapiamus, et quae vera sunt, confiteamur: bonus enim spiritus es in omnibus, quia omnia, quae vis, recte vis; tu Virginem nostram replevisti, et alma sanctificationis tuae gratia inlustrasti: tu ex ea nobis oblationem novam in terram subito protulisti, ut in ejus lumine ambulantes salutem animarum nostrarum consequi mereamur felices. R\. Amen.

Per misericordiam

R\. Missus est a Deo Angelus Gabriel ad Mariam Virginem, dicens: Ave Maria, gratia plena: Dominus tecum: Benedicta tu inter mulieres. P. Propterea et, quod nascetur ex te Sanctum vocabitur, Filius Dei. V\. Spiritus sanctus superveniet in te, et [Col. 1293C] virtus Altissimi obumbrabit tibi. P. Propterea et, quod. V\. Gloria, et honor. P. Propterea.

Oratio. O sanctissime Gabriel, o fortitudo summi Patris, o nuncius veritatis, o destinator divini mysterii, verissimus adinventor ad Virginem venis, salutas, ut nuncius; obumbras, ut famulus. Ave, inquis, Maria: Meus Dominus tecum: benedictam esse inter mulieres affaris: Verbum ex ea prodire clangis: et ut Filius Dei vocitaretur, mirifica adtestatione profiteris. Ideo petimus, ut tu, qui nuncius veritatis ad Virginem accessisti mirificus, petitionem nostram divinis offer in auribus: et ita per te abdita cognoscamus mysteria, ut numquam incidamus inimici ergastula; ut per ipsum summi Dei Patris Verbum, [Col. 1293D] cui te praevium ad Virginem venire denuncias, habeamus et veniae redditum, et aeternae patriae verissimum incolatum. R\. Amen.

Antiphona 1. In me spes omnis vitae et virtutis. Ego mater pulchrae dilectionis. P. Et rami mei honoris et gratiae. V\. Eructavit cor meum verbum bonum: dico ego opera mea regi. Lingua mea calamus scribae, velociter scribentis. P. Et rami. V\. Gloria, et honor. P. Et rami.

Oratio. Mira satis, Domine, radix Ecclesiae tuae, quae proficit et crescit usque ad perfectum diem, cujus rami martyres, cujus perpendicula effecti sunt Confessores, inter quos beatissima Virgo Maria genitrix tua, quasi vitis vera fructificans, dum odorem gratiae fidelibus propinat in saeculo, aeterno promeretur [Col. 1294A] consolari de praemio: Quaesumus ergo, ut suffragiis ejus odore virtutum odores criminum fugiamus; ut coelesti illo spiramine recreati a cunctorum vitiorum foetoribus exules reperiamur, et sobrii. R\. Amen.

Antiphona 2. Induta es vestimentis gloriae, et ornata es ornamentis sanctis. P. Et facta es speciosa invocata Domino. V\. Dominus custodit te ab omni malo: custodit animam tuam Dominus. P. Et facta es. V\. Gloria, et honor. P. Et facta es.

Oratio. Virgo Christi Maria gloriae nunc vestimentis induta et ornamentis sanctis ornata, quae utique facta es speciosa, dum invocata a Domino mater efficeris Domini, et electa ancilla Filii, dum aure concipis verbum, et nobis et tibi generas Dominum, [Col. 1294B] concurrentis ad te plebiculae suscipe vota, [CCCLII] et Filio tuo Domino nostro nostrae servitutis defer obsequia: ut, qui vitiorum impulsu ad prona dilabimur, tuis meritis ad coelestia sublevemur: et qui meritorum ornamentis ornari non possumus, tuo interventu a criminibus expiati conceptionis tuae sacratissimum festum annuis recursibus celebremus. R\. Amen.

Per misericordiam.

Antiphona. Dedit illi Dominus sapientiam, et beatam fecit eam, et circumcinxit illam zonam gloriae. P. Et induit eam stolam decoris, et coronavit eam in vasis virtutum. V\. Potens in terra erit semen ejus: generatio rectorum benedicetur. P. Et induit eam. V\. Gloria, et honor. P. Et induit eam.

[Col. 1294C] Oratio. Domine, Deus Pater, qui beatae Genitrici Filii tui Domini nostri sapientiam contulisti, dum et beatam illam efficis, et gloriae zonam circumcingis, et stolam decoris induis, scilicet ut virgo concipiat, et virgo pariat, et sui partus gloria toto in mundo dilatata fructificet; da nobis talem spiritus sapientiam, quae nos coram te beatos efficiat opere, dignitate et splendidos reddat, et indutos decoris stola: ut, sicut Virgo Maria Dei Sapientiam concipiens universae creaturae genuit Dominum, ita nos sapientia repleamur, qua tibi efficiamur placabiles in vasis virtutum. R\. Amen.

Per misericordiam.

R\. Filia Sion, consecrabis Domino multitudines [Col. 1294D] populorum: et tu Bethlehem domus acceptionis paucissima in millibus Juda: ex te prodiet principium regni Israel, P. Cujus progressio ab initio saeculi. Propter quod tempus parturientis advenit: et paries velociter Redemptorem omnium filiorum Israel. V\. Bethlehem civitas Dei summi, ex te prodiit Dominator Israel. P. Cujus progressio. V\. Gloria, et honor. P. Cujus progressio.

Oratio. Jesu, virtutum omnium Deus, qui per beatae Genitricis tuae mysterium consecras tibi multitudines populorum, dum novo miraculo Virginem conceptione mirabili ditas, et matrem virginitatis honore non privas, ut Incarnationis tuae mysterium, et singulare citra similitudinis exemplar maneret, et admirabile sine aliqua dissertione rationis existeret; [Col. 1295A] dona nobis, hujus arcana mysterii, et plena fide cognoscere, et pleniori charitatis ardore diligere: ut per hoc, quod de te, quae vera sunt, credimus; ad hoc, quod de te diligentibus tribuis, ardentius veniamus. R\. Amen.

Per misericordiam.

Antiphona 1. Tu turris regis nebulosa, filia Sion, ad te veniet Salvator: P. Et veniet potestas prima regnum filiae Hierusalem. V\. Rogate, quae ad pacem sunt Hierusalem: et abundantia diligentibus te. P. Et veniet. V\. Gloria, et honor. P. Et veniet.

Oratio. Jesu Domine, qui nativitate divina praecedis omnia, et in fine saeculorum nasceris, universa ut redimas, miseris dans in omnipotentia initium rebus, et in humilitate justificationem reddens hominibus, [Col. 1295B] cum nebulosae turris hospitium ingrederis, et ad eam potestas prima regnaturus accedis: tribue nobis, illo te spiritu confiteri, quo per uterum Virginis humanae voluisti mortalitati conjungi. R\. Amen.

Per misericordiam.

Antiphona 2. Bethlehem domus Euphrata, non es minima in principibus Juda: ex te egredietur rex, qui regat populum meum Israel. P. Et egressus ejus a diebus aeternitatis. V\. Mater Sion dicet: Homo, et homo factus est in ea: et ipse fundavit eam Altissimus. P. Et egressus. V\. Gloria, et honor. P. Et egressus.

Oratio. Magna est, Domine, Bethlehem civitas, illa Incarnationis tuae altrix, Prophetarum inlustrata [Col. 1295C] praeconiis; dum ex ea proditurus adnunciaris, et in ea gloriosus ostenderis: cum illic specie et pulchritudine beatissimam matrem tuam ac virginem decorasti Mariam, quae te merito incorrupta edidit, sicut incorrupta concepit. Adesto proinde miseris nobis precibus ejus adsiduis: ut, sicut illam generatio tua provexit ad laudem, ita nos ejus merita provehant ad salutem. R\. Amen.

Per misericordiam.

Antiphona 3. Virgo Israel, revertere ad civitates tuas. Usquequo dolens averteris? P. Generabis Dominum Salvatorem oblationem novam in terra: ambulabunt homines in salvatione. V\. Gloriosa dicta sunt de te, civitas Dei. P. Generabis Dominum. V\. [Col. 1295D] Gloria, et honor. P. Generabis Dominum.

Oratio. Jesu Domine, qui nasciturus ex Virgine, et caput Serpentis antiqui, et totius delectationis contagia proculcasti, dum te oblationem novam Virgo mater parturiret in terris, quam exulare cupiebat serpens e sedibus suis; largire nobis, ita serpentis hujus [CCCLIII] mysticum, omniumque peccaminum odire contactum, ut te solum anima nostra diligat, quem et inimicus retributione percipiat, et in aeternitatis delectatione possideat. R\. Amen.

Per misericordiam.

R\. Audite signum a Domino, plebs Dei: Inventa est virgo in utero habens de Spiritu Sancto; et nomen Virginis Maria: Spiritus enim Sanctus supervenit illi, et virtus Altissimi obumbravit eam; ut adimpleretur, [Col. 1296A] quod dictum est per Prophetam a Domino: Ecce virgo habebit filium, P. Et nomen ejus Emmanuel vocabitur. V\. Venit Angelus Domini ad Mariam Virginem, dicens: Ecce concipies, et paries filium, P. Et nomen ejus. V\. Gloria, et honor. P. Et nomen.

Oratio. Ineffabile unigenitum Patris ingeniti Verbum, quo nascente pudor matris Virginis claruit, et claritas novae generationis inluxit: te enim faciente, facta sunt cuncta, quae Incarnationis tuae mysterio credimus operata; scilicet, quod Angelus Joseph viro Genitricis tuae apparuit, quod te in ea natum de Spiritu Sancto esse praedixit: praesta ita proinde nobis, quaesumus, meritis sanctae Matris tuae et Virginis, ut, conceptione Sancti Spiritus foecundati, sic [Col. 1296B] te concipiamus in corde, ut non aliud, quam te, semper parturiamus in opere. R\. Amen.

Antiphona 1. Magnificat anima mea Dominum: et exultavit spiritus meus in Deo salutari meo. P. Quoniam respexit humilitatem ancillae suae. V\. Quid retribuam Domino, pro omnibus quae retribuit mihi? P. Quoniam respexit. V\. Gloria, et honor Patri. P. Quoniam respexit.

Oratio. Quanta tibi sanctissima Virgo Dei et mater, divina pietas magna et ampliora distribuit, ut, cum esses virgo terrigena, facta es Altissimi mater et vernula: ut, qui sanctum ipsius nomen in omni generatione et prosapia nunciasti, nobis infirmis succurrat detersa male rancoris suggestione: Et, qui tibi adfuit [Col. 1296C] optimus habitator, in nobis praeesse dignetur mitissimus retributor: ut per unum Deum in Trinitate perfectum et credulitatis merita vigeant, et distributionis gaudia coalescant; et quia immeriti hoc deposcimus, tu regina et mater creatoris omnium saeculorum et per te fruamur paradisi florea rura qui integra permansisti virgo Deifica. R\. Amen.

Per misericordiam.

Antiphona 2. Ipsi soli sum sponsata, cui Angeli serviunt, cujus pulchritudinem Sol et Luna mirantur. P. Ipsi soli servo fidem, ipsi me tota devotione commendo. V\. Ad ipsum ore meo clamavi, et exultavi sub lingua mea. P. Ipsi soli. V\. Gloria, et honor Patri. P. Ipsi soli

Oratio. Jesu, Dei Filius, qui beatissimam Mariam [Col. 1296D] sic Virginem adprobas, ut matrem ostendas: sic matrem honoras, ut virginem admirabili coneptu efficias, dum tua Deitas ad eam Angelum destinat, a quo se inter mulieres audiat benedictam: concede supplici familiae tuae, ut ad instar ejus cor nostrum castitate fructificet, et jussis tuis obsequi non recuset: quo cum ea mereamur ultimo Judicii tempore a dextris tuis adsistere, quam nunc credimus virginem te veraciter generasse. R\. Amen.

Per misericordiam.

Antiphona 3. Gyrum coeli circuivi sola, et in fluctibus maris ambulavi: In omnem terram, et in omni populo primatum habui: superborum et humilium colla propria virtute calcavi. V\. Donec intrem in [Col. 1297A] sanctuarium Dei: et intelligam in novissima. P. Et in omni. V\. Gloria, et honor. P. Et in omni.

Oratio. Christe, Dei Sapientia summi Patris et Verbum, qui aedificas tibi comptissimam domum, Mariae Virginis uterum, in qua ipse coelestis justitia prospicis, et de qua fructum benignitatis tuae producis, dum in ea et absque veste corporea Deus ingrederis, et de qua vestitus carne procedis; praesta nobis supplicibus tuis, ut sanctificatam nos tibi domum efficias de qua, ut sponsus procedens, operum nostrorum dignitate circumfultus appareas. R\. Amen.

R\. Placuit Deo castitas et immaculata virginitas; P. Propter hoc in utero ejus ingressa est sancta pietas: de Verbo partum ostendit admirabilem genuisse [Col. 1297B] Virginem Deum et hominem. V\. Adnunciaverunt coeli justitiam ejus: et viderunt omnes populi gloriam ejus. P. Propter. V\. Gloria, et honor. P. Propter.

Oratio. Decantet tibi, Domine, omnis creatura canticum novum, qui in Virgine Maria ostendisti novae parturitionis miraculum: ut femina circumdaret virum, et virgo sine viri coitu virilem pareret sexum: [CCCLIV] Praesta igitur nobis ejus suffragio tueri in saeculo, quae te partu edidit incorrupto: mens nostra fulgore Sancti Spiritus vegetata, ita amorem tuae dilectionis concipiat, ut bonorum semper actuum parturiat incrementa. R\. Amen.

Per misericordiam.

[Col. 1297C] Antiphona. Missus est Gabriel Angelus ad Mariam Virginem desponsatam Joseph adnuncians Verbum; et expavescit Virgo de lumine: Ne timeas, Maria, invenisti gratiam apud Dominum. P. Ecce concipies, et paries: et vocabitur Altissimi Filius. V\. Quia rectus est sermo Domini, et omnia opera ejus in fide. P. Ecce concipies. V\. Gloria, et honor. P. Ecce concipies.

Oratio. Sancta Dei Genitrix, quae salutata ab Angelo, aure concipis Verbum, fide maturas obsequium, carne generas Filium, de lumine expavescens, de gratia praeveniente confidens; supplicum vota efficax accipe plebium, et preces opulenter remunera singulorum, ut materno cunctos gremio solaturos (sic) accipiens, quos in hac peregrinatione ad te concurrentes [Col. 1297D] respicis cernuos, Jesu Christo filio tuo Domino nostro repraesentes inlaesos. R\. Amen.

Per.



In Laudibus.

Ad Canticum. Antiphona. Fecit mihi magna qui potens est, et sanctum nomen ejus. Et misericordia ejus in omni progenie et generatione.


Canticum (Lucae I).

Magnificat anima mea Dominum: * et exultavit spiritus meus in Deo salutari meo. Quia respexit humilitatem ancillae suae:

Ecce enim ex hoc beatam me dicent omnes generationes. * Quia fecit mihi magna qui potens est,

Et sanctum nomen ejus. Et misericordia ejus [Col. 1298A] in omni progenie et generatione * super timentes eum.

Fecit potentiam in brachio suo: * dispersit superbos mente intellectus cordis eorum.

Deposuit potentes de sede, * et exaltavit humiles.

Esurientes implevit bonis: * et divites dimisit inanes.

Suscepit Israel puerum suum, * memor misericordiae suae:

Quae locutus est ad patres nostros, Abraham, * et semini ejus usque in saeculum.

Gloria, et honor.

Oratio. Magnificat ecce te, Domine, redemptorem nostrum beatae Genitricis voce omnis conventus Ecclesiae: quia respexisti humilitatem Ancillae tuae, [Col. 1298B] cum te et Virgo sancta concepit; et Ecclesia credendo cognovit: cum de illa prodieris; et istam redimeres: cum illam beatam dicunt omnes gentes; in istam beatificentur populorum omnium nationes: Suscipe ergo, Domine, Israel populum tuum, memor misericordiae tuae; qui locutus es patribus nostris: ut complementum sit Divinae promissionis, totius Mundi redemptio singularis. R\. Amen.

Per misericordiam.

Ad Benedictus. Antiphona. Benedictio, et honor, et gloria, et potestas Deo nostro: quoniam venerunt nuptiae Agni, gaudeamus, et laetemur in eo.

Canticum. Benedictus. fol. 6.

Sono. Apparuit Angelus Mariae. Quaere retro in Vesperis praecedentibus.

[Col. 1298C] Lauda. Laudate Dominum de Coelis Alleluia: laudate eum in excelsis, Alleluia, alleluia, alleluia. Psalmus CXLVIII.


Lectio libri Ezechielis Prophetae (Cap. XLIII).

R\. Deo gratias.

Facta est super me manus Domini, et elevavit me spiritus, et duxit me ad portam, quae respiciebat ad viam Orientalem. Et ecce gloria Dei Israel ingrediebatur: et vox erat ei quasi vox aquarum multarum, et terra splendebat a majestate ejus. Et cecidi super faciem meam. Et majestas Domini ingressa est Domini domum. Et audivi loquentem ad me de domo, et vir qui stabat juxta me, dixit ad me: Fili hominis, locus solii mei, et locus vestigii pedum meorum, [Col. 1298D] ubi habito in aeternum. Capit. 44. Post haec converti me ad viam portae sanctuarii, quae respiciebat ad Orientem: quae erat clausa. Et dixit Dominus ad me: Porta ista, quam vides clausa, non aperietur: et vir non transibit per eam: quoniam Dominus Deus Israel ingredietur per eam, et erit clausa principi. Et princeps ipse sedit in ea, ut comedat panem coram Domino. Rursumque vidi: Et ecce gloria Domini implevit domum Dei, et audivi vocem dicentis: [CCCLV] Benedicta gloria Domini de loco sancto suo. R\. Amen.



Hymnus.



   A solis ortus cardine
Et usque terrae limitem,
Christum canamus Principem,
[Col. 1299A] Natum Maria Virgine.

   Gaudete quicquid gentium
Judaea, Roma, et Graecia,
Aegyptus, Thrax, Persa, Scytha;
Rex unus omnes possidet.

   Laudate vestrum Principem
Omnes beati ac perditi;
Ubi imbecilli, ac mortui,
Jam nemo post haec mortuus.

   Fit porta Christi pervia,
Referta plena gratia;
Transitque rex, et permanet
Clausa, ut fuit per saecula.

   Genus superni numinis
Processit aula Virginis,
[Col. 1299B] Sponsus, Redemptor, Conditor,
Suae gigas Ecclesiae.

   Honor Matris et gaudium,
Immensa spes credentium
Per atra Mortis pocula
Resolvit nostra crimina.

   Lapis de monte veniens,
Mundumque replens gratia,
Quem non praecissum manibus
Vates vetusti nunciant.

   Qui, verbum, caro factus est
Praeconio Angelico,
De claustris virginalibus
Virginis virgo natus est.

   Rorem dederunt aethera
[Col. 1299C] Nubesque Justum fuderunt;
Patens excepit Dominum
Terra salutem generans.

   Mirabilis conceptio
Christum protulit sobolem,
Ut Virgo partum funderet,
Post partum virgo sisteret.

   Exultet omnis anima
Nunc Redemptorem gentium,
Mundi venisse Dominum
Redimere quos condidit.

   Creator cuncti generis,
Orbis, quem totus non capit,
In tua, sancta Genitrix,
[Col. 1299D] Sese reclausit viscera:

   Quem, Pater ante tempora
Deus, Deumque genuit,
Matris alma virginitas
Cum tempore partum edidit,

   Tollens cuncta facinora,
Et donans sancta munera,
Augmentum lucis adferens,
Tenebris damnum inferens.

   Deo Patri sit gloria,
Ejusque soli Filio,
Cum Spiritu Paraclito
In sempiterna saecula.
   Amen.

[Col. 1300A] Supplicatio. Oremus Redemptorem. Quaere in Vesperis praecedentibus.

Capitula. O sacratissima Verbi ancilla et mater, quam ostendit generatio Virginem, et virginitas comprobat Genitricem! patulo pietatis sinu concurrentem ad te populum suscipe: Tu profusis pietatis visceribus pascito gregem, quem suo Filius ex te progrediens mercatus est sanguine: tu praebe ubera creandis, quae nutrix facta es creatoris: tuo obsequio servitutis tuae glorifica, quos tibi dari inspicis obsequelam: simus tuo praemuniti suffragio praesidioque, qui suavi servitio tuo servitutis tuae delectamur perfrui jugo: ut omnes, qui ob honorem Conceptionis tuae hoc in loco tuis decantamus in laudibus, in tua perpetim servitute vivamus, venientes ad [Col. 1300B] eum, explosa criminum labe, cujus te votivis excolimus officiis Genitricem: ut et hic nos tu multiplici affectu tuearis in saeculum, et post ex te genitus regnaturos possideat in aeternum; qui nos docuit orare, et dicere:

Pater noster. Liberati a malo. fol. 2.

Lauda. Ecce tempus, dicit Dominus. Benedictio. Dominus Jesus Christus, qui olim ex Virgine. Quaere retro in Vesperis praecedentibus.


In exeunte Vespera.

Lauda. Virgo Israel, ornare tympanis tuis. Sono. Apparuit Angelus Mariae, dicens: Ecce. Quaere retro in primis Vesperis.

Antiphona. O quam magnum miraculum inauditum! [Col. 1300C] Virtus de coelo prospexit, obumbravit uterum Virginis. P. Potens est majestas includi infra cubiculum cordis, januis clausis. V\. Veritas de terra orta est: et justitia de coelo prospexit. P. Potens est. V\. Gloria, et honor. P. Potens est.

Dominus sit. R\. Et cum.

Lauda. Beata sum, quae credidi; P. Quoniam implebuntur omnia, quae dicta sunt mihi a Domino. Alleluia, alleluia. V\. Deus, [CCCLVI] canticum novum cantabo tibi: in psalterio decem chordarum psallam tibi. P. Quoniam implebuntur. V\. Gloria, et honor. P. Quoniam.

Hymnus. A solis ortus. Supplicatio. Oremus. Quaere in primis Vesperis.

Capitula. Beata est, Christe, gloriosa saeculi dominatrix [Col. 1300D] Maria virgo tua, quae ab Angelo credidit, quod perficerentur ea, quae a Domino dicta sunt illi: praesta ergo nobis, exposcimus, ut, qui conceptum Virginis celebrantes peregimus, ad festum nativitatis tuae emaculatis cordibus veniamus.

Pater noster. Liberati a malo. fol. 2.

Benedictio. Verbum, quod matrem fecit, ut Virgo maneret, nobis adtribuat virginitatis opem: R\. Amen. Et qui intacta ejus servavit viscera ventris, Custos dignetur vester adesse jugis; R\. Amen. Ut, qui conceptum matris celebratis ovando, Lux sitis in mundo, justificante Deo. R\. Amen.

Per misericordiam.

Lauda. Ecce tempus, dicit Dominus, in quo. [Col. 1301A] Oratio. Gratiam plenam habere. Quaere retro in primis Vesperis.



DIE XXI. IN FESTO SANCTI THOMAE APOSTOLI.



Ad Vesperum.

Lauda. Gloria, et honore. fol. CLIX. Sono. Deus praecinxit me. fol. CLVI.

Antiphona. Coronavit eum Dominus, et benedixit, et dilexit illum. P. Et supra multa munera constituit eum. V\. Os justi meditabitur sapientiam, et lingua ejus loquetur judicium. P. Et supra. V\. Gloria, et honor Patri. P. Et supra.

Dominus sit semper. R\. Et cum.

Lauda. Corona gratiarum coronavit eum Dominus. P. Et corona deliciarum protexit illum. Alleluia, [Col. 1301B] alleluia, alleluia. V\. Beatus vir, qui timet Dominum: in mandatis ejus cupit nimis. P. Et corona. V\. Gloria, et honor. P. Et corona.



Hymnus.



   Festum, Christe Rex, per orbem
Inluxit almificum,
In quo tibi confitetur
Cuncta cohors fidelium
Gloriam, persolvunt hymnum
Pro triumphis Martyrum.

   Gloriosus, ecce, tuusque
Thomas, Discipulus,
Cicatrices contractando,
Creditus est Dominus;
[Col. 1301C] Inter fratres gloriosus
Extitit Apostolus.

   Nuncius venit de Indis,
Quaerere artificem:
Architectum construere
Regium palatium:
In foro deambulabat
Cunctorum venalium.

   Habeo servum fidelem,
Locutus est Dominus,
Ut exquiris talem, aptum
Esse hunc artificem:
Abbanes videns, et gaudens,
Suscepit Apostolum.

   Traditur Regis ministris
[Col. 1301D] Sanctus Dei Apostolus:
Eliophorum ingressus,
Suscepit convivio;
Digna sui percussoris
Reddita est ultio.

   Rex ut vidit, et audivit
Insigne miraculum,
Juvenes, ut benedicat,
Supplicanter postulat:
Sic Baptismo candidatos
Consecrat velamine.

   Gundaphorus Rex Indorum,
Iniquus, ac perfidus,
Romanorum more, sibi
Voluit palatium;
[Col. 1302A] Hujus opus construere
Praecipit Apostolo.

   Sed beatus, atque sanctus
Didymus Apostolus
Erogando Regis aurum,
Construit palatium,
Rutilum, coruscum gemmis,
In supernis sedibus.

   Carcere mox Rex Abbanem
Trusit cum Apostolo:
Gath infirmus Regis frater
Migrat ab hoc saeculo;
Coelo ductus vidit dignum,
Fratrisque palatium.

   Angeli expetunt Christo;
[Col. 1302B] Ut resurgat mortuus;
[CCCLVII] Gundaphoro reddat aurum;
Emat aedificium,
Et resolvat vinculatum
Domini Discipulum.

   Illico surgens, exponit
Sacrum regi ordinem:
In carcerem deinde petit;
Ejicit Apostolum,
Obsecrant undique fratres
Veniamque criminum.

   Nunc Thomas in campum vocat
Populos Indanicos;
Lapidem conscendit altum,
Corda mulcet gentium;
[Col. 1302C] Per Baptisma pollicetur
Veniam peccaminum.

   Indiam superiorem
Visitans adgreditur,
Dogma Christi praedicando,
Fundavit Ecclesiam;
Infinita per Baptisma
Consecravit millia.

   Mira quippe, ac stupenda
Faciens miracula,
Sinticaeque restauravit
Corporalia lumina;
Laticis perfundit undam,
Illam et Mindoniam.

   Christiana jam probata
[Col. 1302D] Regis uxor Treptia,
Regnum Christi concupiscens,
Respuit terrestria,
Ulcerosus scaber
Ut sanetur, postulat.

   Precibus Thomae a Christo
Angelus dirigitur,
Exuit in parte totam
Ulcerosam tunicam;
Novae cutis indumenta
Vestivit corporea.

   Templum Solis comminutum,
Corruit cum idolo;
Ac metallum pretiosum
[Col. 1303A] Solvitur in pulverem
Rex illius civitatis
Fugit cum Carisio.

   Tunc sacerdos idolorum
Furibundus astitit
Gladio transverberavit
Sanctum Christi Martyrem
Glorioso passionis
Laureatum sanguine.

   O beata inter omnes
Edessena civitas,
Quae pignus suscepit almum
Domini Discipulum,
Ubi corpus requiescit
Cum honore conditum.

   [Col. 1303B] Inde cuncti te precamur
Summi Patris Filium,
Mitte nobis den supernis
Invictum auxilium:
Ut credentes evadamus
Aeternum supplicium;

   Ut sub uno cuncta cohors
Conjuncta fidelium,
Te sequamur, te canamus,
Te fruamur perpetim:
Humili confessione
Proclamemus gloriam.
   Gloria Patri, etc.

Supplicatio. Oremus Redemptorem mundi, mutato nomine, folio CLXXXVII.

[Col. 1303C] Capitula. Domine Deus, omnipotens Pater, qui regnas in aeternum, et in saeculum saeculi, qui in lumine habitas, incomprehensibilis: Deus qui coelum, terramque firmasti: qui duo luminaria magna fecisti: Deus qui hominum genus condidisti, ut te non solum coelestia, sed etiam terrestria conditorem suum congrua laudatione magnificarent: qui Dominum nostrum Jesum Christum Filium tuum ad nos de sede Gloriae tuae dirigere dignatus es, qui nos ab originali delicto liberaret, et tibi Deo, ut pius Dominus reformaret; ut hominem, quem invidus praedo sua deceptione demerserat in infernum, ejus invicta potentia ad sedem, unde nunquam discesserat, sublevaret in coelum; rogamus te, Domine, ut in hujus [Col. 1303D] vespertini sacrificii hora incensi, ob honorem sancti Thomae Apostoli, et martyris tui, plebi tuae propitieris, et abstergas ab eis sordes cuncti delicti: ut qui in nomine tuo vicit callidum hostem, pro nobis famulis tuis ferre non deneget opem: ut et de diaboli insidiatoris muscipula liberemur; et, cunctis peccatis abstersis, cum Sanctis tuis in regno tuo pariter tripudiemus, Piissime:

Pater noster. Liberati a malo. fol. 2.

Benedictio. Omnipotens Deus per interventum beatissimi Apostoli sui Thomae veniam vobis delictorum tribuat, et culpas vestras miseratus ignoscat. R\. Amen. Peccata vestra a vobis sustollat, et delicta vestra laxando [CCCLVIII] dimittat. R\. Amen. Criminum vestrorum maculas abluat; et intercedente [Col. 1304A] beatissimo Apostolo suo, indulgentiam vobis propitius concedat. R\. Amen.

Per misericordiam ipsius, etc.

Lauda. Statuit Dominus. fol. CLVII.

Oratio. Omnipotens Deus, qui Martyrem tuum Thomam Apostolum in miseratione, et misericordia coronasti: dum illi, et in te credere, et per te pati donasti: ut temporalem sustinens poenam, coronam raperet sempiternam: intercessione ejus praesta nobis famulis tuis, ut si passionis eminentiam non attingimus, passionis ignorantia careamus: ut quibus virtutum tituli non adscribantur ad gloriam, vitiorum dedecora deleantur, ne veniamus in poenam. R\. Amen.

Per misericordiam tuam.

Ad Matutinum. Antiphona. Labia mea aperies. [Col. 1304B] Psalmus I. Oratio. Exultent Domine. fol. CLXXX.

Antiphona. Posuisti Domine super caput ejus coronam de lapide pretioso. P. Gloriam, et magnum decorem super eum imponens. V\. Beatus vir, qui non abiit in consilio impiorum, et in via peccatorum non stetit, et in cathedra pestilentiae non sedit. P. Gloriam, et magnum. V\. Gloria, et honor Patri. P. Gloriam.

Oratio. Domine Jesu Christe, qui posuisti in capite martyris tui Thomae Apostoli coronam de lapide pretioso, in fundamento fundatam; ut non confundatur, quia in te credidit; coronetur, quia pro te animam posuit: Sit ergo intercessionibus ejus in nobis famulis tuis fides vera qua in te credamus; confessio sedula, qua te etiam coram persecutoribus promptissima [Col. 1304C] devotione confiteamur: quatenus interveniente tanto Martyre, coram te, et Angelis tuis minime confundamur. R\. Amen.

Per misericordiam tuam.

Antiphona. Perfectio, et doctrina viro sancto tuo, quem probasti, Domine, in tentatione; obtulit thymiama in conspectu tuo, P. Et adolevit incensum super altare tuum. V\. Os justi meditabitur sapientiam, et lingua ejus loquetur judicium. P. Et adolevit. V\. Gloria, et honor Patri. P. Et adolevit.

Oratio. Omnipotens Deus, qui martyrem tuum, ut supra in Vesperis.

Antiphona. Protexisti eum, Domine, a conventu malignantium Alleluia, P. Et a multitudine operantium iniquitatem Alleluia. V\. Jocunditatem fecisti cum [Col. 1304D] servo tuo Domine, secundum verbum tuum. P. Et a multitudine. V\. Gloria, et honor. P. Et a multitudine.

Oratio. Deus, qui vitam sancti tui Thomae Apostoli martyris, ea ratione erexisti, ut ille coronaretur meritis, nosque provocaremur exemplis: tribue, ut cujus hodie natalitii diem debito honore veneramur, ipsi defensori ante conspectum majestatis tuae sociemur. R\. Amen.

Per misericordiam tuam.

R\. Inveni unum justum, qui placuit ante me, et dedi signum meum inter me et ipsum: ut dum coeperit sacrificare mihi, odorabo odorem suavitatis; P. Et memor ero testamenti sancti mei: ut jam ultra non deleam universam carnem. V\. Quoniam in me speravit, liberabo eum: protegam eum, quoniam [Col. 1305A] cognovit nomen meum. P. Et memor. V\. Gloria, et honor Patri. P. Et memor.

Aliud R\. Alleluia. In labiis justi haerebit gratia: os ejus quaeretur in Ecclesia, et verba illius P. Cogitabunt recta Alleluia, alleluia. V\. De ore justi procedunt mella: dulcedo mellis est lingua ejus: favum distillans labia ejus. P. Cogitabunt. V\. Gloria, et honor. P. Cogitabunt.

Oratio. Praesta nobis, omnipotens Deus, beatissimi testis tui Thomae Apostoli assiduum patrocinium: ut ejus quoque praeclarum assequi mereamur exemplum, et sentientes impensissime suffragantem, sequamur fortissime praeliantem. R\. Amen.

Per misericordiam tuam Deus, etc.



In Laudibus.

[Col. 1305B] Ad Canticum. Antiphona. Laetor in sanctitate. Canticum. Confirmatum est cor meum. Ad Benedictus. Antiphona. Benedictio Domini in mercedem justi festinat. Canticum. Benedictus es Domine Deus. folio 6. Sono. Deus praecinxit me virtutem. folio CLVI. Lauda. Laudate Dominum. Psalmus CXLVIII.


[CCCLIX] Lectio libri Ecclesiastici Salomonis (Cap. XXXI).

R\. Deo gratias.

Beatus vir, qui inventus est sine macula: qui post aurum non abiit, nec speravit in pecuniam et thesauros. Quis est hic, et laudabimus eum? fecit enim mirabilia in vita sua. Qui probatus est in illo, et perfectus inventus est, et erit illi gloria aeterna: qui potuit transgredi, et non est transgressus; et facere mala, et non fecit: ideo stabilita sunt bona illius in [Col. 1305C] Deo, et eleemosynas illius enarrabit Ecclesia sanctorum. R\. Amen.



Hymnus.



   Cunctus mundus patule triumphat:
Jesus e coelis veniens coruscat,
Cujus adventu renovatur orbis
      Perpetim omnis,

   Promite ob Thomae gens mores beatos:
Hinc dies summus dicatur almus,
Quod fidem Christi cecinens in Indos,
      Numerat illos.

   Sanctus, et conscius Patriae supernae,
Gentem adquirit pietate Christi;
Rite conjunxit sibi Hymnum
      [Col. 1305D] Illa potenter.

   Aedem exponit nimiam in arvam
Regis ipsorum merito fruendam,
Quem potius reserata ibidem
      Intulit illam.

   Inde hic Martyr inciditur serris,
Sanctus accitus, inlita cruore
Membra sic ponit, succurrat terra
      In die altera.

   Doctus insignia socius peremptus:
Aulam frater parat, et Redemptori
Copiam reddens, Creatori nostro
      Illico parens.

   Christe cum Sanctis veneris in die,
Adtrahe Princeps populos jam ad te;
[Col. 1306A] Ignem atrocem fugiamus; ipsumque
      Coelitus canamus.

   Gloriam psallat Chorus, et resultet:
Gloriam dicat, canat, et revolvat:
Nomini Trino, Deitati soli
      Sidera clament.
   Amen.

Supplicatio. Oremus Redemptorem mundi, ut supra.

Capitula. Exaudi, Domine, has familiae tuae voces, quas humiliter in preces fundimus; et propitiatus tribue, quae supplices deprecamur: ut qui hunc celeberrimum diem in honorem beatissimi martyris tui Thomae Apostoli colimus, tam digni omnes inveniamur in hoc ipso nostrae devotionis obsequio, [Col. 1306B] quam ille hoc suo potuit obtinere suffragio, quo te jubente, dicamus:

Pater noster. Liberati a malo. fol. 2.

Lauda. In Psalterio et cithara. fol. CLX.

Benedictio. Beatissimi Martyris Thomae Apostoli vos Dominus intercessione custodiat. R\. Amen. Sperantium in se necessitates placatus intendat; R\. Amen. Et supplicantium culpas propiciatus dimittat; R\. Amen.

Per misericordiam ipsius Dei nostri, qui est benedictus, et vivit, etc.

Dominus sit semper vobiscum, R\. Et cum spiritu tuo.



DIE XXX. IN FESTO SANCTI JACOBI APOSTOLI FRATRIS SANCTI JOANNIS APOSTOLI ET EVANGELISTAE.



Ad Vesperum.
[Col. 1306C]

Lauda. Exortum est. Sono. Justorum animae. fol. CLXII.

Antiphona. Dabo sanctis meis regnum in Hierusalem: lignum enim vitae in odorem unguenti. P. Et non laborabunt, neque fatigabuntur. V\. Qui confidunt in Domino sicut mons Sion: non commovebitur in aeternum, qui habitat in Hierusalem. P. Et non. V\. Gloria, et honor. P. Et non.

Dominus sit. R\. Et cum.

Lauda. Sanguinem sanctorum. fol. CLXII.



Hymnus.



   O Dei Verbum Patris ore proditum,
Rerum Creator, et verum principium,
[Col. 1306D] Auctor perennis, lux, origo luminis,
Enixus alvo gloriosae Virginis,
Christe tu noster revera Emmanuel,

   Rex, et sacerdos, cui sacri lapides
En ter quaterni onychinus, achates,
Nitens beryllus, saphirus, carbunculus,
Vel amethystus, sardius, topazius,
Smaragdus, iaspis, ligurius, chrysolitus

   Riteque gemmis Sol, dies, duodenis
Enitens horis, margaritis optimis,
Inluxit mundo jam fugatis tenebris,
Et candelabro tibi superposito,
[CCCLX] Micans lucernis bis senis Apostolis.
Petrusque Romam, frater ejus Achajam,
Indiam Thomas, Levi Macedoniam,
[Col. 1307A] Jacobus Jebus, et Aegyptum Zelotes,
Bartholomaeus tenens Lycaoniam
Mathias Pontum, et Philippus Gallias.

   Magni deinde filii tonitrui,
Adepti fulgent prece Matris inclytae
Utrique vitae culminis insignia:
Regens Joannes dextram solus Asiam,
Ejusque frater potitus Hispaniam.

   Clari Magistro, clateris innoxia
Adsciti dextram, pacis unus foedera
Tractus: sinistram alter in sententiam,
Utrique regna, bis electa pignora,
Mitridepoli properant ad gloriam.

   Advectus, inquam, gloriosus praemio,
Electus isthinc abitur martyrio,
[Col. 1307B] Christi vocatur Zebedaei Jacobus,
Apostolatus jure implens debita,
Victorque rapit passionis stigmata.

   Divino quippe obsitus suffragio
Idem Magorum sontes iras, daemonum
Coercens virus, punit aemulantia:
Vivaxque demum in stolis, oraculis
In signo detur poenitens cor credulum.

   Perplexus olim voti compos commodat
Rima petenti aegro adminicula:
Optanti pandit fidei charismata,
Vexilla pacis ad salutis copiam,
Enseque functus se communit gloria.

   O vere digne sanctior Apostole
[Col. 1307C] Caput refulgens aureum Hispaniae!
Tutorque nobis, et patronus vernulus,
Vitando pestem, esto salus coelitus:
Omnino pelle morbum, ulcus, facinus.

   Adesto favens gregi, pius creditor,
Mitisque pastor gregi, clero, populo;
Ope superna ut fruamur gaudio:
Regno potiti vestiamur gloria
Aeterna: per te evadamus tartarum.

   Praesta, quaesumus, Unica potentia,
Replensque gloria cunctam solus machinam,
Virtus perennis ingens, adesto gloria
Aeterna; cujus laus est et clementia;
Et honor jugis affatim per saecula.
   Amen.

[Col. 1307D] Supplicatio. Oremus Redemptorem, mutato nomine, fol. CLXXXVII.

Capitula. Subjuga, Clementissime Deus, nostras tuo jugo cervices; ut onus tuum, quod amantibus leve est, ita optabili devotione feramus, sicut Jacobus Apostolus tuus pro innexo collo suo fune ad passionem tractus est laetabundus: atque hoc miraculo cor inludentis sibi ita compunxit, ut eum sacramentis instructum fidei, faceret ad gloriam pervenire martyrii: sicque ipse post in confessione Filii tui capite desecto interemptus occubuit perveniens ad eum in pace; pro quo hanc sustinuit passionem: Ipse est enim Unigenitus tuus Filius, qui dedit animam suam redemptionem pro multis; per [Col. 1308A] quem nostris, tu Deus Pater, jubeas parcere delictis.

Pater noster. Liberati a malo. fol. 2.

Benedictio. Christus Deus, Dei Patris Filius, quem Jacobus, relicto patre in navi, tota secutus est intentione cordis, indesinenter vos faciat suis inhaerere vestigiis: R\. Amen. Quique hoc Apostolo cultores daemonum convertit ad fidem, concedat nobis vana saeculi respuendo, se in veritate diligere; R\. Amen. Ut ejus remuneremini praesidiis, cujus hodie triumphum excolitis passionis. R\. Amen.

Per misericordiam.

Lauda. Gaudium sempiternum. fol. CLXII.

Oratio. Christus, cujus virtus, atque potentia tantum in Apostolo tuo Jacobo emicuit, ut in nomine [Col. 1308B] tuo emissis a se daemoniorum catervis potentialiter meruit imperare; tu Ecclesiam tuam ab adversantium impugnatione defende: ut virtute spiritus exsuperando adversa, illius doctrinam opere compleat, cujus hodie exemplum piae passionis honorat. R\. Amen.

Per.



Ad Matutinum.

Antiphona. Da nobis laetitiam. Psalmus L. Oratio. Redde nobis laetitiam. fol. CLXIII.

Antiphona 1. Dedit eis Dominus potentiam regni adversus eos, qui persequebantur illos. P. Et fuit illis in velamento diei, et in luce stellarum tota nocte. V\. Misit verbum suum, et sanavit eos: et eripuit eos de interitu eorum. P. Et fuit. V\. Gloria, [Col. 1308C] et honor. P. Et fuit.

Oratio. Christus, cujus virtus. Quaere supra in Vesperis praecedentibus.

Antiphona 2. Venite ad me, omnes sancti mei, dicit Dominus: vindemiate fructum laborum vestrorum, germen justitiae, P. Cujus odor est magnus, sicut odor liliorum et [CCCLXI] rosarum in tempore suo. V\. Venite, filii, audite me: timorem Domini docebo vos. P. Cujus odor. V\. Gloria, et honor. P. Cujus odor.

Oratio. Sancte et misericors Deus, qui glorificaris in concilio Sanctorum; magnusque metuendus super omnes gentes potentialiter existens; quem Jacobus relicto Zebedaeo patre ita secutus est, ut obnixe diligendo fieret electus in vita, mundus in conscientia, [Col. 1308D] probabilis in doctrina; postremo ita scientiam commendans ex opere, ut pro te truncato interierit capite, quem pro se vel omnibus noverit animam posuisse: tu, Domine, precibus nostris ejus obtentu fave placatus, ut veniam nostrorum mereamur apud te obtinere delictorum. R\. Amen.

Per misericordiam.

Antiphona 3. Sanctorum ossa germinabunt de loco suo, P. Et nomina eorum sicut lilia munda floruerunt. V\. O Domine salvos nos fac. O Domine bona prosperare. P. Et nomina. V\. Gloria, et honor Patri. P. Et nomina.

Oratio. Pretiosa est tuo, Domine, in conspectu mors Sanctorum tuorum: qui ad te vocans Jacobum [Col. 1309A] Apostolum utique tuum in navi retia componentem, spiritualibusque doctrinis populos ut erudiret, elegisti, et pro effusione sui sanguinis laetaretur in coelo; petimus omnipotentiam tuam, ut, dum praesentia mala patientissime toleraverimus, et nunc et in aeternum in pace, et charitate tecum sine fine vivamus. R\. Amen.

Per misericordiam.

R\. Sancti qui certamen habuerunt pro fide, inimicus in eis potestatem non habebit, quia clamaverunt una voce dicentes: P. Sanctus Deus, Sanctus fortis, exaudi nos: Sanctus immortalis, miserere nobis. V\. Vidi in coelo turbam magnam, quam dinumerare nullus poterat, et clamabant voce magna dicentes: P. Sanctus Deus. V\. Gloria, et honor. P. [Col. 1309B] Sanctus Deus.



In Laudibus.

Ad Canticum. Antiphona. Qui propria voluntate obtulistis vos discrimini, benedicite Dominum narrantes justitias ejus et clementiam in fortes Israel.

Canticum. Qui sponte obtulistis.

Ad Benedictus. Antiphona. Sancti et humiles. Canticum. Benedictus es Domine. fol. 6.

Sono. Via justorum. Lauda. Laudate Dominum. Psalmus CXLVIII. Prophetia. Justorum animae. fol. CLXVII.



Hymnus.



   Gaudeat cuncta pia plebs alumna:
Resultet voce simul et cruore:
Pacis foenore semper Christum roget
      [Col. 1309C] Laudis honore.

   Veritas, vita, spes semper tranquilla
In tui almi Jacobique sancti
Jam cruciamur, ignibus cremamur
      Catenis magnis.

   Magnus hic ait Dominusque noster:
Dira resolve ignea catena
Nihil nocente: mihi nunc afferte
      Magum iniquum;

   Ad cujus jussu protinus occurrerunt:
Eum jam vinctum ante pedes sistunt;
Ut dimicentur, atque vindicentur,
      Et crucientur.

   Respice post hinc te habere patrem
[Col. 1309D] Quamquam iniquum, generi humano
Christum quem negabas, Creatorem esse,
      Verum agnosce.

   Verum agnosco, ait, Salvatorem,
Teque exposco, Sancte intercessor:
Veniam, credo, Domino favente,
      Te dare posse.

   Sustulit post hinc ferientis ulcus;
At collo fune tractatus, colligatur
Sic ab Herode capite plectitur,
      Sic ordinatur.

   Et ducunt vinctum transeuntem vicum,
Claudus ab eo quaerit alimentum,
Cujus virtute agitur rectus: sanus
      Pergit ad horam.

   [Col. 1310A] Tunc cernit tortor clodo gressu dato
Sic affatus: Christus conlaudatur;
Cujus virtute aegris salus datur
      Per suos Sanctos.

   Gloriam psallat chorus, et resultet;
Gloriam dicat, canat, et revolvat:
Nomini Trino, Deitati soli
      Sidera clament.
         Amen.

Supplicatio. Oremus redemptorem. Capitula. Subjuga clementissime Deus. Lauda. Gaudium sempiternum. Benedictio. Christus Deus Dei Patris, ut supra in Vesperis praecedentibus.



DIE XXXI. IN FESTO SANCTAE COLUMBAE VIRGINIS.



Ad Vesperum.
[Col. 1310B]

[CCCLXII] Lauda. Speravit anima mea. fol. CLXXIX. Sono. Dominus Deus coeli. Antiphona. Virgo prudentissima. fol. CLXXIX. Lauda. Sicut palma. fol. CLXXX.



Hymnus.



   Nardus Columbae floruit,
Ligustra flagrant hortuli;
Fulcite laetam floribus,
Stipate malis Virginem.

   Haec Regis apta amplexibus,
Et osculis: gratissima
Christo fidem, quam sponderat
Cruoris arrha consecrat.

   Igne gemellos saeculi
[Col. 1310C] Stravit, subegit, depulit;
Flammam petulcam Barbari,
Focosque admotos sibi.

   Cum in lupanar posita
Intrantes ad se, luridam
Libidinem compescuit,
Seseque flammis exurit.

   Sic liberata ab ignibus,
Locis retracta scenicis,
Mucrone stricto plectitur,
Nuptura coelo adsciscitur;

   Cui vox ab astris resonans:
Veni Columba, personat;
Tu vocibus nostris favens,
Fac nos Polorum compotes.

   [Col. 1310D] Praesta, Pater piissime,
Patrique compar Unice,
Cum Spiritu Paraclito
Regnans per omne saeculum.
      Amen.

Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut nos gratia nativitatis suae, et per intercessionem sanctae Columbae virginis et martyris suae, nobis remissionem, et pacem donare dignetur. R\. Praesta Aeterne Omnipotens Deus.

Capitula. Deus, qui beatissimam Columbam columbarum simplicitate fecisti esse mirificam, ut innocentia fidei Christianae te et Virgo sequeretur et Martyr: dum tibi et corpus intactum servavit. et victrix [Col. 1311A] jam Martyr adhaesit: dum data a te, formata e coelis voce, vocatur, et per te in coelis mirifice coronatur; optata nostris mentibus gaudia praesta, ut ejus meritis nostrorum criminum victores effecti, in coelestibus mereamur sedibus conlocari.

Pater noster. Liberati a malo. fol. 2.

Benedictio. Deus, qui beatissimam Columbam virginem victricem esse voluit flammae, extinguat in vobis omnem carnis titillationis ardorem: R\. Amen. Et per quem illa coeleste voce meruit vocari ad praemium, per eam vos mereamini sanctitatis obtinere propositum; R\. Amen. Ut exemplo ejus, sicut illa pro eo cervicem suam materiali subdidit gladio, ita vos animas vestras divino semper subjugetis imperio. R\. Amen.

[Col. 1311B] Per misericordiam ipsius, etc.

Lauda. Speciosa facta es. fol. CLXXIX.

Oratio. Omnipotens, sempiterne Deus, qui beatam Columbam virginem, et martyrem tuam, per martyrii palmam hodierna die fecisti conscendere gloriam: da nobis, ejus suffragantibus meritis, cunctorum veniam delictorum, ut ad ejusdem mereamur pertingere consortia. R\. Amen.

Per misericordiam.



Ad Matutinum.


Antiphona. Labia mea aperies. Psalmus L.

Oratio. Exultent Domine. fol. CLXXX.

Antiphona. Columba speciosa, perfecta, auro gemmisque praecincta; P. Cujus caput plenum est rore, et crines guttis. V\. Audi filia, et vide, et inclina [Col. 1311C] aurem tuam: et obliviscere populum tuum, et domum patris tui. P. Cujus caput. V\. Gloria, et honor Patri, etc. P. Cujus caput.

Oratio. Una, et perfecta virgo Christi Columba, quae et unitate fidei clara, et perfectione operum monstraris esse conspicua; fac nos ergo precibus tuis intra sinum matris Ecclesiae ita inculpabiliter degere, ut coronandi ad promissa mereamur coelestia pervenire. R\. Amen.

Per misericordiam tuam, etc.

Antiphona. Una es proxima mea: una es Columba mea, P. Et macula non est in te. V\. Per diem sol non uret te: neque luna per noctem. P. Et macula non. V\. Gloria, et honor. P. Et macula.

[Col. 1311D] [CCCLXIII] Oratio. Una, nec divisa proxima tua, Christe, Ecclesia: una est ecce Columba, quae nec in fide habens rugam, nec in opere maculam; interpellet te, quaesumus, pro criminibus nostris, ut in ejus corpore felicitate perpetua consistentes, aeternorum civium mereamur esse participes. R\. Amen.

Per misericordiam.

Antiphona. Veni Columba sponsa a Libano, veni a montibus pascuae. P. Curramus in odorem unguentorum tuorum. V\. Non det in commotionem pedem tuum: neque obdormiet qui custodit te. P. Curramus. V\. Gloria, et honor. P. Curramus.

Oratio. Bona est, Domine, proxima tua virgo Columba, quae dum proxima tibi efficitur, soror tua de sanguine speciosa monstratur per propriam passionem; [Col. 1312A] ejus ergo interventu passionum a nobis maculas terge, ut speciosi a te et votis, et operibus redditi, portas aeternae Hierusalem mereamur introire beati. R\. Amen.

Per misericordiam.

R\. Gaude filia Sion, dicit Dominus: Spiritus meus, qui est in te, et verba mea, quae posui in corde tuo, non recedant de ore tuo, nec de ore seminis tui P. Usque in sempiternum. V\. Lauda Hierusalem Dominum: conlauda Deum tuum Sion. P. Usque. V\. Gloria, et honor, etc. P. Usque.

Oratio. Omnipotens sempiterne Deus, qui. Quaere in Vesperis praecedentibus.



In Laudibus.

Ad Canticum. Antiphona. Filia Sion. Canticum. [Col. 1312B] Gaudens gaudebo. Ad Benedictus. Antiphona. Benedictus Dominus. Canticum. Benedictus es Domine Deus. Sono. Dominus Deus coeli. Lauda. Laudate Dominum. Psalmus CXLVIII. Prophetia. Longe Dominus apparuit mihi. Quaere fol. CLXXXI. Hymnus. Nardus Columbae. Supplicatio. Oremus Redemptorem mundi Dominum nostrum; supra in Vesperis.

Capitula. Domine Jesu Christe, qui sermonibus Columbae beatissimae virginis et martyris, evertis sensum juvenis petulantis: ut, qui nomen tuum blasphematurus, ad Virginis prostitutionem ingreditur, praedicator tuus esse, egrediens monstraretur; da nobis meritis Virginis tuae, ut de malis actibus vitam in melius commutemus, quo incentivis carentes libidinum, aeternorum mereamur percipere praemia [Col. 1312C] gaudiorum.

Pater noster. Liberati a malo. fol. 2. Lauda. Speciosa facta es, et suavis, supra in Vesperis.

Benedictio. Deus, qui unitate et perfectione Columbae virginis gaudet, innocentia vos columbarum remuneret: R\. Amen. Et qui se de coelo vocibus intonans, apertos ejus meritis nuntiat coelos, vos in coelestibus conlocet sedibus numerandos; R\. Amen. Ut qui illam oblectatur post gloriam passionis, illic muneranda semper dirigatur acies mentis nostrae. R\. Amen. Per misericordiam ipsius Dei nostri.

Ad Tertiam de Defunctis quae debet ingredi in fine Laudum de Defunctis, fol. CLVI. Ubi dicit: Incipit Officium.

Antiphona. Redime me Domine, et miserere mei; [Col. 1312D] ut in Ecclesiis benedicam te Domine.


Psalmus XXV.

Judica me Domine, quoniam ego in innocentia mea ingressus sum: * et in Domino sperans non infirmabor.

Proba me Domine, et tenta me: * ure renes meos et cor meum.

Quoniam misericordia tua ante oculos meos est: * et complacui in veritate tua.

Non sedi in concilio vanitatis: * et cum iniqua gerentibus non introibo.

Odivi congregationes malignorum: * et cum impiis non sedebo.

Lavabo inter innocentes manus meas: * et circumdabo altare tuum Domine.

[Col. 1313A] Ut audiam vocem laudis tuae, * et enarrem universa mirabilia tua.

Domine dilexi decorem domus tuae, * et locum habitationis gloriae tuae.

Ne perdas cum impiis animam meam, * et cum viris sanguinum vitam meam:

In quorum manibus iniquitates sunt * dextera eorum repleta est muneribus.

Ego autem in innocentia ingressus sum: * [CCCLXIV] redime me, et miserere mei.

Pes enim meus stetit in via recta: * in ecclesiis benedicam te Domine.

Gloria, et honor.

Oratio. Redime nos Domine, et miserere nobis; ut vox nostra tibi in Ecclesiis psallat, et vita te in [Col. 1313B] plebibus benedicat: ure renes nostros et cor nostrum tuae charitatis examine; atque a nobis omnes hactenus reseca voluptates: ut nec libido renum nostrorum compagem solvat; et fluxus malae cogitationis a sede nostri cordis abscedat. R\. Amen.

Per.

Antiphona 1. Exaudi Domine vocem meam, quam clamavi ad te: miserere mei, et exaudi me.


Psalmus XXVI.

Dominus illuminatio mea, et salus mea, * quem timebo?

Dominus defensor vitae meae, * a quo trepidabo?

Dum appropiant super me nocentes, * ut edant carnes meas:

[Col. 1313C] Qui tribulant me inimici mei, * ipsi infirmati sunt et ceciderunt.

Si consistant adversum me castra, non timebit cor meum. * Si exurgat adversum me praelium, in hoc ego sperabo.

Unam petii a Domino, hanc requiram, * ut inhabitem in domo Domini omnibus diebus vitae meae:

Ut videam voluntatem Domini, * et protegar in templo sancto ejus.

Quoniam abscondit me in tabernaculo suo in die malorum: * protexit me in abscondito tabernaculi sui.

In petra exaltavit me: * et nunc ecce exaltavit caput meum super inimicos meos.

[Col. 1313D] Circuibo, et immolabo in tabernaculo ejus hostiam jubilationis: * cantabo, et psalmum dicam Domino.

Exaudi Domine vocem meam, quam clamavi a te: * miserere mei, et exaudi me.

Tibi dixit cor meum, quaesivi faciem tuam: * vultum tuum Domine requiram.

[Col. 1314A] Ne avertas faciem tuam a me: * et ne declines in ira a servo tuo.

Adjutor meus es tu Domine * ne derelinquas me, neque despicias me Deus salutaris meus.

Quoniam pater meus et mater mea derelinquerunt me: * Dominus autem assumpsit me.

Legem mihi constitue Domine in via tua: * et dirige me in semita recta propter inimicos meos.

Ne tradas me in animas persequentium me: * quoniam insurrexerunt in me testes iniqui, et mentita est iniquitas sibi.

Credo videre bona Domini * in terra viventium.

Expecta Dominum, viriliter age: * et confortetur cor tuum, et expecta Dominum.

[Col. 1314B] Gloria, et honor.

Oratio. Exaudi Domine vocem nostram, qua clamamus ad te; et cor nostrum quaerat faciem tuam: ut qui te nunc conspicimus per aenigma; facie ad faciem praesentes domus tuae possimus beatitudinem promereri. R\. Amen.

Per.

Antiphona 2. Dominus adjutor meus: et in ipso speravit cor meum et adjutus sum. Psalmus David XXVII.

R\. Defensor juste, defende nos, et libera nos P. De manu inimicorum nostrorum. V\ Deus in nomine tuo salvos nos fac: et in virtute tua libera nos. P. De manu. V\. Gloria. Reiteretur Responsorium.

[Col. 1314C] Lauda. Alleluia, alleluia, alleluia. Deus exaudi orationem nostram: P. Alleluia, alleluia, alleluia. V\. Et clamor noster ad te veniat. P. Alleluia, alleluia, alleluia.

Preces. Miserere Domine; P. Qui potens es in misericordia, V\. Audi preces supplicum; P. Qui potens. V\. Benigno vultu nos conspice; P. Qui potens. V\. Crimina nostra dilue; P. Qui potens. V\. Delictis tribue veniam; P. Qui potens. V\, Defunctis dona requiem; P. Qui potens. Reiteretur Miserere.

Capitula. Adjutor et Redemptor noster et Domine adjuva nos: et refloreat caro nostra vel virore pudicitiae, vel sanctimoniae novitate: et quia tu fortitudo [Col. 1314D] plebis tuae es, populum tuum salva, et hereditatem tuam copia benedictionis exalta.

Pater noster. A malo nos libera. fol. 10.

In nomine Domini nostri Jesu Christi, omnes animae fidelium defunctorum per misericordiam Dei sine fine requiescant in pace. R\. Deo gratias.




[Col. 1315]
APPENDIX. FESTA BREVIARIO GOTHICO-HISPANO ADDITA IN EDITIONE CARDINALIS XIMENII, ANNO MDII; NUNC VERO HIC APPOSITA, Ne hujusmodi rei memoria pereat. (C)

[Col. 1315A] 1 Invenitur folio CCLI, col. 3, praedictae editionis sequens Festum in prima Dominica post sanctum Pentecosten.

Qui vult scire, et denuntiare populo, quot sunt dies indulgentiae, quae a summis Pontificibus, omnibus in Christo fidelibus vere poenitentibus, divina Officia audientibus in hoc sanctissimo Festo conceduntur, sciat isto modo:

Papa Urbanus, hujus solemnitatis institutor, concessit primis Vesperis centum: Matutinis centum: Missae centum: Secundis Vesperis centum; cuilibet vero aliarum Horarum minorum quadraginta: Cuilibet diei Octavarum omnibus Horis simul, centum.

Papa Martinus omnes istas indulgentias suo ordine n duplo concessit.

[Col. 1315B] Papa vero Eugenius tot concessit quot Martinus. Sunt igitur primis Vesperis ducentum: Matutinis ducentum: Missae ducentum: secundis Vesperis ducentum: cuilibet aliarum Horarum ducentum: Cuilibet vero diei Octavarum ad omnes Horas simul, ducentum: Jejunanti vigilia, vel facienti aliquam eleemosynam loco jejunii, ducentum. Si festum Corporis Christi, et Nativitatis Sancti Joannis Baptistae eodem die occurrerint, fiat ad plenum de Corpore Christi.

In Sexta vero feria fiat ad plenum de Sancto Joanne, cum commemoratione Corporis Christi. Per totam autem Octavam, fiat ad plenum de Corpore Christi, cum commemoratione Sancti Joannis.



IN FESTO CORPORIS CHRISTI.



Ad Vesperum.

[Col. 1315C] Lauda. Apud te est Domine. P. Fons vitae: et in lumine tuo videbimus lumen. V\. Filii hominum, in protectione alarum tuarum sperabunt: et inebriabuntur ab uberibus domus tuae: et torrente voluntatis tuae potum dabis eis. P. Fons vitae.

Oratio. Domine, apud quem est fons vitae. Quaere fol. 423.

Sono. Accepit Jesus panem, et benedixit, deditque discipulis suis, et dixit: Accipite, et comedite: hoc est corpus meum. Alleluia.

Dominus sit semper. R\. Et cum.

Antiphona. Dominus paravit mensam suam. Misit servos suos, convocans cum multa praedicatione ad craterem, dicens: Si quis est insipiens, divertat [Col. 1316A] a me. Et egentibus sensu dixit: P. Venite, et edite de meis panibus. V\. Panem Angelorum manducavit homo, omne delectamentum in se habentem. P. Venite, et edite. V\. Gloria, et honor Patri. P. Venite.

Dominus sit semper. R\. Et cum.

Lauda. Bibite vinum quod miscui vobis. Alleluia. P. Derelinquite insipientiam, et vivatis. Alleluia, alleluia. V\. Educas panem de terra, et vinum laetificat cor hominis. P. Derelinquite. V\. Gloria, et honor. P. Derelinquite.



Hymnus.



   Pange lingua gloriosi
Corporis mysterium,
Sanguinisque pretiosi,
[Col. 1316B] Quem in mundi pretium
Fructus ventris generosi
Rex effudit gentium.

   Nobis datus, nobis natus
Ex intacta Virgine,
Et in mundo conversatus,
Sparso verbi semine;
Sui moras incolatus
Miro clausit ordine.

   In supremae nocte coenae,
Recumbens cum fratribus,
Observata lege plene
Cibis in legalibus,
Cibum turbae duodenae
[Col. 1316C] Se dat suis manibus.

   Verbum caro, panem verum
Verbo carnem efficit:
Fitque sanguis Christi merum,
Et si sensus deficit:
2 Ad firmandum cor syncerum
Sola fides sufficit.

   Tantum ergo Sacramentum
Veneremur cernui:
Et antiquum documentum
Novo cedat ritui:
Praestet fides supplementum
Sensuum defectui.

   Genitori, Genitoque,
Laus et jubilatio,
[Col. 1317A] Salus, honor, virtus quoque,
Sit et benedictio:
Procedenti ab utroque
Compar sit laudatio.
   Amen.

Supplicatio. Oremus pium, et exaudibilem Dominum nostrum Jesum Christum, cum omni supplicatione rogemus; ut gratia Corporis, et Sanguinis ipsius nobis remissionem peccatorum, et pacem nobis donare dignetur. R\. Praesta Aeterne omnipotens Deus.

Kyrie eleison. R\. Kyrie eleison. Christe eleison.

Capitula. Omnipotens Immense et Misericors Domine, quem non totiens delinquendo exasperant peccatores, oppone irae tuae misericordiam: et quotiens [Col. 1317B] te provocamus ut ferias, totiens tibi tua pietas interveniat, ut ignoscas. Satia nos itaque pane Angelorum, ut ejus percepta fortitudine, et maligni callidam versutiam devincamus, et patefactis coeli januis, ad eundem cibum, te adjuvante, introeamus.

Pater noster. Liberati a malo. fol. 2.

Benedictio. Omnipotentis Dei vos gratia protegat, famemque vestram spirituali cibo reficiat. R\. Amen. Sitim quoque vestram justitiae fluminibus inriget, atque novum dulcedinis suae animis vestris infundat saporem. R\. Amen. Ut tam carne contriti, quam spiritu sanctificati, ab eo mereamini coelesti dono beatificari. R\. Amen.

Per misericordiam ipsius.

Lauda. Similiter. Alleluia et calicem et Alleluia. [Col. 1317C] P. Postquam coenavit, dicens Alleluia: V\. Calicem salutaris accipiam: et nomen Domini invocabo. P. Postquam. V\. Gloria, et honor. P. Postquam coenavit.

Oratio. Deus, qui nobis sub Sacramento mirabili passionis tuae memoriam reliquisti: tribue quaesumus, ita nos Corporis, et Sanguinis tui sacra mysteria venerari; ut redemptionis tuae fructum in nobis jugiter sentiamus. R\. Amen.

Per misericordiam tuam.

In nomine Domini nostri Jesu Christi.



Ad Matutinum.

Antiphona. Ego dormivi, et resurrexi: quoniam Dominus suscepit me. Psalmus III.

[Col. 1317D] Oratio. Domine Jesu Christe, qui pro nobis soporem mortis ideo suscepisti, ne nos amplius obdormiremus in morte; dona, ut qui te moriente renascimur, te etiam vivificante a peccatorum lecto surgamus: nec ultra jam obruamur poena peccati, qui nos redemptos congaudemus pretio sacri Sanguinis tui. R\. Amen.

Per misericordiam tuam, etc.

Antiphona 1. Sapientia aedificavit sibi domum, et subdidit columnas septem. Mactavit suas hostias, P. Miscuit vinum suum in cratere, et paravit suam mensam. V\. Et manducaverunt, et saturati sunt nimis, et desiderium eorum attulit eis: non sunt fraudati a desiderio suo. P. Miscuit. V\. Gloria, et honor Patri. P. Miscuit vinum.

[Col. 1318A] Oratio. Deus, qui panem coeli filiis hominum tribuis, terrenumque animal Angelorum adipe satias; frumentationem verbi tui nobis in abundantia tribue: eoque nos spirituali refice cibo, quo Patres nostros aluisti in eremo. R\. Amen.

Per misericordiam tuam Deus noster, etc.

Antiphona 2. Bibite vinum quod miscui vobis. P. Derelinquite insipientiam, et vivetis; et quaerite prudentiam, ut in aeternum regnetis. V\. Panem Angelorum manducavit homo, omne delectamentum in se habentem. P. Derelinquite. V\. Gloria, et honor. P. Derelinquite.

Oratio. Pars hereditatis nostrae, Domine, in tua consistit aeternitate: Unde precamur te Domine, pietate solita hereditatem tuam conserva; et calicem [Col. 1318B] coenae Domini, quem potasti pro ea, semper ei pro remedio praesta: ut sicut redemptionis praeclara sunt munera, ita Redemptoris sit adquisitio copiosa: quique redempti sumus cruce tua, simus perpetim hereditas tua: ut nec in infernum animam nostram relinquas; sed incorruptae tecum semper victoriam adtollas. R\. Amen.

Per misericordiam tuam.

3 Antiphona 3. Unus panis, et unum corpus multi sumus: P. Omnes, qui de uno pane, et de uno Calice participamus. V\. Parasti in dulcedine tua, Deus pauperi: Deus, qui habitare facis unanimes in domo. P. Omnes, qui. V\. Gloria, et honor. P. Omnes, qui.

Oratio. Quot sibi, Domine, praestitisti redemptionis [Col. 1318C] tuae beneficiis, tua tibi retribuat creatura; quae percepto Calice salutaris evadere se sentit mortis dispendia, nisi ut redemptioni tuae fidelia deferat vota; et mortificata obscuritate in atriis domus Dei famulatus exhibeat obsequelam. Sanitatem, Deus noster tribue: ut disruptis peccaminum vinculis, opus, quo placeris, agamus, atque in medio Hierusalem in laudem tuam placens tibi sacrificium offeramus: quosque nunc mendaces profert mentis excessus; illos catholicae credulitatis veritas ad te visendum intromittat securos. R\. Amen.

Per.

R\. Hic est panis de coelo descendens: si quis ex ipso manducaverit, non morietur; sed habebit vitam [Col. 1318D] aeternam: et ego suscitabo eum in novissimo. P. Si quis sitit, veniat ad me, et bibat. Qui credunt in me, flumina de ventre ejus fluent aquae vivae. V\. Caro mea, vere est cibus, et Sanguis meus vere est potus. P. Si quis.

Oratio. Domine virtutum, orationes servorum tuorum non iratus, sed placatus accipe: et quae nos orare oporteat, dignare monstrare: eosque aeternitatis cibo conforta, quos panis lachrymarum conturbat: et tam mensurabili fletu flumina lachrymarum oculi fluant, ut miserationum tuarum copiam, criminibus elisis, inflectant; quique Redemptoris nostri adventum trementes pavemus, ejus gloriosum conspectum, te tribuente, pacatissimum contemplemur. R\. Amen.

[Col. 1319A] Per misericordiam.



In Laudibus.

Ad Canticum. Antiphona. Sacrificium justi acceptum est, et memoriam ejus non obliviscetur Dominus.


Canticum Ecclesiastici Salomonis (Cap. XXXV).

Sacrificium salutare est attendere mandatis, et discedere ab omni iniquitate; * propitiationem litare sacrificium.

Qui facit misericordiam, * offert sacrificium.

Beneplacitum est Domino recedere ab omni iniquitate: * et deprecatio recedere ab injustitia.

Non apparebis ante conspectum Dei tui vacuus: * quod haec omnia propter mandata Domini fluunt.

Oblatio justi impinguat altare, * et odor suavitatis [Col. 1319B] est in conspectu Altissimi.

Sacrificium justi acceptum est, * et memoriam ejus non obliviscetur Dominus.

Ad Benedictus. Antiphona. Sacerdotes sancti incensum, et panes offerunt Deo.

Canticum. Benedictus es Domine Deus. folio 6.

Sono. Ego sum panis vivus, qui de coelo descendi: si quis manducaverit ex hoc pane, vivet in aeternum. Alleluia.

Lauda. Laudate Dominum de coelis Alleluia: laudate eum omnes Angeli ejus: Alleluia. Psalmus CXLVIII.


Lectio libri Sapientiae Salomonis (Cap. VIII).

R\. Deo gratias.

Beatus homo qui audit, et qui vigilat ad fores meas [Col. 1319C] quotidie, et observat ad postes ostii mei. Qui me invenerit, inveniet vitam, et hauriet salutem a Domino. Qui autem in me peccaverit, laedet animam suam; et omnes, qui me oderunt diligunt mortem (Cap. IX). Sapientia aedificavit sibi domum, excidit columnas septem. Immolavit victimas suas, miscuit vinum, et posuit mensam suam. Misit servos suos vocare ad arcem, et moenia civitatis, dicens: Si quis est parvulus, veniat ad me. Et insipientibus locutus est: Venite, comedite panem meum, et bibite vinum quod miscui vobis. Relinquite infantiam, et videte, et ambulate per vias prudentiae. R\. Amen.



Hymnus.



   Sacris solemniis juncta sint gaudia,
[Col. 1319D] Et ex praecordiis sonent praeconia:
Recedant vetera, nova sint omnia,
      Corda, voces, et opera.

   Noctis recolitur coena novissima,
Qua Christus creditur agnum et azyma
Dedisse fratribus, juxta legitima
      Priscis indulta patribus.

   Post agnum typicum, expletis epulis,
Corpus Dominicum datum discipulis,
4 Sic totum omnibus, quod totum singulis,
      Ejus fatemur manibus.

   Dedit ex frugibus corporis ferculum,
Dedit ex vitibus sanguinis poculum,
Dicens, Accipite quod trado vasculum,
      Omnes ex eo bibite.

   [Col. 1320A] Sic sacrificium istud instituit,
Cujus officium committi voluit
Solis Presbyteris, quibus sic congruit,
      Ut sumant, et dent caeteris.

   Panis Angelicus fit panis hominum,
Dat panis coelitus figuris terminum:
O res mirabilis! manducat Dominum
      Pauper, servus, et humilis.

   Te Trina Deitas, unaque poscimus,
Sic nos tu visitas, sicut te colimus:
Per tuas semitas duc nos quo tendimus,
      Ad lucem, quam tu habitas.
   R\. Amen.

Supplicatio. Oremus pium. Hic supra folio 2.

Capitula. Ponentes spem nostram in te, Domine, [Col. 1320B] non obliviscimur operum tuorum, cum per justitiam, atque clementiam, mirabilis in sanctis, et terribilis ostenderis impiis: qui opportuna remedia justis; ac debita supplicia recompensas iniquis: quaesumus, itaque piissime: ut quos a terrenis hostibus eruis, praeceptorum luce clarifices: tentationum fluctus amovens, iter salutiferum pandas: Christi tui Corpore, tamquam coelesti pane, in hujus saeculi deserto reficias.

Pater noster. Liberati a malo. fol. 2.

Lauda. Similiter Alleluia et calicem. Hic supra folio 2.

Oratio. Deus, qui unigeniti filii tui, Domini nostri Jesu Christi, pretioso sanguine humanum genus redimere [Col. 1320C] voluisti: concede propitius: ut qui ad adorandum vivificum corpus Christi advenimus, a peccatorum nostrorum nexibus liberemur. R\. Amen.

Per misericordiam.



Ad Tertiam.

R\. Caro mea, vere est cibus: et sanguis meus, vere est potus. P. Qui manducat meam carnem, et bibit meum sanguinem, in me manet, et ego in illo. Alleluia. V\. Meus est cibus, ut faciam voluntatem ejus, qui misit me, ut perficiam opus ejus. P. Qui manducat. V\. Gloria, et honor Patri. P. Qui manducat.

Prophetia. Beatus homo, qui audit me. Require retro in Matutinis superioribus.

Lauda. Alleluia. Panem de coelo dedit eis, Alleluia. [Col. 1320D] V\. Panem Angelorum manducavit homo. P. Alleluia.



Hymnus.



   Verbum supernum prodiens,
Nec Patris linquens dexteram,
Ad opus suum exiens,
Venit ad vitae vesperum.

   In morte a discipulo
Suis tradendus aemulis:
Prius in vitae ferculo
Se tradidit discipulis.

   Uni trinoque Domino
Sit sempiterna gloria:
Qui vitam sine termino
[Col. 1321A] Nobis donet in patria.
   Amen.

V\. Cibavit illos ex adipe frumenti: R\. Et de petra melle saturavit eos.

Supplicatio. Oremus pium. hic supra folio 2.

Capitula. Excelse Domine esto adjutor noster; et ad tuorum liberationem properans occurre celeriter: ut de abundantia virtutis repleamur adjutorio fortitudinis; et ex redundantis gratiae donis ditemur muneribus: ac profitentes ore dilectionem, lingua mendacio non torpeat: sed puritatem mentis assignet nostri professio oris; et organo pectoris laus tua nostris semper resonet in labiis.

Pater noster. Liberati a malo. fol. 2.

Benedictio. Benedicat vobis omnipotens Dominus, [Col. 1321B] qui est omnium Creator, et Conditor sempiternus. R\. Amen. Corpus vestrum servet immaculatum, et animas vestras misericorditer tueatur: R\. Amen. Sicque vos ab omni crimine peccatorum reddat innoxios, ut in vobis permaneat Spiritus Sanctus. R\. Amen.

Per misericordiam.

Per alias Horas, scilicet a Sexta, et Nona, omnia dicantur, ut in diebus festivis, quae dicuntur per totum annum.

Per Octavam Corporis Christi, omnia dicantur, ut in die.



FESTA JANUARII.



In Sancti Pauli primi Eremitae.

[Col. 1321C] Omnia dicantur unius Confessoris simplicis. fol. CLXXV.



In Sancti Juliani Presbyteri.

Omnia dicantur 5 unius Confessoris novem lectionum, folio CLXXV.



In Octava Epiphaniae Domini.

Omnia dicantur sicut in die, fol. 85.



In Sancti Hilarii Episcopi.

Omnia dicantur unius Confessoris Pontificis, fol CLXIX.



In Sancti Felicis in Pincis Martyris et Confessoris

Omnia dicantur unius Martyris novem lectionum, fol. CLX.



In Sancti Mauri Abbatis.

[Col. 1321D] Omnia dicantur unius Confessoris novem lectionum, fol. CLXIX.



In Sancti Marcelli Papae et Martyris.

Omnia dicantur unius Martyris Pontificis, fol. CLVI.



In Sancti Antonii Monachi.

Omnia dicantur unius Confessoris simplicis quatuor capparum, fol. CLXXIII.



In Spensipi et Lesipi.

Omnia dicantur plurimorum Martyrum, fol. CLXVIII.



In Sanctae Priscae Virginis.

Omnia dicantur unius Virginis, fol. CLXXIX.



In Sancti Juliani Episcopi et Confessoris.

Omnia dicantur unius Confessoris Pontificis, fol. CLXIX.



In Sancti Ildefonsi Episcopi et Confessoris.
[Col. 1322A]

Omnia dicantur unius Confessoris Pontificis, sex capparum, fol. CLXIX.



In Sancti Timothei Episcopi discipuli Pauli.

Omnia dicantur unius Confessoris Pontificis, fol. CLXIX.



In Solemnitate Sanctae Mariae de Pace.

Omnia dicantur ut in festo Assumptionis Virginis Mariae, fol. CCLXXXII. Ubi dicitur Assumptio, ibi dicatur Descensio.



In Conversione Sancti Pauli Apostoli.

Omnia dicantur unius Confessoris Pontificis, fol. CLXIX.



In Sancti Projecti Martyris.

Omnia dicantur unius Martyris novem lectionum. folio. CLVI.



In Sancti Polycarpi Episcopi et Martyris.
[Col. 1322B]

Omnia dicantur unius Martyris Pontificis novem lectionum, fol. CLVI.



In Sancti Joannis Chrysostomi Episcopi.

Omnia dicantur unius Confessoris Pontificis, fol. CLXIX.



In Sancti Joannis Presbyteri et Confessoris.

Omnia dicantur unius Confessoris, fol. CLXXIII.



In Sanctae Agnetis secundo.

Omnia dicantur unius Virginis, fol. CLXXIX.



In Sancti Valerii Episcopi, et Confessoris.

Omnia dicantur unius Martyris Pontificis, fol. CLIX.



In Octava Sancti Ildefonsi.

Omnia dicantur unius Confessoris Pontificis, fol. [Col. 1322C] CLXIX.



In Sanctae Matildis reginae.

Omnia dicantur unius Virginis, fol. CLXXIX.



In Sanctorum Cyri et Joannis Martyrum

Omnia dicantur plurimorum Martyrum novem lectionum, fol. CLXIX.



In Sancti Ignatii Episcopi et Martyris.

Omnia dicantur unius Martyris Pontificis, fol. CLIX.



FESTA FEBRUARII.



In Sanctae Birgittae virginis.

Omnia dicantur unius Virginis, fol. CLXXIX.



In Sancti Blasii Episcopi et Martyris.

Omnia dicantur unius Martyris Pontificis sex capparum, fol. CLVI.



In Sancti Gilberti Confessoris.
[Col. 1322D]

Omnia dicantur unius Confessoris novem lectionum, fol. CLXXV.



In Sancti Vedasti et Amandi Episcoporum.

Omnia dicantur plurimorum Confessorum, fol. CLXXVII.



In Sanctae Apolloniae virginis et martyris.

Omnia dicantur unius virginis, fol. CLXXIX.



In Sanctae Scholasticae virginis.

Omnia dicantur unius virginis, fol. CLXXIX.



In Translatione Sancti Eugenii Episcopi.

Omnia dicantur unius martyris Pontificis, fol. CLIX.



In Sancti Valentini martyris.

Omnia dicantur unius martyris, novem lectionum, fol. CLIX.



In Sanctae Julianae virginis et martyris.
[Col. 1323A]

Omnia dicantur unius Virginis, fol. CLXXIX.



Pantaleonis martyris, sociorumque ejus.

Omnia dicantur plurimorum Martyrum sex capparum, fol. CLXII.



In Sancti Columbani Abbatis.

Omnia dicantur unius Confessoris simplicis novem lectionum, fol. CLXXV.



In Translatione Sancti Augustini.

Omnia dicantur unius Confessoris Pontificis, fol. CLXIX.



FESTA MARTII.



In Sancti Adriani martyris.

Omnia dicantur unius martyris simplicis, fol. CLX.



In Sancti Donati martyris.
[Col. 1323B]

Omnia dicantur unius martyris simplicis, fol. CLX.



In Sancti Thomae de Aquino, de Ordine Praedicatorum.

Omnia 6 dicantur unius Confessoris non Pontificis, fol. CLXXIII.



In Sanctae Perpetuae et Felicitatis.

Omnia dicantur plurimarum Virginum, fol. CLXXXII.



In Sancti Juliani Episcopi et Confessoris.

Omnia dicantur unius Confessoris Pontificis, fol. CLXIX.



In Sanctae Apolloniae virginis.

Omnia dicantur unius Virginis, fol. CLXXIX.



In Sancti Facundi et Primitivi martyrum.

Omnia dicantur plurimorum martyrum novem lectionum, fol. CLXVIII.



In Sancti Gregorii Papae et Confessoris.
[Col. 1323C]

Omnia dicantur unius Confessoris Pontificis, fol. CLXIX.



In Sancti Leandri Episcopi et Confessoris.

Omnia dicantur unius Confessoris Pontificis, fol. CLXIX.



In Sancti Leonis Papae.

Omnia dicantur unius Confessoris Pontificis, fol. CLXIX.



In Sancti Petri Episcopi.

Omnia dicantur unius Confessoris Pontificis, folio CLXIX.



IN SANCTI GABRIELIS ARCHANGELI.



Ad Vesperum.

Lauda. Laudaverunt te, Domine, omnes Angeli tui, et hymnum dixerunt, dum perficeres fabricam [Col. 1323D] coeli. Tuus est dies, et tua est nox: P. Tu fecisti solem et lunam: V\. Tu confirmasti in virtute tua mare: tu contribulasti capita draconum super aquas P. Tu fecisti.

Dominus sit. R\. Et cum.

Sono. Alleluia. Judicium datum est Sanctis. P. In hora sacrificii vespertini Alleluia, alleluia. V\. Ecce Gabriel unus principum priorum veniet, ut sanctificentur multi. P. In hora sacrificii.

Dominus sit. R\. Et cum.

Antiphona. Thronus tuus, Deus inaestimabilis, et gloria incomprehensibilis: cui adstat omnis exercitus Angelorum cum tremore, P. Cujus adspectus arefacit abyssos, et indignatio tabescere facit montes. V\. Domine Deus virtutum, quis similis tibi? potens [Col. 1324A] es Domine, et veritas tua in circuitu tuo. P. Cujus adspectus. V\. Gloria, et honor. P. Cujus adspectus.

Dominus sit. R\. Et cum.

Lauda. Alleluia. Spiritus tuus bonus, Deus. P. Deducat nos in viam rectam. Alleluia, alleluia. P. Adorate Dominum omnes Angeli ejus. audivit, et laetata est Sion. Et exultaverunt filiae Judae, propter judicia tua Domine. P. Deducat nos. V\. Gloria, et honor Patri. P. Deducat nos.



Hymnus.



   Prompta cuncta Catholicae
Plebs alumna gloriae
Vota simul exhibete,
Criminaque pandite;
Ut cunctorum auctor clemens
[Col. 1324B] Cuncta praestet petita,

   Gabriel etenim ille
Sublimatus nomine,
Aula coeli conspicuus,
Summi Dei nuntius,
Princeps Angelorum factus,
Celsusque vocabulo.

   Cujus nomen ex virtute,
Et opus ex munere
Ab omnipotente raptus
Obtinet conservatum;
Ut gloriemur in Deo
Cum consorte socii.

   Summus Domini est iste
[Col. 1324C] Magnus factus nuntius
Qui tetrum illi horrendum
Refugumque angelum
Ad gloriam debellando
Demersit in erebo.

   Iste superest protector,
Defensor omnium,
Ut cunctorum postulata
Regi Deo offerat;
Et ab illo destinatam
Plebi praestet gratiam.

   Magna siquidem est
Ista diei festivitas,
Cujus nomen Archangeli
Gabrielis nuntii,
[Col. 1324D] Quem oportet celebrare
Et digne, suscipere devote:

   Ut ex hujus impetratu
Mereamur omnium
Obtinere apud Deum
Veniam peccaminum;
Et beatae vitae regnum
Perfrui post transitum.

   Sit gloria, sit honorque
Patri, quoque et Filio,
Simulque et coaequali
Spiritui Paraclito;
Qui unus in Trinitate
Regnat ante saecula.
   Amen.

[Col. 1325A] 7 Supplicatio. Oremus Redemptorem mundi Dominum nostrum Jesum Christum, cum omni supplicatione rogemus; ut per intercessionem sancti Gabrielis Archangeli nobis remissionem peccatorum et pacem donare dignetur. R\. Praesta, aeterne omnipotens Deus.

Kyrie eleison. R\. Christe eleison: Kyrie eleison.

Capitula. Domine Deus Pater omnipotens creator omnium et conditor elementorum, qui Gabrielem tuum praeferre dignatus es agminibus nuntiorum, quorum exhibitio tuo obsecundat imperio, nec talium umquam fatigantur officiorum, nomen sonat ex mysterio, et virtus pollet ex merito; ut cum sint semper spiritus, dum tamen a te mittuntur ex aere corporati, Angeli nuncupantur, ut omnium visibus visibiliter [Col. 1325B] appareant; quorum incorporea manet substantia, et cum localiter circumscribantur, indefesse tamen Creatoris conspectu fruantur; concede nobis, quaesumus, obtentu hujus Archangeli Gabrielis et omnium Angelorum, consequi veniam delictorum: ut, qui in eorum honore tibi Deo nostro laudem depromimus et vota, aeternae beatitudinis consequamur veniam sempiternam.

Pater noster. Liberati a malo. fol. 2.

Benedictio. Christus Dei Filius, unici Patris Unicum Verbum, cui serviunt militiae Angelorum, gloriari vos faciat de perfectione bonorum operum; R\. Amen. Et, qui Gabrielem Archangelum sublimen fecit honore, vos suo faciat flagrare ex amore; R\. Amen. Et, qui illum fideli populo censuit defensorem, vestrarum [Col. 1325C] precum illum semper faciat promptiorem. R\. Amen.

Per misericordiam.

Lauda. Dominus in coelo paravit sedem suam: Alleluia. P. Et regnum ejus omnium dominabitur. Alleluia. Benedicite Dominum, omnes Angeli ejus. Alleluia, alleluia, alleluia. V\. In conspectu Angelorum psallam tibi, Domine: adorabo ad templum sanctum tuum, et confitebor nomini tuo. P. Et regnum. V\. Gloria, et honor. P. Benedicite Dominum, omnes.

Oratio. O Gabriel princeps exercitus Angelorum, veni, quaesumus, ad liberandas animas fidelium populorum; ut et justi justitiam obtinendo in bonis [Col. 1325D] semper fructificent, et injusti ad poenitentiam conversi veniam accipere non desperent: sicque nos invicem provocemus in melius, ut praemium consequi mereamur aeternum. R\. Amen.

Per misericordiam.

In nomine Domini.



Ad Matutinum.

Antiphona. Da nobis laetitiam. Psalmus L. Oratio. Redde nobis, Domine. Fol. CLXIII

Antiphona 1. Missus est Gabriel Angelus ad Mariam, virginem desponsatam Joseph, annuncians verbum, et expavescit virgo de lumine. Ne timeas, Maria, invenisti gratiam apud Dominum: P. Ecce concipies, et paries, et vocabitur Altissimi Filius. V\. Quia rectus est sermo Domini, et omnia opera [Col. 1326A] ejus in fide. P. Ecce concipies. V\. Gloria, et honor. P. Ecce concipies.

Oratio. Tuam, Clementissime Pater, supplices exoramus clementiam; ut hodierna solemnia, quae pro beatissimi Archangeli tui Gabrielis veneratione suscepimus, ipse tibi commendes: et sicut illi coronam sanctae perfectionis tribuisti, ita nobis ejus intercessione omnium delictorum veniam et indulgentiam largiaris. R\. Amen.

Per misericordiam.

Antiphona 2. Vidi Angelum volantem per medium coelum, habentem evangelium aeternum, et dicentem: P. Timete Dominum Deum nostrum, et date illi gloriam et honorem. V\. Qui statis in domo Domini, in atriis domus Dei nostri. P. Timete. V\. Gloria, et [Col. 1326B] honor. P. Timete.

Oratio. O Gabriel princeps. Quaere retro in Vesperis praecedentibus.

Antiphona 3. Ego Jesus mitto Angelum meum testificare hominibus: Ecce venio cito. P. Et merces mea mecum est sanare languores populi mei. V\. Audite haec omnes gentes: auribus percipite, qui habitatis orbem. P. Et merces mea. V\. Gloria, et honor. P. Et merces mea.

Oratio. Mitte nobis, Deus clemens, Gabrielem coelestis militiae principem, ut nos de manu inimicorum nostrorum liberet, et tibi Domino Deo nostro inlaesos praesentet; 8 et ipsum semper in adjutorium habeamus, quem in tuo munere sublimatum agnoscimus: [Col. 1326C] ut ejus suffragio resistendo vitiis, floreamus virtutibus, et deposito piaculorum elogio conscriptos nos in perpetuum liber vitae aeternae contineat. R\. Amen.

Per misericordiam

R\. Missus est a Deo Angelus Gabriel ad Mariam Virginem, dicens: Ave Maria, gratia plena: Dominus tecum: Benedicta tu inter mulieres. P. Propterea et quod nascetur ex te Sanctum, vocabitur Filius Dei. P. Spiritus Sanctus superveniet in te, et virtus Altissimi obumbrabit tibi. P. Propterea et quod. V\. Gloria, et honor. P. Propterea.

Oratio. O sanctissime Gabriel! o fortitudo summi Patris, o nuncius veritatis, o destinator divini mysterii, [Col. 1326D] verissimus adinventor ad Virginem venis; salutas, ut nuncius; obumbras, ut famulus. Ave, inquis, Maria: Meus Dominus tecum: benedictam esse inter mulieres, affaris: Verbum ex ea prodire, clangis: et ut Filius Dei vocaretur, mirifica adtestatione profiteris. Ideo petimus, ut tu, qui nuncius veritatis ad Virginem accessisti, mirificus petitionem nostram divinis offer in auribus: et ita per te abdita cognoscamus mysteria, ut numquam incidamus inimici ergastula, ut per ipsum summi Patris Verbum, cujus te praevium ad Virginem venire denuncias, habeamus et veniae redditum, et aeternae patriae verissimum incolatum. R\. Amen.

Per misericordiam



In Laudibus.
[Col. 1327A]

Ad Canticum. Antiphona. Apparuit Dominus de monte Pharan, et cum eo sanctorum millia.

Canticum. Dominus de Sina. fol. CLXVI.

Ad Benedictus. Antiphona. Benedicimus te, Domine, qui sedes super Cherubim, rex Israel.

Canticum. Benedictus es Domine. fol. 6.

Sono. In conspectu Angelorum psallam tibi, Domine Alleluia: V\. Adorabo ad templum sanctum tuum, et confitebor tibi, Domine. P. Alleluia.

Lauda. Laudate Dominum de Coelis Alleluia: laudate eum in excelsis, alleluia. Psalmus CXLVIII.

Lectio libri Ezechielis Prophetae (Cap. IX, X, XI).

R\. Deo gratias.

Facta est super me manus Domini, et elevavit me [Col. 1327B] spiritus Domini, et vidi. Et ecce vir, qui indutus erat lineis, qui habebat atramentarium in dorso suo, respondit verbo, dicens: Feci sicut praecepisti mihi. Et vidi, et ecce in firmamento, quod erat super caput Cherubim, quasi lapis saphirus, et quasi species similitudinis solis, apparuit super eo. Et dixit ad virum, qui indutus erat lineis, et ait: Sume ignem de medio rotarum, quae sunt inter Cherubim. Et ingressus vidi, et ecce quatuor rotae juxta Cherubim: rota una juxta cherub unum, et rota alia juxta cherub unum: species autem erat rotarum quasi visio lapidis chrisoliti. Stantibus illis, stabant: et cum elevatis elevabantur: spiritus enim vitae erat in eis. Et egressa est gloria Domini a limine templi: et stetit [Col. 1327C] super Cherubim. Et elevavit me Spiritus, et introduxit me ad portam domus Domini orientalem, quae respicit solis ortum. Et adscendit gloria Domini de medio civitatis, stetitque super montem, qui est ad orientem urbis, et gloria Dei Israel erat super ea. R\. Amen.

Hymnus. Prompta cuncta Catholicae. Supplicatio. Oremus Redemptorem. Quaere retro in Vesperis praecedentibus.

Capitula. O lux luminis splendor inenarrabilis, Christe Deus! sapientia, virtus, et gloria Patris, qui in hoc mundo visibus omnium apparuisti in carne sidus salutis, et debellato principe tenebrarum ad superos remeasti Verbum caro factum; praebe nobis supplicibus tuis in hujus saeculi obscuritate splendoris tui [Col. 1327D] profusissimam claritatem: constitue nobis patronum vel defensorem summum tuum Angelum Gabrielem, qui introitum nostrum, exitumque custodiat, et in dexterae tuae partem nos coronaturos admittas.

Pater noster. Liberati a malo. fol. 2.

Lauda. Dominus in coelo paravit. Benedictio. Christus Dei Filius. Quaere retro in Vesperis praecedentibus.



In Sancti Eduardi regis et martyris.

Omnia dicantur unius Martyris novem lectionum fol. CLX.



In Sancti Joseph Confessoris.

Omnia dicantur 9 unius Confessoris non Pontificis, folio CLXXIII.



In Sancti Euberti Episcopi et Confessoris.

[Col. 1328A] Omnia dicantur unius Confessoris Pontificis novem lectionum, folio CLXIX.



In Sancti Benedicti Abbatis et Confessoris.

Omnia dicantur unius Confessoris non Pontificis, folio CLXXIII.



In Sancti Pauli Episcopi et Confessoris.

Omnia dicantur unius Confessoris Pontificis, folio CLXIX.



In Sancti Marcelli Papae.

Omnia dicantur unius Confessoris Pontificis, folio CLXIX.



In Sanctae Mariae Aegyptiacae.

Omnia dicantur ut in festo Sanctae Mariae Magdalenae, folio 11 in Appendice.



FESTA APRILIS.



In Sanctae Theodosiae Virginis.
[Col. 1328B]

Omnia dicantur unius Virginis, folio CLXXIX.



In Sancti Ambrosii Episcopi.

Omnia dicantur unius Confessoris Pontificis, folio CLXIX.



In Sancti Isidori Episcopi et Confessoris.

Omnia dicantur unius Confessoris Pontificis, folio CLXIX.



In Sancti Fructuosi Episcopi Bracharensis.

Omnia dicantur unius Confessoris Pontificis, folio CLXIX.



In Sancti Thuribii Episcopi et Confessoris.

Omnia dicantur unius Confessoris Pontificis, folio CLXIX.



In Sancti Eleutherii Episcopi et Martyris.
[Col. 1328C]

Omnia dicantur unius Confessoris Pontificis, folio CLXIX.



In Sancti Victoris Bracharensis Martyris.

Omnia dicantur unius Martyris novem lectionum, folio CLX.



In Sanctae Euphemiae Virginis et martyris.

Omnia dicantur unius Virginis, folio CLXXIX.



In Sancti Tiburtii, et Valeriani, et Maximi martyrum.

Omnia dicantur plurimorum Martyrum novem lectionum, folio CLXVIII.



In Sancti Vitalis martyris.

Omnia dicantur unius Martyris simplicis, folio CLX.



In Sancti Prudentii Episcopi.

Omnia dicantur unius Confessoris Pontificis, folio [Col. 1328D] CLXIX.



In Sancti Georgii martyris.

Omnia dicantur unius Martyris quatuor capparum folio CLVI.



In Sancti Felicis et Fortunati martyrum.

Omnia dicantur plurimorum Martyrum novem lectionum, folio CLXVIII.



In Sancti Proficii martyris.

Omnia dicantur unius Martyris novem lectionem, folio CLX.



In sancti Marci Evangelistae.

Omnia dicantur unius Martyris Pontificis sex capparum, folio CLVI.



In Sancti Cleti martyris.

Omnia dicantur unius Martyris novem lectionum folio CLX.



In Sancti Marcellini et Petri martyrum.
[Col. 1329A]

Omnia dicantur plurimorum Martyrum novem lectionum, folio CLXVIII.



In Sancti Georgii Martyris.

Omnia dicantur unius Martyris novem lectionum, folio CLX.



In Sancti Vitalis martyris.

Omnia dicantur unius Martyris novem lectionum, folio CLX.



In Sancti Petri martyris, Ordinis Praedicatorum,

Omnia dicantur unius Martyris sex capparum, folio CLVI.



In Sancti Eutropii Episcopi et Martyris.

Omnia dicantur unius Martyris duarum capparum, folio CLX.



FESTA MAII.
[Col. 1329B]


In Sanctorum Philippi et Jacobi Apostolorum.

Omnia dicantur ut in festo Apostolorum Simonis et Judae, folio CCCXV. Hymnus. O Dei Verbum Patris. Folio CCCLIX.



In Sancti Athanasii Episcopi et Confessoris.

Omnia dicantur unius Confessoris Pontificis sex capparum, folio CLXIX.



In sanctorum Alexandri, Eventii, et Theoduli martyrum

Omnia dicantur plurimorum Martyrum, novem lectionum, folio CLXVIII.



In Sancti Quiriaci Episcopi et martyris.

Omnia dicantur unius Martyris Pontificis, folio CLIX.



In Conversione Sancti Augustini.

[Col. 1329C] Omnia dicantur unius Confessoris Pontificis, folio CLXIX.



In Sancti Joannis Apostoli ante portam Latinam.

Omnia dicantur, ut in festo Sancti Joannis Apostoli, et Evangelistae, folio 53.



In Inventione clavorum Dominicorum.

Omnia dicantur, ut in festo Inventionis Sanctae Crucis, folio CCXXXV.



In Sanctae Trepetae Virginis.

Omnia dicantur unius Virginis, folio CLXXIX.



10 In Sanctae Domitillae Virginis.

Omnia dicantur unius Virginis, folio CLXXIX.



In Sancti Isidori Militis.

Omnia dicantur unius Confessoris simplicis, folio CLXXV.



In Sancti Gregorii Nazianzeni Episcopi et Doctoris.
[Col. 1329D]

Omnia dicantur unius Confessoris Pontificis, folio CLXIX.



In Translatione Sancti Nicolai Episcopi.

Omnia dicantur unius Confessoris Pontificis, folio CLXIX.



In Sanctorum Gordiani, et Epimachi martyrum.

Omnia dicantur plurimorum Martyrum novem lectionum, folio CLXVIII.



In Sancti Majoli Abbatis.

Omnia dicantur unius Confessoris simplicis, folio CLXXV.



In Sancti Pontii martyris.

Omnia dicantur unius Martyris quatuor capparum folio CLVI.



In Sanctorum Nerei, et Achillei, atque Pancratii martyrum.
[Col. 1330A]

Omnia dicantur plurimorum Martyrum novem lectionum, folio CLXVIII.



In Sanctorum Victoris, et Coronae martyrum.

Omnia dicantur plurimorum Martyrum, novem lectionum, folio CLXVIII.



In Sancti Bonifacii martyris.

Omnia dicantur unius Martyris novem lectionum, folio CLX.



In Sanctae Pontianae Virginis.

Omnia dicantur unius Virginis, folio CLXXIX.



In Sancti Petri Confessoris.

Omnia dicantur unius Confessoris simplicis, folio CLXXV.



In Sancti Ibonis Confessoris.
[Col. 1330B]

Omnia dicantur unius Confessoris simplicis, folio CLXXV.



In Sancti Mancii martyris.

Omnia dicantur unius Martyris simplicis, folio CLX.



In Translatione Sancti Dominici, Ordinis Praedicatorum.

Omnia dicantur unius Confessoris simplicis, folio CLXXV.



In Sancti Urbani Papae, et martyris.

Omnia dicantur unius Martyris Pontificis, folio CLIX.



In Translatione Sancti Francisci.

Omnia dicantur unius Confessoris simplicis, folio CLXXV.



In Sancti Augustini Anglorum Episcopi.

[Col. 1330C] Omnia dicantur unius Confessoris Pontificis, folio CLXIX.



In Sancti Germani Episcopi, et Confessoris.

Omnia dicantur unius Confessoris simplicis, folio CLXXV.



In Sanctae Petronillae Virginis.

Omnia dicantur unius Virginis, folio CLXXIX.



FESTA JUNII.



In Sanctorum Nicomedis, et Reveriani martyrum.

Omnia dicantur plurimorum Martyrum novem lectionum, folio CLXVIII.



In Sanctorum Marcellini, et Petri martyrum.

Omnia dicantur plurimorum Martyrum novem lectionum, folio CLXVIII.



In Sanctorum Medardi, et Geraldi Episcoporum.
[Col. 1330D]

Omnia dicantur plurimorum Episcoporum, folio CLXXVII.



In Sanctorum Primi, et Feliciani martyrum.

Omnia dicantur plurimorum Martyrum, folio CLXVIII.



In Sancti Barnabae Apostoli.

Omnia dicantur unius Martyris sex capparum, folio CLVI. Hymnus. O Dei Verbum Patris ore proditum. Quaere in festo Sancti Jacobi Apostoli fratris Sancti Joannis, folio CCCLIX.



In Sancti Onophrii Confessoris.

Omnia dicantur unius Confessoris simplicis, folio CLXXV.



In Sanctorum Basilidis, Cyrini, Naboris, et Nazarii martyrum.

[Col. 1331A] Omnia dicantur plurimorum Martyrum novem lectionum, folio CLXVIII.



In Sancti Antonii de Padua Confessoris.

Omnia dicantur unius Confessoris novem lectionum, folio CLXXV.



In Sancti Basilii Episcopi.

Omnia dicantur unius Confessoris Pontificis, folio CLXIX.



In Sanctorum Viti, et Modesti martyrum.

Omnia dicantur plurimorum Martyrum novem lectionum, folio CLXVIII.



In Sanctorum Chirici, et Julitae martyrum.

Omnia dicantur plurimorum Martyrum novem lectionum, folio CLXVIII.



In Sanctorum Marci, et Marcelliani martyrum.

Omnia dicantur plurimorum Martyrum novem lectionum, [Col. 1331B] folio CLXVIII.



In Sanctae Florentiae Virginis.

Omnia dicantur unius Virginis, folio CLXXIX.



In Sancti Silvestri Papae.

Omnia dicantur unius Pontificis, folio CLXIX.



In Sanctae Consortiae Virginis cum undecim millium martyrum.

Omnia dicantur plurimarum Virginum, folio CLXXXII.



In Translatione Sancti Eligii Episcopi et Confessoris.

Omnia dicantur unius Confessoris Pontificis folio CLXIX.



11 In Sanctorum Joannis et Pauli martyrum.

Omnia dicantur plurimorum Martyrum novem lectionum, fol. CLXVIII.



In Sancti Leonis Papae.
[Col. 1331C]

Omnia dicantur unius Confessoris Pontificis, fol. CLXIX.



In Commemoratione Sancti Pauli Apostoli.

Omnia dicantur unius Martyris sex capparum, fol. CLVI.



FESTA JULII.



Octava Sancti Joannis Baptistae.

Omnia dicantur ut in die, fol. CCXLVIII.



Visitatio Sanctae Elisabeth.

Omnia dicantur ut in Assumptione Sanctae Mariae Virginis, fol. CCLXXXII.



In Sancti Processi, et Valeriani martyrum.

Omnia dicantur plurimorum Martyrum novem lectionum, fol. CLXVIII.



In Octava Apostolorum Petri et Pauli.
[Col. 1331D]

Omnia dicantur ut in die, fol. CCLIV



Martialis Episcopi.

Omnia dicantur unius Confessoris Pontificis, fol. CLXIX.



Octava Visitationis.

Omnia dicantur ut in die, fol. CCLXXIX.



Septem Fratrum martyrum.

Omnia dicantur plurimorum Martyrum novem lectionum, fol. CLXVIII.



Translatio Sancti Benedicti.

Omnia dicantur unius Confessoris, fol. CLXXIII.



In Sanctae Margaritae Virginis.

Omnia dicantur unius Virginis, fol. CLXXIX.



In Sancti Quirici martyris.

[Col. 1332A] Omnia dicantur unius Martyris novem lectionum, folio CLX.



In Sancti Alexii Confessoris.

Omnia dicantur unius Confessoris novem lectionum, fol. CLXXV.



In Triumphi Sanctae Crucis.

Omnia dicantur ut in Inventione, fol. CCXXXIX.



In sanctae Marinae Virginis.

Omnia dicantur unius Virginis, fol. CLXXIX.



In Sanctae Margaritae Virginis et martyris.

Omnia dicantur unius Virginis, fol. CLXXIX.



In Sanctae Praxedis Virginis.

Omnia dicantur unius Virginis, fol. CLXXIX.



IN FESTO SANCTAE MARIAE MAGDALENAE.



Ad Vesperum.

[Col. 1332B] Lauda. Confessionem, et decorem induisti P. Amicta lumen sicut vestimento. V\. Confessio, et species in conspectu ejus: sanctitas et magnificentia in sanctificatione ejus. P. Amicta. V\. Et ego confitebor Domino in vasis psalmorum. P. Amicta. V\. Gloria, et honor. P. Amicta.

Dominus sit semper. R\. Et cum.

Sono. Confitebor tibi Domine in toto corde meo: narrabo mirabilia tua. Alleluia. P. Laetabor, et exultabo in te, Domine: psallam nomini tuo Altissime. Alleluia.

Dominus sit semper. R\. Et cum.

Antiphona. Confitebor tibi Domine in toto corde meo: quia exaudisti verba oris mei. P. In conspectu Angelorum psallam tibi: V\. Deus meus es tu, et [Col. 1332C] confitebor tibi: Deus meus et exaltabo te. P. In conspectu. V\. Gloria. P. In conspectu.

Dominus sit. R\. Et cum.

Lauda. Confitebor tibi Domine rex Alleluia: P. Et conlaudabo Deum Salvatorem meum. Alleluia, alleluia. V\. Adorabo ad templum sanctum tuum, et confitebor, Domine. P. Et. V\. Gloria. P. Et.



Hymnus.



   Pro speciali linteo
Servivit capitilio:
Inter sacra convivia
Non defuit invidia.

   Quae protoplastum pepulit
De paradisi gloria,
[Col. 1332D] Cujus longum exilium
Crucis servit patibulum.

   Nam quidam corde tumido
Improperabant Domino:
Si nosset hic mysteria
Divinitatis intima?

   Non sineret se tangere
Peccatricem mulierem:
Respondens autem provide
Rimator conscientiae,

   Cujus non latet oculum
Creaturae latibulum,
Proponens immutabilem
Remissionis speciem

   Simon inquit domestice,
[Col. 1333A] (Affatus allegorice):
Duo fuerunt homines
Diverso vincti foenore

   Quingentis alter nummulis,
Alter vero quinquagenis:
Qui repetiti debitum
Non habuere pretium:

   Compassus corde creditor
12 Indulsit beneficium.
Dic itaque, Quis plurimum
Horum dilexit? Praemium,

   Quod promisisti omnibus
Te vere diligentibus
Cum Patre, et Sancto Spiritu
In sempiterna saecula.
      [Col. 1333B] Amen.

Supplicatio. Oremus Redemptorem mundi, mutato nomine, fol. CLXXXVII.

Capitula. Deus, qui beatae Mariae Magdalenae poenitentiam ita tibi placitam, gratamque fecisti, ut non solum ei peccata dimitteres, sed etiam singulari tui amoris gratia cordis ejus intima perlustrares; da nobis tuae propitiationis abundantiam, ut ejus solemnitate laetemur, cujus precibus apud te a peccatorum nostrorum maculis emundemur.

Pater noster. Liberati a malo. fol. 2.

Benedictio. Christus Dominus, qui beatissimae Mariae Magdalenae se digne coram hominibus fecit confiteri, confiteatur vos coram Patre suo, qui est in coelis: R\. Amen. Et, qui in ore suo accepta sibi [Col. 1333C] confessionis contulit cantica, ipse confessionem vestram remunerandam suscipiat; R\. Amen. Ut exemplo Mariae Magdalenae confitendo et laudando nomen Jesu Christi in saeculum, participes ejus, quem confessi estis, mereamini esse in coelo. R\. Amen.

Per misericordiam ipsius, etc.

Lauda. Germinabunt ossa tua, quasi salices Alleluia P. Juxta fluentes aquas. Alleluia, alleluia. V\. Et erit tamquam lignum, quod plantatum est secus decursus aquarum, quod fructum suum dabit in tempore suo. P. Juxta fluentes. V\. Gloria, et honor Patri, et Filio. P. Juxta fluentes.

Oratio. Deus, qui beatissimae Mariae Magdalenae confessionem acceptans, ita omnia verba oris ejus plenissime exaudisti, ut participem eam efficeres regni [Col. 1333D] tui, quae in conspectu Angelorum tibi psalleret; accipe nunc per eam confessionis nostrae votum, qui illam produxisti ad praemium: Et, qui illam per confessionem voluisti esse beatam, nos post lapsum quidem confessionem in hoc mundo demus, ut ad aeternam coronandos pertrahat patriam. R\. Amen.

Per misericordiam tuam, Deus noster, etc.



Ad Matutinum.

Antiphona. Labia mea aperies: et os meum annuntiabit laudem tuam. Psalmus L.

Oratio. Laudet te, Domine, lingua nostra. Quaere fol. CLXI.

Antiphona 1. Confitebor tibi in populis, Domine: P. Psalmum dicam nomini tuo inter gentes. V\. O [Col. 1334A] Domine, ego serva tua, et filia ancillae tuae. P. Psalmum dicam. V\. Gloria, et honor Patri, etc. P. Psalmum dicam.

Oratio. Deus Dei Filius, quem illa beata Maria Magdalena in toto corde confessa nomen tuum honorificando, perducta est ad coronam; da in ore nostro confessionem, quae nos expurget a crimine: ut, quicquid in tuae laudis honore depromimus, in lucro prodesse aeterni muneris sentiamus. R\. Amen.

Per misericordiam tuam, Deus noster.

Antiphona 2. Confitebor Domino nimis in ore meo: P. Et in medio multorum laudabo eum. V\. Quoniam adstitit a dextris pauperis, ut salvam faceret a persequentibus animam meam. P. Et in medio. V\. Gloria, et honor, P. Et in.

[Col. 1334B] Oratio. Beatam satis, Domine, beatam Mariam Magdalenam esse fecisti, quae in toto corde suo tibi confessa, in concilio Justorum et congregatione probatur esse conspicua: Da ergo nobis meritis ejus; ut confessione simplici oris mundati a crimine, Sanctorum mereamur, et congregationi, et coetibus interesse. R\. Amen.

Per misericordiam.

Antiphona 3. In pace dormiam, et requiescam. P. Quoniam tu, Domine, singulariter in spe constituisti me. V\. Confitebor tibi Domine in toto corde meo: in concilio justorum, et congregatione. P. Quoniam. V\. Gloria, et honor. P. Quoniam.

Oratio. Deus, qui beatissimae Mariae. Quaere in Vesperis praecedentibus.

[Col. 1334C] R\. Stabat Maria Magdalene ad monumentum foris plorans. Dum ergo fleret, prospexit, ubi positum erat corpus Jesu: et vidit duos Angelos in albis sedentes. P. Et conversa retrorsum vidit Jesum stantem, et venit 13 annuncians discipulis: Quia vidi Dominum, et haec dixit mihi. V\. Dixit Jesus Mariae: Mulier, quid ploras? quem quaeris? P. Et conversa. V\. Gloria, etc. Reiteretur Responsorium.

Oratio. Sublatum te, Domine, e sepulchro fructuosa illius Mariae Magdalenae inquisitio fletuum effusione conqueritur, quae utique igne tui desiderii cremabatur: Quaesumus ergo, ut desiderium amoris tui similiter in nobis accendas: ut et in perquirendo valentiores, et inveniendo te mereamur sine fine [Col. 1334D] esse felices. R\. Amen.

Per.



In Laudibus.

Ad Canticum. Antiphona. Ecce n pace amaritudo mea amarissima: tu autem eripuisti animam meam ut non perirem, sed projecisti post tergum tuum omnia peccata mea.

Canticum. Ego dixi in dimidio dierum. Quaere fol. 122.

Reiteretur Antiphona. Ecce in pace amaritudo.

Oratio. Eripe Domine animas nostras, ut non pereamus in interitu: nostrorum omnium facinora peccatorum post tergum projice tuum; ut non dejiciamur perditi in infernum; sed a te vivificator hic fateamur; et veritatem tuam expectantes, psalmos [Col. 1335A] nostros in domum tuam jugiter decantemus. R\. Amen.

Per.

Ad Canticum. Antiphona. Confitebor tibi. Canticum. Confitebor tibi Domine Rex. folio CLXXI.

Oratio. Ineffabilis bonitatis auctor et Domine, qui beatissimae Mariae Magdalenae linguam imples confessione, et cordis remuneras charitatem: dona nobis ejus meritis, ut tuum confitentes nomen in terris, pacem habeamus in diebus nostris. R\. Amen.

Per.

Ad Benedictus. Antiphona. Filia Sion, benedic Domino Deo excelso in omni benedictione et laude.

Canticum. Benedictus es Domine. fol. 6.

Sono. In conspectu Angelorum psallam tibi, Domine, [Col. 1335B] Alleluia: V\. Adorabo ad templum sanctum tuum, et confitebor tibi, Domine. Alleluia.

Lauda. Alleluia. Confessio ejus super coelum et terram, Alleluia: Exaltavit cornu populi sui. Alleluia. Hymnus est omnibus sanctis ejus. Psalmus CXLVIII


Lectio libri Proverbiorum Salomonis (Cap. XXXI).

R\. Deo gratias.

Mulierem fortem quis inveniet? procul, et de ultimis finibus pretium ejus. Confidit in ea cor viri sui, et spoliis ejus non indigebit. Reddet ei bonum, et non malum omnibus diebus vitae suae. Quaesivit lanam et linum, et operata est consilio manuum suarum: Facta est quasi navis institoris, de longe portans panem suum. Et de nocte consurgens, deditque [Col. 1335C] praedam domesticis suis, et cibaria ancillis suis. Consideravit agrum, et emit eum: de fructu manuum suarum plantavit vineam. Accinxit fortitudine lumbos suos, et roboravit brachium suum. Gustavit quia bona est negotiatio ejus: non extinguetur in nocte lucerna ipsius. Manum suam misit ad fortia, et digiti ejus apprehenderunt fusum. Manum suam aperuit inopi, et palmas suas extendit ad pauperes. Non timebit domui suae a frigoribus nivis: omnes enim domestici ejus vestiti sunt duplicia. Stragulatam vestem fecit sibi: byssus et purpura indumentum ejus. Nobilis in porta vir ejus, quando sederit cum senatoribus terrae. Sindonem fecit, et vendidit, et cingulum tradidit Chananaeo. Fortitudo et decor ornamentum ejus, et ridebit in die novissimo. Os [Col. 1335D] suum aperuit sapientiae, et lex clementiae in lingua ejus. Consideravit semitas domus suae, et panem otiosa non comedit. Surrexerunt filii ejus, et beatissimam praedicaverunt; vir ejus, et laudavit eam. Multae filiae congregaverunt divitias: tu autem supergressa universas. Fallax imago, et vana est pulchritudo: mulier timens Deum, ipsa laudabitur. Date ei de fructu manuum suarum: et laudent eam in portis opera ejus. Amen.

Hymnus. Pro speciali linteo. Supplicatio. Oremus Redemptorem mundi. Capitula. Deus, qui de beatae Mariae Magdalenae. Lauda. Germinabunt. 14 Benedictio. Christus Dominus, qui. Require in Vesperis praecedentibus.



In Festo Apollinaris Episcopi et martyris.
[Col. 1336A]

Omnia dicantur unius Martyris Pontificis, fol. CLVI.



IN FESTO SANCTAE ANNAE, MATRIS VIRGINIS MARIAE.



Ad Vesperum.

Lauda. Confessionem, et decorem. Sono. Confitebor tibi, Domine. fol. CLXIX. Dominus sit. R\. Et cum.

Antiphona. Confitebor tibi Domine in toto corde meo: quia exaudisti verba oris mei. P. In conspectu Angelorum psallam tibi. V\. Deus meus es tu, et confitebor tibi. Deus meus, et exaltabo te. P. In conspectu: V\. Gloria, et honor. P. In conspectu.

Dominus sit. R\. Et cum.

Lauda. Confitebor tibi, Domine rex: Alleluia: [Col. 1336B] P. Et conlaudabo Deum Salvatorem meum. Alleluia, alleluia. V\. Adorabo ad templum sanctum tuum, et confitebor Domino. P. Et conlaudabo. V\. Gloria, et honor. P. Et conlaudabo.


Hymnus.


   Lucis hujus festa colat
Plebs honesta Domino,
Et coelorum dignis
Confrequentet hymnis.

   Mater Matris Christi
Ex hoc mundo tristi
Migrans fide bona,
Dona vitae dona.

   Annam sic expresse
Fudit radix Jesse,
[Col. 1336C] Ut sit Mater Matris
Nati Dei Patris.

   Ex hac carnis planta
Surgit Virgo Sancta:
Ex hoc fluit fonte
Lapis caesus monte.

   Coelo jam sublata
Mulier beata
Suo Nos precatu
Purget a reatu.

   Trino laus et uni
Deo sit communi
Cum quo vivit Anna
Simul cum Maria.

   [Col. 1336D] Clara diei gaudia
Moduletur Ecclesia,
In Anna Dei famula,
Pangens coeli miracula.

   Anna Regum progenies,
Et Sacerdotum series;
Stirpem illustrem Patribus
Suis ornavit actibus.

   Nupta coeli judicic
Fideli matrimonio;
Fructum concepit coelicum
Juxta verbum Angelicum.

   Infoecunda pro tempore;
Et prope marcescens corpore
Decreto Patris luminum
[Col. 1337A] Parit Reginam Virginum.

   Obtentu Matris filiae
Mariae plenae gratiae
Nobis auctorem omnium
Fac habere propitium.

   Sit laus Paterno lumini,
Sit Filio, sit Flamini,
Qui nos per Annae meritum
Coeli traducat aditum.
      Amen.

Supplicatio. Oremus Redemptorem, mutato nomine, fol. CLXXXVII.

Capitula. Domine Jesu Christe aeterne, omnipotens, a quo bonum omne exoritur, et meliori cursu progreditur, qui fidem roboras confessorum; praesta [Col. 1337B] tolerantiae donum, dum saevit acerbitas persequentium. Omnipotentiam tuam, domine, poscimus, ut preces nostras dignanter adtendas, et clementer accipias, quas in honorem fundimus beatae Annae matris Mariae Virginis genitricis tuae: ut cooperante misericordia tua, quod fide postulant, indubitanter obtineant: et ab omnibus absoluti delictis coeleste regnum sine fine possideant.

Pater noster. Liberati a malo. fol. 2.

Benedictio. Christus Dominus, qui beatissimae Annae matri Mariae Virginis genitricis suae se digne coram hominibus fecit confiteri, confiteatur vos coram Patre suo. R\. Amen. Et, qui in ore suo accepta sibi confessionis contulit cantica, ipse confessionem vestram remunerandam suscipiat; R\. Amen. Ut [Col. 1337C] exemplo beatae Annae matris Mariae Virginis 15 genitricis suae confitendo et laudando nomen Jesu Christi in saeculum, participes ejus, quem confessi estis, mereamini esse in coelo. R\. Amen.

Per misericordiam.

Lauda. Germinabunt ossa tua, quasi. folio. CLXX.

Oratio. Domine Jesu Christe, qui es magnus et gloriosus; da nobis famulis tuis, ut, dum operum tuorum magnitudinem admiramur, magnificentiam tuam debita confessione laudemus; atque intercessione gloriosae beatae Annae matris Mariae Virginis genitricis tuae tribue nobis perfectum intelligentiae decus, timoris obedientiam agere, et mandata tua fidelia omni custodia cordis diligenter explere. R\. Amen.

[Col. 1337D] Per misericordiam.



Ad Matutinum.

Antiphona. Labia mea. fol. CLXXXI. Ps. L. Oratio. Exultent te Domine. fol. CLXXXI.

Antiphona 1. Ego in saecula gaudebo: Alleluia. P. Confitebor alleluia, et psallam Deo alleluia, alleluia. V\. Convertere anima mea in requiem tuam: quia Dominus benefecit mihi. P. Confitebor. V\. Gloria, et honor Patri. P. Confitebor.

Oratio. Domine Jesu Christe, qui beatam Annam matrem Mariae Virginis genitricis tuae in saecula saeculorum gaudere et exultare fecisti, ut tibi soli sine fine psallens laudis deferat hymnum, cujus ex confessione meruit obtinere consortium; te devotis [Col. 1338A] cordibus poscimus, ut meritis ejus vita nostra refloreat, et a malis actibus emendata nitescat; ut, qui jam meremur pro criminibus poenam, confessione et cultu fidei christianae ad futuram mereamur pervenire gloriam. R\. Amen.

Per misericordiam.

Antiphona 2. Speciosa facta es Alleluia, P. Et odor vestimentorum tuorum super omnia aromata. Alleluia, alleluia. V\. Lauda Hierusalem Dominum: conlauda Deum tuum Sion. P. Et odor. V\. Gloria, et honor Patri. P. Et odor.

Oratio. Domine Jesu Christe, qui es magnus et gloriosus. Hic supra.

Antiphona 3. Confitebor tibi, Domine, quoniam terribiliter mirificatus es: mira opera tua, Deus, [Col. 1338B] P. Et anima mea novit nimis. V\. Confitebor tibi Domine in toto corde meo: in concilio justorum, et congregatione. P. Et anima mea. V\. Gloria, et honor. P. Et anima mea.

Oratio. Domine Jesu Christe misericors et pie, qui de cordis virtute glorificas justos, et sine opere justificas peccatores; qui confitentes in Mundo beatificas, et confitentes in coelo glorificas; tribue nobis interventu beatae Annae matris Mariae Virginis genitricis tuae, cujus solemnia celebrantur, tibi Domino confiteri pio cordis affectu; ut propria pandentes piacula, invenire mereamur, pro quibus gemimus, veniam. R\. Amen.

Per misericordiam.

[Col. 1338C] R\. Speciosa et decora facta est beata Anna mater Mariae Virginis genitricis suae, dicit Dominus. P. Et odor tuus, velut balsamum non mistum: facies autem tua, sicut sol splendens in ortu suo. Alleluia, alleluia, alleluia. V\. Vox enim tua dulcis, et facies tua decora. P. Et odor. V\. Gloria, et honor Patri. P. Et odor.

Oratio. Domine Jesu Christe, qui es supra omnes gentes excelsus, et in coelestibus habitas gloriosus; humilitatem nostram ab excelso intende placatus; atque sicut Ecclesia tua, quae erat sterilitatis vitiis impedita, nunc est, in te credens, virtutum meritis plena et filiis numerosa; ita, te tribuente, per interventum gloriosae beatae Annae matris Mariae Virginis genitricis tuae mens nostra ab sterilitate operum infoecunda, possit semen verbi suscipere, [Col. 1338D] et copiosis fructibus redundare: nomenque tuum ubique praeclarum, cordis ambiat unanimitate diligere, et fidei assensione laudare. R\. Amen.



In Laudibus.

Ad Canticum. Antiphona. Confitebor tibi, Domine.

Canticum. Confitebor, Domine rex. folio CLXXI.

Oratio. Domine Jesu Christe laudabilis nimis et magne, te implorantes exquirimus; te quaerentes exposcimus interventu gloriosae beatae Annae matris Mariae Virginis genitricis tuae: fac nobiscum misericordiam propter nomen tuum: et in quibus a te peccando recessimus, confessione humili maneamus: 16 et pietate, qua redemisti captivos, et misericordia adjuvasti oppressos; ipsa nunc, quae gessimus [Col. 1339A] dilue; atque in parte dexterae tuae, quos redemisti, statue. R\. Amen.

Per misericordiam.

Ad Benedictus. Antiphona. Filia Sion, benedic Domino Deo excelso in omni benedictione, et laude.

Canticum. Benedictus es, Domine. fol. 6.

Sono. In conspectu Angelorum. Lauda. Alleluia. Confessio ejus. fol. CLXXII. Prophetia. Mulierem fortem quis inveniet? procul. Hic fol. 13.



Hymnus.



   Orbis exultans celebret hoc festum,
Prosequens Annam matrem Matris Christi,
Qua sacris actibus acceptat
      Gaudia vitae.

   Abrahae proles sacerdotum seriem,
[Col. 1339B] Filiam regis, spem, Hebraeam stirpem
Sanctorum meritis et vitae
      Nobili canit.

   Sterili ventre prius infoecunda
Nutu Divino peperit Mariam
Dominam regum et verum florem
      Virginitatis.

   Atque, illa mediante, Jesu Christe nostros
Terge reatus noxia propulsans
Filia succurre matri . . . . . . . . . .

   Donet hoc nobis pietas cum miti
Spiritu Sancto: precibus juvemur
Matris Annae in omni . . . . . . . . . .
      Tempore saecli.
   Amen.

[Col. 1339C] Supplicatio. Oremus Redemptorem mundi, Mutato nomine. fol. CLXXXVII

Capitula. Gloriose, ac misericors Domine, qui beatae Annae matris Mariae Virginis genitricis tuae tibi nimis in ore suo confiteri dedisti, teque in medio Justorum, ejus confessione laudari voluisti, ut eam et in terris confitentem et in concilio Sanctorum glorificans faceres exultantem: exposcimus tui muneris donum, ut ejus precibus tribuas nobis a peccati contagione purgari, ab ardoribus perpetuis erui, et gloriae tuae beatitudinem consequi.

Pater noster. Liberati a malo. fol. 2.

Lauda. Germinabunt ossa. Benedictio. Christus Dominus, qui beatissimae Annae. Quaere retro in Vesperis [Col. 1339D] praecedentibus.



In Sanctorum Septem Dormientium.

Omnia dicantur plurimorum Martyrum novem lectionum, fol. CLXVIII.



In Sanctorum Nazarii, et Celsi, et Pantaleonis Martyrum.

Omnia dicantur plurimorum Martyrum, fol. CLXVI.



In Sancti Felicis Episcopi.

Omnia dicantur unius Confessoris Pontificis, folio CLXIX.



In Sanctorum Simplicii, Faustini, et Beatricis.

Omnia dicantur plurimorum Martyrum novem lectionum, fol. CLXVIII.



In Sanctae Marthae Virginis.

Omnia dicantur unius Virginis, fol. CLXXIX.



In Sanctorum Abdon, et Sennen.
[Col. 1340A]

Omnia dicantur plurimorum Martyrum novem lectionum, fol. CLXVIII.



In Sancti Germani Episcopi et Confessoris.

Omnia dicantur unius Confessoris Pontificis, fol. CLXIX.



FESTA AUGUSTI.



Vincula Sancti Petri.

Omnia dicantur ut in Cathedra, fol. CCXXVIII.



In Sanctorum Machabaeorum martyrum.

Omnia dicantur plurimorum Martyrum, fol. CLXVIII.



In Sancti Stephani Papae et martyris.

Omnia dicantur unius Martyris novem lectionum, folio CLX.



In Inventione Sancti Stephani protomartyris.

[Col. 1340B] Omnia dicantur ut in die, fol. 51.



In Sancti Petri Oxomensis.

Omnia dicantur unius Confessoris Pontificis, fol. CLXIX.



In festo Sanctae Mariae de Nivibus.

Omnia dicantur ut in die Assumptionis, folio CCLXXXII.



In Sancti Dominici Confessoris de Ordine Praedicatorum.

Omnia dicantur unius Confessoris non Pontificis, fol. CLXXIII.



In Transfigurationis Domini.

Omnia dicantur ut in die Sanctae Trinitatis.



In Sanctorum Xyxti Papae, Felicissimi, et Agapiti martyrum.
[Col. 1340C]

Omnia dicantur plurimorum Martyrum novem lectionum, folio CLXVIII.



In Sancti Donati Episcopi et Martyris.

Omnia dicantur unius Martyris Pontificis, fol. CLIX.



In Sancti Mammetis martyris.

Omnia dicantur unius Martyris novem lectionum, fol. CLVI.



In Sanctorum Cyriaci, Largi, Sociorumque 17 ejus.

Omnia dicantur plurimorum Martyrum novem lectionum, fol. CLXVIII.



In Sancti Tiburtii martyris.

Omnia dicantur unius Martyris novem lectionum, fol. CLX.



In Sancti Laurentii Episcopi.

[Col. 1340D] Omnia dicantur unius Confessoris Pontificis, folio CLXIX.



In Sanctae Clarae Virginis, de Ordine Minorum.

Omnia dicantur unius Virginis, fol. CLXXIX.



In Sancti Eusebii Presbyteri et Confessoris.

Omnia dicantur unius Confessoris novem lectionum, fol. CLXXV.



Octava Sancti Laurentii.

Omnia dicantur ut in die, fol. CCLXXVII.



In Sancti Agapiti martyris.

Omnia dicantur unius Martyris novem lectionum, fol. CLX.



In Sancti Ludovici Episcopi et Confessoris de Ordine Minorum.

[Col. 1341A] Omnia dicantur unius Confessoris Pontificis, fol. CLXIX.



In Sancti Bernardi Abbatis.

Omnia dicantur unius Confessoris, fol. CLXVIII.



Octava Sanctae Mariae.

Omnia dicantur, ut in die, fol. CCLXXXII.



In Sanctorum Fabriciani, et Filiberti Abbatis, et martyrum.

Omnia dicantur plurimorum Martyrum novem lectionum, fol. CLXVIII.



In Sanctorum Timothei et Simphoriani martyrum.

Omnia dicantur plurimorum Martyrum novem lectionum, fol. CLXVIII.



In Sancti Ludovici Regis Franciae Confessoris.

Omnia dicantur unius Confessoris simplicis, novem [Col. 1341B] lectionum, fol. CLXXV.



In Sancti Rufi martyris.

Omnia dicantur unius Martyris novem lectionum, fol. CLX.



In Sancti Victoris Episcopi.

Omnia dicantur unius Confessoris Pontificis, fol. CLXIX.



In Sanctorum Juliani et Hermetis.

Omnia dicantur plurimorum Martyrum novem lectionum, fol. CLXVIII.



In Sanctae Sabinae virginis.

Omnia dicantur unius Virginis, fol. CLXXIX.



In Sanctorum Felicis et Audacti martyrum.

fol. CLXVIII.



FESTA SEPTEMBRIS.
[Col. 1341C]


In Sancti Aegidii Abbatis.

Omnia dicantur unius Confessoris, fol. CLXXIII.



In Sanctorum Vincentii et Leti martyrum.

Omnia dicantur plurimorum Martyrum novem lectionum, fol. CLXVIII.



In Sancti Antonini martyris.

Omnia dicantur unius Martyris praecipui, fol. CLVI.



In Sanctae Obdulliae virginis.

Omnia dicantur unius Virginis, fol. CLXXIX.



In Nativitatis Sanctae Mariae Virginis.

Omnia dicantur ut in Assumptione, fol. CCLXXXII.



In Sanctorum Gorgonii et Dorothei Martyrum.

Omnia dicantur plurimorum Martyrum novem lectionum, fol. CLXVIII.



In Sanctorum Prothi et Hyacinthi martyrum.
[Col. 1341D]

Omnia dicantur plurimorum martyrum novem lectionum, fol. CLXVIII.



Exaltatio Sanctae Crucis.

Omnia dicantur, ut in Inventione Sanctae Crucis, fol. CCXXXIX.



In Sancti Cornelii Episcopi et martyris.

Omnia dicantur unius Martyris Pontificis, fol. CLIX.



Octava Nativitatis Virginis Mariae.

Omnia dicantur sicut in die, fol. ut hic supra.



In Sanctorum Nicomedis et Valeriani martyrum.

Omnia dicantur plurimorum Martyrum novem lectionum, fol. CLXVIII.



In Sancti Vincentii martyris.

[Col. 1342A] Omnia dicantur unius Martyris novem lectionum, fol. CLX.



In Sancti Lamberti Episcopi et martyris.

Omnia dicantur unius Martyris Pontificis, folio CLIX.



In Sanctorum Luciae et Geminiani.

Omnia dicantur plurimorum Martyrum novem lectionum, fol. CLXVIII



In Sancti Mauri cum Sociis suis.

Omnia dicantur plurimorum Martyrum duarum capparum, fol. CLXVIII.



In Sanctae Eletae virginis.

Omnia dicantur unius Virginis, fol. CLXXIX.



In Sancti Fortunati Episcopi et Confessoris.

Omnia dicantur unius confessoris Pontificis, folio [Col. 1342B] CLXIX.



FESTA OCTOBRIS.



In Sanctorum Germani, Remigii et Vedasti Episcoporum.

Omnia dicantur plurimorum Confessorum Pontificum, fol. CLXXVII.



In Sancti Leodegarii Episcopi et martyris.

Omnia dicantur unius Martyris novem lectionum, fol. CLX.



In Sancti Francisci Confessoris de Ordine Minorum.

Omnia dicantur unius Confessoris non Pontificis, fol. CLXXIII.



In Sanctae Fidis virginis.

Omnia dicantur unius Virginis, fol. CLXXIX.



In Sancti Lini Episcopi et Martyris.
[Col. 1342C]

Omnia 18 dicantur unius Martyris Pontificis, fol. CLIX.



In Sancti Marci Papae et Confessoris.

Omnia dicantur unius Confessoris Pontificis, fol. CLXIX.



In Sancti Sergii et Bacchi Martyrum.

Omnia dicantur plurimorum Martyrum novem lectionum, fol. CLXVIII.



In Sancti Marcellini Martyris.

Omnia dicantur unius Martyris, fol. CLVI.



In Sanctorum Dionysii, Rustici, et Eleutherii.

Omnia dicantur plurimorum Martyrum duarum capparum, fol. CLXVIII.



In Sancti Geraldi Confessoris.

[Col. 1342D] Omnia dicantur unius Confessoris simplicis novem lectionum, fol. CLXXV.



In Sancti Callixti Papae et Martyris.

Omnia dicantur unius Martyris Pontificis, folio CLIX.



In Sancti Ufrani Episcopi.

Omnia dicantur unius Confessoris Pontificis, fol. CLXIX.



In sancti Victoris Martyris.

Omnia dicantur unius Martyris novem lectionum, fol. CLX.



In Sancti Lupi Episcopi et Confessoris.

Omnia dicantur unius Confessoris Pontificis, fol CLXIX.



In Sanctae Irenae Virginis et Martyris.

[Col. 1343A] Omnia dicantur unius Virginis, fol. CLXXIX.



In Sancti Caprasii Martyris.

Omnia dicantur unius Martyris novem lectionum, fol. CLX.



In Sanctarum Ursulae et Undecim millium Virginum.

Omnia dicantur plurimarum Virginum, folio CLXXXII.



In Sanctarum Nunillonis et Alodiae Virginum.

Omnia dicantur plurimarum Virginum, folio CLXXXII.



In Sancti Fructi Confessoris.

Omnia dicantur unius Confessoris novem lectionum, fol: CLXXV.



In Dedicatione Ecclesiae Toletanae.

Omnia dicantur, ut in festo Spiritus Sancti, folio 419.



In Sanctorum Crispini et Crispiniani Martyrum.
[Col. 1343B]

Omnia dicantur plurimorum Martyrum novem lectionum, fol. CLXVIII.



In Sancti Eustachii Sociorumque ejus Martyrum.

Omnia dicantur plurimorum Martyrum novem lectionum, fol. CLXVIII.



In festo Belli de Benamarin.

Omnia dicantur ut in Inventione Sanctae Crucis, fol. CCXXXIX.



In Sanctorum Claudii et Sociorum ejus Martyrum.

Omnia dicantur plurimorum martyrum novem lectionum, fol. CLXVIII.



In Sancti Quintini Martyris.

Omnia dicantur unius Martyris, fol. CLX.



FESTA NOVEMBRIS.
[Col. 1343C]


FESTIVITAS OMNIUM SANCTORUM.



Ad Vesperum.

Lauda. Exortum est. fol. CLXII. Sono. Gaudete justi. fol. CLXV. Antiphona. Viri justi. fol. CLXII. Lauda. Invocabant Dominum. fol. CLXVIII.



Hymnus.



   Christe Redemptor omnium,
Conserva tuos famulos:
Beatae semper Virginis
Placatus sanctis precibus.

   Beata quoque agmina
Coelestium spirituum,
Praeterita, praesentia,
[Col. 1343D] Futura mala pellite.

   Vates aeterni judicis,
Apostolique Domini:
Suppliciter exposcimus,
Salvari vestris precibus.

   Martyres Dei inclyti,
Confessoresque lucidi,
Vestris orationibus
Nos ferte in coelestia.

   Chorus Sanctarum Virginum:
Monachorumque omnium:
Simul cum Sanctis omnibus
Consortes Christi facite.

   Gentem auferte perfidam
Credentium de finibus:
[Col. 1344A] Ut Christo laudes debitas
Persolvamus alacriter.

   Gloria Patri ingenito,
Ejusque Unigenito,
Una cum Sancto Spiritu
In sempiterna saecula.
   Amen.

Supplicatio. Oremus Redemptorem, mutatis nominibus, fol. CLXXXVII.

Capitula. Deus, qui es in omnium Sanctorum tuorum protectione mirabilis: quique hunc diem praecipuum omnium Sanctorum tuorum solemnitate consecrasti: quaesumus potentiam tuam, da Ecclesiae tuae Catholicae de tantis gaudere principibus; ut illorum sequi mereamur pia devotione doctrinam, [Col. 1344B] 19 qui dilectos tibi greges tuo pane paverunt: ut qui tibi de tuo munere placuerunt, eorum precibus adjuti, mereamur de praesentibus angustiis liberari.

Pater noster. Liberati a malo. fol. 2.

Benedictio. Benedicat vos omnipotens Deus, omnium Sanctorum gratia gratulantes. R\. Amen. Donet vobis firmitatem fidei, expectationem spei, et dulcedinem charitatis: R\. Amen. Ut talibus suae gratiae muniti praesidiis, quorum festa celebratis; fieri etiam esse in coelo participes mereamini. R\. Amen.

Per misericordiam.

Lauda. Gaudium sempiternum. fol. CLXIII.

Oratio. Deus, exultatio, et palma Sanctorum, exaudi nos supplices tuos, et praesta: ut quorum in [Col. 1344C] tuo amore reliquias veneramur, et monimenta recolimus; eorum meritis ab omnibus malis liberari, et conservari mereamur. R\. Amen.

Per misericordiam.



Ad Matutinum.

Antiphona. Da nobis. Psalmus L. Oratio. Redde nobis. Fol. CLXIII.

Antiphona. In die insignis solemnitatis nostrae benedicite Deum; coronam anni benignitatis tuae, P. Et campi tui repleantur ubertate. V\. Te decet hymnus Deus in Sion: et tibi reddetur votum in Hierusalem. P. Et campi. V\. Gloria, et honor. P. Et campi.

Oratio. Benedic, Domine, coronam anni benignitatis tuae in die insignis solemnitatis nostrae: ut et [Col. 1344D] mentes copia doctrinae refulgeant; et campi donorum tuorum ubertate pinguescant: quo ita nobis sustentatio cum tua gratia largiatur, ut et caro frugibus, et anima divinis pasta, conlaetetur virtutibus. R\. Amen.

Per misericordiam.

Antiphona. Christus Jesus. Oratio. Christe Jesu qui mortalitatis. folio CCXL.

Antiphona. Positi sunt throni, et antiquus dierum sedebat: vestimentum ejus sublime: et thronus ejus flamma ignis. P. Millia millium serviebant ei, et decies millies centena millia assistebant ei. V\. Omnes gentes plaudite manibus: jubilate Deo in voce exultationis. P. Millia millium. V\. Gloria, et honor. P. Millia millium.

Oratio. Rex regum immense, cui Deus coeli regnum [Col. 1345A] forte, et potens, et honoratum dedit, dum omnia potestati tuae subjecit, cui millia millium Angelorum ministrant: da requiem populo tuo ab omnibus oneribus, quibus onerati consistimus; ut, qui ascendisti gloriosus in coelum, mitis existas, cum manifestata fuerit gratia tua. R\. Amen.

Per misericordiam.

R\. Omnium Rex, Creator, et Dominus docuit sapientiam. P. Sanctus Spiritus unicus, simplex, multimodus, subtilis, incoinquinatus, suavis, et charus. V\. Magnus Dominus noster, et magna virtus ejus: et sapientiae ejus non est numerus. P. Sanctus Spiritus. V\. Gloria, et honor. P. Sanctus.

Oratio. Omnium rerum Creator et Dominus docuit sapientiam, in qua est Sanctus Spiritus, unicus, simplex, [Col. 1345B] multimodus, subtilis: et unus Pater, unus Filius, unus Spiritus Sanctus, non pluralitate Deitatis ostensi, sed unitate virtutis innexi: ut unione personae careant, et in unitate naturae permaneant: nec sit illic aliquid diversum, ubi in singulis resonat unum. Hac igitur te, Sancta Trinitas, fidei cognitione credentes, poscimus, et rogamus, ut manifestatione Spiritus tui, ita cor nostrum inradies, ut et carnis opera declinemus, et perfectionem sanctitatis omnimode consectemur, R\. Amen.

Per misericordiam.

Antiphona. Spiritus Domini replevit orbem terrarum: P. Et hoc, quod continet omnia, scientiae habet sensum. Creavit enim, ut essent omnia. V\. Excelsus super omnes gentes Dominus, et super coelos [Col. 1345C] gloria ejus. P. Et hoc. V\. Gloria, et honor. P. Et hoc.

Oratio. Pone, Domine, Spiritum tuum in medio nostri, qui mundis nos aquis poenitentiae lavans, praeparet nos tibi semper in hostiam vivam: quo nec libido templum cordis nostri contaminet, nec flamma ignis aeterni terram nostri corporis poenaliter in quocumque contristet. R\. Amen.

Per misericordiam.

R\. Facta est super me manus Domini. Et vidi, et ecce spiritus fulgens veniebat ab oriente, et nubes magnae erant in eo. P. Et ignis in medio ejus. V\. Quocumque ibat spiritus, pariter elevabantur et rotae, sequentes eum. Spiritus enim erat in rotis. P. Et ignis. 20 V\. Gloria, et honor. P. Et ignis.

[Col. 1345D] Oratio. Deus Pater Omnipotens, qui in principio, id est in Filio tuo Jesu Christo Domino nostro, coelum terramque fecisti; da nobis, ut Spiritus ille tuus, qui super aquas, id est super cor nostrum tenebrosum ac fluidum fertur, fructus tibi in nobis beneplacitos operetur: ut in corde nostro copiosa virtutum exundatione fructificans, indesinenti nos igne amoris tui accendat. R\. Amen.

Per misericordiam.

Antiphona. Dilectione aeterna. fol. CLXXX.

Oratio. Haec est, Domine Deus, gloriosa illa Virgo Maria, quae hodie a convalle lachrymarum, et mundi deserto cognoscitur superassumi, incumbens super dilectum unigenitum tuum, Filiumque suum, loco videlicet inenarrabili: cujus vero quasi signaculum, [Col. 1346A] et monile detegitur pretiosum, dum unius naturae illud corpus confitemur Dominicum, istius inlibatae Genitricis, a Divinitate assumptum. Proinde quaesumus, ineffabilis summe Deus, ut illic extendatur nostra intentio, quo per fortem dilectionem hodie praecessit digna suffragatrix pro nobis, ac beatissima Virgo. R\. Amen.

Per misericordiam.

Antiphona. Ego Jesus mitto Angelum. Oratio. Mitte nobis, Deus clemens, Michaelem. fol. CCCII. Antiphona. Ex utero matris. Oratio. Christe Dei Filius, qui Praecursorem. fol. CCL. Responsorium. Hic est Praecursor. Oratio. Deus qui Joannem Praecursorem. Antiphona. Honorati sunt. Oratio. Honorati sunt. fol. CCLVI. Antiphona. Beati, et multo. fol. CLXXVIII.

[Col. 1346B] Oratio. Beati vere, Domine, et nimio honore digni sunt, quorum tu portio esse dignatus es: ideoque interventu sanctorum tuorum Episcoporum, et Confessorum, quicquid tibi ex nobis non militat, amor coelestis patriae in nobis flagrans usquequaque interimat; et post cum his Sanctis, quorum animae in manu tua sunt, nos pietas tua coelesti in regno adjungat. R\. Amen.

Per misericordiam tuam.

Antiphona. Omnis gloria filiae regis. Oratio. Deus, cujus sedes. Responsorium. Simile est regnum coelorum decem. Oratio. Adesto, Domine, tibi supplicantibus. Antiphona. Hi sunt, qui. fol. CLXVIII. Oratio. Deus exultatio. Antiphona. Venite ad me. Oratio. Propitiare, Domine. Antiphona. Venite benedicti. [Col. 1346C] Oratio. Beatissimorum. fol. CLXIII. Responsorium. Sancti, qui certamen. fol. CLXIII.



In Laudibus.

Ad Canticum. Antiphona. Domine, qui te diligunt, sicut sol splendens in ortu suo, ita rutilant.

Canticum. Qui sponte obtulistis. fol. CLXIII.

Ad Benedictus. Antiphona. Sancti, et humiles. Canticum. Benedictus es Domine. fol. 6.

Sono. Via justorum. fol. CLXVII. Lauda. Laudate Dominum. Psalmus CXLVIII. Prophetia. Justi in perpetuum vivent. fol. CLIV.



Hymnus.



   Jesu Salvator saeculi:
Redemptis ope subveni:
[Col. 1346D] Et pia Dei Genitrix
Salutem posce miseris.

   Coetus omnes Angelici,
Patriarcharum cunei,
Et Prophetarum merita,
Nobis precentur veniam.

   Baptista Christi Praevius,
Et claviger aethereus,
Cum caeteris Apostolis,
Nos solvant nexu criminis.

   Chorus sacratus Martyrum,
Confessio Sacerdotum,
Et virginalis castitas,
Nos a peccatis abluant.

   Monachorum suffragia,
[Col. 1347A] Omnesque cives coelici
Annuant votis supplicum;
Et vitae poscant praemium.

   Laus, honor, virtus, gloria,
Deo Patri, et Filio,
Sancto simul Paraclito,
In sempiterna saecula.
   Amen.

Supplicatio. Oremus, ut supra.

21 Capitula. Hi sunt, Domine, veridici Patroni, qui suscipientes securi sententiam, currunt laetantes ad palmam, festinant hilares ad coronam: per quorum intercessionem tu Domine, Deus Omnipotens, quemadmodum omnes Sanctos tuos a diaboli versutia liberos praestitisti, ita nos indignos famulos [Col. 1347B] tuos eorum facias misericordiam adipisci.

Pater noster. Liberati a malo. fol. 2.

Lauda. Laus Domini. fol. CCXV.

Benedictio. Benedicat nos Omnipotens. Quaere in Visperis praecedentibus.



In Commemoratione Defunctorum.

Folio CXLVIII.



In Sancti Leonardi Episcopi.

Omnia dicantur unius Confessoris Pontificis, folio CLXIX.



In Octava Omnium Sanctorum.

Omnia dicantur ut in die, fol. Hic 18.



In Sanctorum Quatuor Coronatorum.

Omnia dicantur plurimorum Martyrum, folio [Col. 1347C] CLXVIII.



In Sancti Theodori martyris.

Omnia dicantur unius Martyris novem lectionum, folio CLX.



In Sancti Mennae martyris.

Omnia dicantur unius Martyris novem lectionum, fol. CLX.



In translatione Sancti Ludovici Episcopi.

Omnia dicantur unius Confessoris Pontificis, fol. CLXIX.



In Sancti Bricii Episcopi et Confessoris.

Omnia dicantur unius Confessoris Pontificis, fol. CLXIX.



In Sancti Eugenii Archiepiscopi Toletani martyris.

Omnia dicantur unius Martyris Pontificis, fol. CLVI.



In Octava Sancti Martini.
[Col. 1347D]

Omnia dicantur ut in die, fol. CCCXVII.



In Sancti Obdonis Abbatis Confessoris.

Omnia dicantur unius Confessoris simplicis, fol. CLXXV.



IN FESTO SANCTAE ELISABETH DE HUNGARIA.



Ad Vesperum.

Lauda. Confessionem, et decorem. Sono. Confitebor tibi. fol. CLXIX. Antiphona. Confitebor tibi Domine in toto corde meo. fol. CLXIX. Lauda. Confitebor tibi Domine Rex. fol. CLXIX.



Hymnus.



   Novum sydus emicuit,
Error vetus conticuit,
[Col. 1348A] Novo splendore rutilat.
Plebs novas laudes jubilat.

   In cujus nunc praeconia
Linguam solvat Ecclesia,
Novi praeconis gloriam
Promat, sperando veniam.

   Dies solemnis agitur,
Dies salutis colitur,
Dies, quo spes promittitur,
Hac attestante, redditur.

   Ergo, tu Dei famula,
Elisabeth, per saecula
Christo conregnans, veniam
Nobis poscas, et gratiam.

   Deo Patri sit gloria,
[Col. 1348B] Ejusque soli Filio,
Cum Spiritui Paraclito,
Et nunc, et in perpetuum.
   Amen.

Supplicatio. Oremus Redemptorem, mutato nomine, fol. CLXXXVII.

Capitula. Domine Jesu Christe, aeterne, omnipotens, a quo bonum omne exoritur, et meliori cursu progreditur: qui fidem roboras Confessorum, praesta tolerantiae donum, dum saevit acerbitas persequentium: omnipotentiam tuam, Domine, poscimus, ut preces nostras dignanter adtendas, et clementer accipias, quas in honorem fundimus beatae Elisabeth: ut cooperante misericordia tua, quod fide postulant, indubitanter obtineant: et ab omnibus [Col. 1348C] absoluti delictis, coeleste regnum sine fine possideant.

Pater noster. Liberati a malo. fol. 2.

Benedictio. Christus Dominus, qui beatissimam Elisabeth se digne coram hominibus confiteri fecit in terris, confiteatur vos coram Patre suo, qui est in coelis. R\. Amen. Et qui in ore suo accepta sibi confessionis contulit cantica, ipse confessionem vestram remunerandam suscipiat. R\. Amen. Ut exemplo beatae Elisabeth confitendo et laudando nomen Jesu Christi in saeculum, 22 participes ejus, quem confessi estas, mereamini esse in coelo. R\. Amen.

Per misericordiam ipsius Dei nostri.

Lauda. Germinabunt ossa tua quasi salices. Alleluia. [Col. 1348D] fol. CLXX.

Oratio. Deus qui beatissimae Elisabeth confessionem. fol. CLXXV.



Ad Matutinum.

Antiphona. Labia mea aperies, et os meum annuntiabit laudem tuam. Psalmus L. Oratio. Laudet te Domine lingua. fol. CLXI. Antiphona. Confitebor tibi in populis. Oratio. Deus Dei Filius. Antiphona. Confitebor Domino nimis. Oratio. Beatam satis Domine Elisabeth. Antiphona. In pace dormiam. fol. CLXXV. Oratio. Deus, qui beatissimae Elisabeth confessionem. Quaere in Vesperis praecedentibus.

R\. Confitebor Domino nimis in ore meo: et in medio multorum laudabo eum. Quoniam astitit a dextris mihi, P. Ut salvam faceret a persequentibus [Col. 1349A] animam meam. V\. Quoniam abscondit me in tabernaculo suo: in die malorum protexit me. P. Ut salvam. V\. Gloria, et honor. P. Ut salvam.

Oratio. Exurge, gloria nostra, Deus: et eripe ab hoste captivos, atque pro quibus magnificatus es usque ad coelos, hos in te confidentes intuere placatus; et ipse da in tribulatione auxilium, qui nostrae salutis es complementum. Confessoris tuae itaque beatae Elisabeth sic nos tuere subsidio: ne, nostro exigente merito, tradamur in infernum; sicque remunera praemio, ut confitentes perducas in coelum. R\. Amen.

Per.



In Laudibus.

Ad Canticum. Antiphona. Confitebor tibi Domine. [Col. 1349B] Canticum. Confitebor tibi, Domine Rex. fol. CLXXI.

Oratio. Ineffabilis bonitatis auctor, et Domine, qui beatissimae Elisabeth linguam imples confessione, et cordis remuneras charitatem; dona nobis ejus meritis, ut tuum confitentes nomen in terris, pacem habeamus in diebus nostris. R\. Amen.

Ad Benedictus. Antiphona. Filia Sion, benedic Domino Deo excelso in omni benedictione, et laude.

Canticum. Benedictus es Domine.

Sono. In conspectu Angelorum. fol. CLXXIII. Psalmus CXLVIII. Prophetia. Mulierem fortem quis inveniet? Hic fol. 13.



Hymnus.



   Nunc cunctorum vox jocunda
Decantet Ecclesiae:
[Col. 1349C] Nam congaudet laetabunda
Sion mater, filia
Ascendente de profunda
Convalle miseriae.

   Quam regali stirpe natam
In annis infantiae,
Vir accepit desponsatam
Indolis eximiae;
Super tamen inspiratam
Voto continentiae.

   Fide, prole, sacramento,
Ratum hoc conjugium
Vero docet argumento:
Quod patrum coelestium,
[Col. 1349D] Vitae sanctae succremento,
Attigit consortium:

   Lege carnis non externit
In se fortem spiritum;
Sed implevit fide, voto;
Nec reliquit irritum,
Quod a Deo mens peracta,
Gerebat propositum.

   Haec insignis, haec beata,
Pauperum solatium,
Fastu mundi non elata,
Nec patrum nobilium,
In se carne trucidata,
Crucifixit vitium.

   Innocentem conservavit
[Col. 1350A] Doctor innocentiae,
Quam se diu perforavit
Clavis poenitentiae:
Passionem consummavit
Cruce patientiae.

   Feras sensu paupertatis
Redimens delicias,
De thesauro pietatis
Fudit auri copias,
Et multorum egestatis
Supplevit inopias.

   Fecit opus, fuso sibi
Quaerens alimoniam,
Et vilescens ipsa sibi,
Sprevit ignominiam:
[Col. 1350B] Sciens soli, Christe, tibi
Recte dare gloriam.

   Gloria sit tibi, bone
23 Christe nunc, et jugiter:
Qui certantes in agone
Adjuvas fideliter,
Et mercedem das coronae
Vincenti viriliter.
   Amen.

Supplicatio. Oremus Redemptorem mundi Dominum nostrum Jesum Christum. Require in Vesperis praecedentibus.

Capitula. Gloriose, ac misericors Domine, qui beatae Elisabeth tibi nimis in ore suo confiteri dedisti, teque in medio justorum, ejus confessione [Col. 1350C] laudari voluisti, ut eam, et in terris confitentem, et in consilio Sanctorum glorificans, faceres exultantem: exposcimus tui muneris donum, ut ejus precibus tribuas nobis a peccati contagione purgari, ab ardoribus perpetuis erui, et gloriae tuae beatitudinem consequi.

Pater noster. Et ne nos. Liberati a malo. fol. 2.

Lauda. Germinabunt ossa tua. fol. CLXX. Benedictio. Christus Dominus, qui. Quaere in Vesperis praecedentibus.



In Festo Sanctae Felicitatis martyris.

Omnia dicantur unius Virginis, fol. CLXXIX.



In Festo Sancti Chrysogoni martyris.

Omnia dicantur unius Martyris, fol. CLX.



IN FESTO S. CATHARINAE VIRGINIS ET MARTYRIS.
[Col. 1350D]

Omnia dicantur unius Virginis, fol. CLXXIX, excepto hymno de Vesperis et Matutinis, qui sequuntur.



Hymnus.



   Catharina mirabilis,
Atque Deo amabilis,
Per omnia laudabilis,
Nobis succurre miseris.

   Adsis nobis exulibus,
Tuum festum colentibus,
Et carentes virtutibus,
Nos subleva syderibus.

   De tuis sacris ossibus
Manat liquor languentibus,
[Col. 1351A] Curans eos doloribus
Tuis orationibus.

   Post triuumphum martyrii,
Te portaverunt Angeli
In montem sanctum Sinai:
Sic jusserat vox Domini.

   Quae dum eras in saeculo,
Corde vivebas Domino,
Florens flore virgineo,
Regis nitens in solio.

   Unde Virgo sanctissima,
Nos de morte perpetua
Salva prece assidua
Per saeculorum saecula.

   Hoc Deus det omnipotens,
[Col. 1351B] Et Filius omnipotens,
Cum Spiritu Paraclito,
Qui regnat in perpetuo.
   Amen.



Ad Matutinum, Hymnus.



   Congaudentes cum Angelis,
Et cum choris virgineis,
Festum colamus virginis
Catharinae cum canticis:

   Quam Dominus in carcere
Per columbam mirifice
Sua pavit dulcedine
De dono suae gratiae.

   Hanc Spiritus sic docuit
[Col. 1351C] Sapienter, ut docuit
Quod in doctis praevaluit;
Nec superari potuit.

   De cujus sacro vulnere
Lac manavit pro sanguine:
Hoc non venit ex ubere;
Sed ex divino munere.

   Hujus sacri rigamine,
Nos foveat Rex gratiae:
Ut animae in exitu,
Donis fruamur gloriae.

   Ad festum sanctae virginis
Catharinae, et martyris,
Dei laetentur populi
Per omne tempus saeculi.

   [Col. 1351D] Haec nam Virgo Deo digna,
Pia, dulcis, ac benigna,
Bis sex dies jejunando
Complevit in ergastulo

   Cui missus est Michaeol
Archangelus, et signifer,
Ut secura de praelio
Sit Dei adjutorio.

   Qui pugnantes vituperat
Illos, cum quibus lis erat,
Dicens: Qui in Deo sperat,
Semper vincit, et superat.

   Demum Christus apparuit,
Quem Virgo sancta meruit
[Col. 1352A] Videre; quod renuit
24 Mundum, de quo non doluit

   Virgo nata Regis Costi,
Miserere semper nostri:
Ne sit dies judicii
Nobis poena supplicii.

   Illud imple, quod petisti:
Et tu Rex, qui promisisti,
Ut animae in exitu
Sit nobis salus veniae.

   Laus, honor, et imperium
Sit Creatori omnium,
Cum Nazareno Filio,
Et Spiritu Paraclito.

   Presta Pater ingenite,
[Col. 1352B] Et tu Fili Altissime,
Cum Spiritu Paraclito,
Qui regnat in perpetuum.
   Amen.



In Sancti Petri Episcopi et martyris.

Omnia dicantur unius Martyris Pontificis, folio CLVI.



In Sanctorum Facundi et Primitivi et Agricolae et Vitalis martyrum.

Omnia dicantur plurimorum Martyrum novem lectionum, fol. CLXVIII, excepto hymno. Gaudete flores martyrum, fol. CCCXX.



In Sanctorum Chrysanti, Mauri et Dariae martyrum.

Omnia dicantur plurimorum Martyrum, fol. CLXVIII.



FESTA DECEMBRIS.
[Col. 1352C]


In Sancti Eligii Episcopi et Confessoris.

Omnia dicantur unius Confessoris Pontificis, fol. CLXIX.



In Sanctae Anastasiae virginis.

Omnia dicantur unius Virginis, fol. CLXXIX.



Octava Sancti Andreae Apostoli.

Omnia dicantur ut in die, fol. CCCXXXII.



In Festo Conceptionis Virginis Mariae.

Omnia dicantur ut in Assumptione Virginis Mariae, fol. CCLXXXII, et ubi dicitur Assumptio dicatur Conceptio.



In Sancti Damasci Papae et Confessoris.

Omnia dicantur unius Confessoris Pontificis, fol. CLXIX.



In Sanctae Luciae virginis et martyris.
[Col. 1352D]

Omnia dicantur unius Virginis, fol. CLXXIX.



Octava Conceptionis Virginis Mariae.

Omnia dicantur ut in die Assumptionis Beatae Mariae, fol. CCLXXXII.



Octava Sanctae Leocadiae.

Omnia dicantur ut in die, fol. CCCXXXVI.



In Sancti Dominici Abbatis.

Omnia dicantur unius Confessoris simplicis, fol. CLXXV.



In Translatione Sancti Isidori Archiepiscopi.

Omnia dicantur unius Confessoris Pontificis, fol. CLXIX.



In Sanctae Genovefae virginis.

Omnia dicantur unius Virginis, fol. CLXXIX.


FINIS TOMI OCTOGESIMI SEXTI.
