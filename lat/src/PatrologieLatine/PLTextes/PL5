
PATROLOGIAE TOMUS V.

SIXTI PAPAE / DIONYSII PAPAE / DIONYSII ALEXANDRINI / S. FELICIS / S. EUTHYCHIANI / CAII / COMMODIANI / ANTONII / S. VICTORINI / MAGNETIS / ARNOBII.

TOMUS UNICUS.


PARISIIS, EXCUDEBAT SIROU, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA; JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS NON NISI POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS, DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LUCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE. Cursuum Completorum IN SINGULOS SCIENTIAE ECCLESIASTICAE RAMOS, EDITORE.

PATROLOGIAE TOMUS V.


SIXTI PAPAE,



DIONYSII PAPAE,



DIONYSII ALEXANDRINI,



S. FELICIS,



S. EUTHYCHIANI,



CAII,



COMMODIANI,



ANTONII,



S. VICTORINI,



MAGNETIS,



ARNOBII.



TOMUS UNICUS.


PARISIIS, EXCUDEBAT SIROU, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


Volume title page


SIXTI PAPAE,



DIONYSII PAPAE,



DIONYSII ALEXANDRINI,



S. FELICIS,



S. EUTYCHIANI,



CAII,



COMMODIANI,



ANTONII,



S. VICTORINI,



MAGNETIS,



ARNOBII AFRI,



OPERA OMNIA,

AD INTEGRAS D. COUTANTII, GALLANDII, ORELLII EDITIONES EXPRESSA, ET PRAECIPUIS RIGALTII, DAVISII, MURATORII, ORELLII AC VARIORUM LECTIONIBUS ET NOTIS INSTRUCTA, NECNON ET ACCEDUNT QUAEDAM DODWELLI CYPRIANICAE DISSERTATIONES.

TOMUS UNICUS.


PARISIIS EXCUDEBAT SIROU, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


ELENCHUS RERUM QUAE IN HOC VOLUMINE CONTINENTUR.

    DODWELLI Dissertationes Cyprianicae tres.
    SIXTI papae II Epistolae dubiae cum Dionysii Alexandrini Fragmentis.
    Sancti DIONYSII romani pontificis adversus Sabellianos Fragmentum.
    DIONYSII ALEXANDRINI episcopi ad Dionysium romanum Fragmenta.
    Concilium romanum in causa Dionysii Alexandrini de Sabellianismo accusati habitum anno CCLXIII, tempore Dionysii papae.
    Sancti FELICIS papae Epistolae dubiae quatuor.
    De sancto EUTYCHIANO papae decretis adscriptis.
    S. EUTYCHIANI papae Exhortatio ad presbyteros ex antiquo codice Vaticano.
    S. EUTYCHIANI papae Epistola et decreta dubia.
    De decreto unico quod CAIO adscribitur, circa ordinandos.
    CAII papae Epistola ad Felicem episcopum.
    COMMODIANI Instructiones adversus Gentium deos pro christiana disciplina: per litteras versuum primas.
    ANTONII Carmen adversus gentes.
    Sancti VICTORINI martyris, petavionensis episcopi, Fragmentum de Fabrica mundi.
    Sancti VICTORINI Scholia in Apocalypsin beati Joannis.
    MAGNETIS Fragmentum.
    ARNOBII Afri Disputationum adversus gentes libri septem.
    Appendices et indices ad Arnobii libros septem.






Main volume text




[OPERA OMNIA S. CYPRIANI.]




[Col. 0009]
[DISSERTATIONES CYPRIANICAE.]



DISSERTATIO PRIMA AD SANCTI CYPRIANI EPISTOLAM OCTAVAM, AUCTORE DODWELLO, DE VISIONIBUS, UTQUE VISIONUM SUARUM FIDEM COMPROBARINT VETERES, ETC.

[Col. 0009A] § 1. Permansisse visiones et dona prophetica a temporibus Apostolorum usque ad Cyprianum ex auctore Apocalypseos, Hermete.---§ 2. Clemente Romano et auctore Esdrae Apocryphi.---§ 3. Ignatio.---§ 4. Quadrato, Philippi filiabus, Ammia Philadelphiensi et Polycarpo.---§ 5. Justino Matyre.---§ 6. Melitone Sardensi, Alexandro Phryge, Attalo, aliisque.---§ 7. Irenaeo.---§ 8. Perpetua et Saturo. Non fuisse illos Montanistas.---§ 9. Verum non est, relictum Montanistis ab Ecclesia prophetiarum fuisse praetextum.---§ 10. Contra post imperium Commodi, eo ipso argumento refutarunt Montanistarum prophetias catholici, quod verae prophetiae donum in Ecclesia Perpetuum futurum esset; cum tamen Montanistarum illud jam fuisset extinctum.---§ 11. Ita Asterius Urbanus, Epiphanius.---§ 12, 13. Auctor Actorum Perpetuae [Col. 0009B] et Felicitatis.---§ 14. Visiones Natalis et Potamienae, deque Alexandro Hierosolymorum, Fabiano Romae constituendis Episcopis.---§ 15. Agnoscit prophetias Origenes.---§ 16. Declinatur testimonium Gregorii Nysseni de S. Gregorio Thaumaturgo.---§ 17. Visio Dionysii Alexandrini.---§ 18, 19, 20, 21. Visiones ipsius Cypriani.---§ 22. Visio alia Dionysii Alexandrini.---§ 23. Visiones palam enuntiari solitae, idque ante eventum.---§ 24. Ut fraudi, in visionum praetextu, subventum sit.---§ 25, 26, 27. De argumentis quibus probaretur visionum fides, praesertim intrinsecis. Donum cogitationum patefaciendarum.---§ 28, 29, 30. Futurorum praedicendorum. Futura, quae vires alioqui creatas non excederent, ab alio tamen, praeterquam Deo praedici, ex illius aevi principiis, [Col. 0009C] non poterant.---§ 31. Eodem redit, sive a Deo ipso immediate, si sive media aliqua creatura revelata fuerint.---§ 32. Hypotheseos hujus cum phaenomenis consensio veritatis argumentum est. ---§ 33. Ex aliarum prophetiarum fide ut aliarum fidem adstruxerint.---§ 34. Verorum prophetarum omnia non fuerunt prophetica.---§ 35, 36, 37. Aliqui prophetarum errores cum vera prophetia consistunt, et quinam illi.---§ 38. Prophetiae veritas ex communionis cui se adjunxerat propheta, unitate probata est.---§ 39. Quorum prophetiae omnes fuissent obscurae, eorum fides aliter nisi ex communionis unitate [Col. 0010A] commendari non poterat.---§ 40. Visiones juvenum erant propriae.---§ 41, 42. Quid de illis sentiendum qui prophetias illas antiquorum ludibrio habuerint.

§ 1.---Non est quod hic rabbinorum, aliorumve, qui prophetia egerunt visionibusque propheticis, compilationem lector expectet. Nos ea tantum seligemus quae ab eruditis praetermissa, nondumve satis animadversa sunt, quod sciam, quae tamen ad illius de quo agimus saeculi historiam aliquid videbuntur habere momenti.

Male itaque faciunt eruditi qui quae legunt in illius saeculi auctoribus de visionibus, ea ad Montanum trahunt atque montanistas, quasi vero ab ipsis usque apostolorum temporibus visiones in Ecclesia defecerint, omnisque earum praetextus in ecclesia suspectus [Col. 0010B] fuerit atque improbatus, solisque montanistis relictus. Nihil est omnino cur ita sentiant. Potius in omni illo intervallo, ab apostolis ad Cyprianum usque, perpetuus erat visionum usus, semperque ab Ecclesia probatus. Sub primi saeculi finem scripta illa est, quam habemus Apocalypsis, sive ab apostolo, seu forte a Joanne presbytero, quae tamen omnis in visionum argumento versatur. Eodem circiter tempore Pastorem suum scripsit Hermes, sub Clemente enim scripsisse constat ex libro primo Vision., n. 2. Nec est quod moremur recentiora illa Pontificalis, carminum adversus Macionem aut quae Pii nomen feruntur epistolarum ad Justum Viennensem, fidei omnia suspectae, testimonia. Hujus opus cum tribus constet libris, primus visionum titulum prae se fert, [Col. 0010C] totusque est in eo argumento. In secundo etiam de prophetarum spirituumque verorum falsorumque distinctione agit ex professo (Mandat., 11, 12). Quorsum illud, nisi verorum quoque prophetarum dona eousque in Ecclesia permansisse credidisset? Hunc Blondellus larvatum prophetam somniatoremque appellat, montanisticarum superstitionum gurgitem (Apolog. pro Sent. Hieronym., p. 16, 17). Idem tamen ibidem patrum aliter sentientium elogia pro more suo coacervavit admodum honorifica, et quidem a montanisticis superstitionibus alienissimorum. Ita nihil in eo montanisticum reperire potuerunt [Col. 0011A] montanistis coaevi patres, quique illas superstitiones primi damnarunt. Judicet lector cui sit potius fidendum.

§ 2.---Hermeti diximus coaevum esse Clementem Romanum eumdemque donorum propheticorum patronum. Istiusmodi enim dona fuisse quibus superbiebant schismatis auctores, ex illis ejus verbis facile colligitur. , , (Clem. Al. , et rectius) . (Ep. I ad Corinth., § 48, et ex Asterio Urbano, lib. V, c. 17.) Non alio spectant haec nomina quam ad dona illorum temporum prophetica. illa de qua gloriari poterant, non alia erat quam miraculorum illa quam appellat Apostolus, quo loco dona Sp. S. apud illum [Col. 0011B] audiunt. non quaelibet erat cognitio, sed vero mysteriorum illa quam in haereticis eo nomine superbientibus idem vocat Apostolus. Eadem , quam et nuncupat. eadem est quae et , quo sensu dona Sp. S. appellatos esse diximus. Nisi forte pro intelligamus, quo etiam sensu de cogitationum revelatione interpretabimur. His fortasse temporibus coaevus erat auctor librorum Esdrae Apocryphorum, quorum partem longe maximam faciunt id genus visione atque revelationes.

§ 3.---Proximus est Ignatius; in quo id ipsum reprehendunt hi antiquitatis momi, quod est propheticis hisce donis magis, quam volunt illi, propitius. [Col. 0011C] In § 7, Ep. ad Philadelph. suam ipsius prophetiam commemorat, quam sibi vere revelatam fuisse Deum ipsum testem appellat. (inquit) , . , , . , , . . (rectius editio interpolata suffragante etiam vetere interprete Usseriano, , ) , . , etc. Idem de suis id genus donis in § 4, Ep. ad Trallianos illa: [Col. 0011D] , , , , , . Nec vero singularem fuisse hac in causa Ignatium, ex aliis constabit illius aevi monumentis.

§ 4.---Ignatium proxime excepit Quadratus, qui apologiam pro christianis Hadriano dicavit. Hunc una cum Philippi filiabus quas S. Lucas prophetissas appellat, prophetica ipsum quoque gratia illustrem fuisse scribit Eusebius (Hist. Eccles., III, 37). Et quidem haec usque tempora attigisse illas Philippi [Col. 0012A] filias, ex illis probabile est quae scripsit ad Victorem Polycrates. Quadrati Ammia Philadelphiensis et ipsa quoque prophetissa ad Montani ortum continuavit (Asterius Urbanus ap. Euseb., ubi supra). Polycarpo de suo martyrio omnium propheticum oblatum esse, testes sunt exceptione majores ipsi Smyrnaei in ea quam de ejus martyrio dederunt ad Philomelienses epistola. Hunc Doctorem apostolicum iidem atque propheticum appellant, fatenturque nihil esse ab eo praedictum quin esset eventu comprobatum. (Ap. Euseb., Hist. Eccl., IV, 15.) , inquiunt, . Hunc An. CXLVII. passum esse vult, et quidem maxima verisimilitudine, noster eruditissimus Cestriensis.

[Col. 0012B] § 5.---De Justino Martyre idem habet Eusebius. , inquit, (Hist. Eccles., IV, 18). Recte quidem ille. Justini ad Tryphonem verba sunt illa: , . (Dialog. cum Tryphon., p. 308, B.) Eodem postea usus est adversus Judaeos argumento, post Christi adventum, nullos fuisse apud Judaeos, de quo ipsos eorum sensus testes appellat: . . . (Pag. 314, C, D.) Permansisse autem apud sui quoque temporis christianos eorumdem sensuum testimonio confirmat, [Col. 0012C] eadem voce usus: , . (Pag. 315, B.) Tam ergo manifestum fuit christianis fuisse prophetas quam Judaeis defecisse. Utrumque ita manifestum, ut argumenti vicem sustinere posset adversus adversarium. Eademque argumentandi forma usus est Apostolus, Gal., III, 2, per spiritum enim extraordinaria Spiritus dona intelliguntur.

§ 6.---Sub finem Marci de Melitone Sardensi illud habemus Polycratis Encomium, quod Sp. S. afflatus, cuncta gesserit, (Ap. Euseb., Hist. Eccl., lib. V, 24). In eadem persecutione Alexander Phryx dicitur (Ex Ep. Ludgun. et Vienn. [Col. 0012D] ap. Euseb., lib. V, 1). In illa apostolica gratia hanc propheticam esse includendam jam vidimus ex simili Smyrnaeorum de Polycarpo loco, ubi haec duo conjunguntur (Ap. Euseb., ib., 3). Revelationem Attalo factam de Alcibiade commemorat Ecclesia gallicana. Frequentesque aliorum diversis in Ecclesiis prophetias fidem montanisticis illis de prophetia praetextibus fecisse, auctor est Eusebius. Ita enim ille: , (Euseb., ib., c. 4). Ita montanistarum nondum erat proprius hic praetextus, ut hactenus existimarunt eruditi.

[Col. 0013A] § 7.---Idem de illo, id est, suo, quoque saeculo Irenaeus (Iren., lib. II, c. 58), cujus verba nobis graeca servavit Eusebius: , (Apud Euseb., Hist. Eccl., V, 7). Quod ille argumenti loco urget adversus haereticos. Idem alibi: Ubi Ecclesia, ibi et Spiritus, et ubi Spiritus Dei, illic Ecclesia, et omnis gratia (Iren., l. III, c. 40). Negat numerum iniri posse donorum quae suo tempore operata esset Ecclesia. , , , (Iren., lib. II, c. 58; ap. Euseb., ib.). Ex quo id quoque intelligimus, ea quam fuerint vulgaria. Ne vero falli potuisse [Col. 0013B] hic suspicemur Irenaeum, id quoque addit, non aliena duntaxat fide se ea retulisse, sed quae propriis ipse auribus hausisset. , , , (Ap. Euseb. ib.). His quid dici potuit manifestius?

§ 8.---Tertulliani testimonia propterea non refero quod illum montanismi suspectum facit Rigaltius, nec negat apud eum propheticarum visionum exempla occurrere satis frequentia. Est et aliud coaevum Tertulliano testimonium neutiquam sane praetermittendum, actorum Perpetuae et Felicitatis. Ibi visiones habemus Perpetuae et Saturi; et quidem ipsis Martyrum [Col. 0013C] manibus scriptas consignatas, Africanas etiam illas, planeque ad Cyprianicarum formam conceptas. Habemus etiam coaevi auctoris praefationem, qua visionum istiusmodi usum e Joelis prophetia probat commendatque. Mirum est quod hinc scriptorem ipsosque adeo martyres montanistis favisse colligat doctissimus editor. Non est omnino verisimile, id si fuisset verum, fore illos in martyrum censu numerandos, colendamque etiam eorum in Ecclesia catholica memoriam. Nec enim a Cypriano inductam esse illam de negando schismaticorum martyrio sententiam, sed ab ipso usque Tertulliano Africa fuisse receptam, probavit ex eodem Tertulliano Cl. Cestriensis. Et vero contra montanistas, potius quam ex eorum sententia, esse concepta, quae huc trahunt [Col. 0013D] viri eruditi, statim ostendemus.

§ 9.---Quod enim illi prophetiarum praetextum relictum putant montanistis ab Ecclesia, verum non est. Nec enim pro veris prophetis montanum ejusve mulierculas habuerant catholici, nec defecturam unquam crediderunt in Ecclesia prophetarum successionem. Utrumque docuerant contra montanistas catholici, possuntque ex eorum alterutro à montanistarum scriptoribus facillime distingui. Non bono, sed malo spiritui tribuebant illas montanistarum prophetias, unde illa ejus apud Eusebium querela (Euseb., Hist. eccl., V, 16, ex Asterio Urbano), pro lupo se, qui tamen agnus esset, haberi. Proinde Zoticum, cum se prophetare primum simularet Maximilla, [Col. 0014A] Exorcistae vices obire velle, cum ea tamquam daemoniaca agere, ni ab aliis cohibitus fuisset, ait Apollonius (Ap. Euseb., Hist. eccl., V, 18). De Sota hoc idem testatur Aelius Publius Julius Develti Coloniae Episcopus apud Serapionem, ex Euseb. Hist. eccl., lib. V, c. 19. De praedicto Zotico Comanensi Episcopo et Juliano Apameno Asterius Urbanus ap. Euseb., ib., V, 16 (Ap. Euseb., ib., c. 16, 17, 18). Id catholici ex variis, quibus veri essent prophetae ab Enthusiastis secernendi, colligebant: quod fuco oculorum supercilia capillosque illevisset Montanus; quod salaria prophetis suis mercaturamque quamdam eo praetextu constituisset; quod viros suos reliquissent ejus mulierculae cum prophetissarum munus in se suscepissent; quod illae quoque avaritiae pecuniisque [Col. 0014B] quavis tandem arte corradendis totae incumberent; quod docuissent; praesertim vero quod in insaniam illos profanus ille spiritus adegisset, quod veris prophetis numquam crediderunt contigisse Catholici. Hoc maxime argumentum occasionem dedit Tertulliano scribendi de Ecstasi adversus Apollonium.

§ 10.--- Sed et alio illo, quod diximus, argumento adversus illos usi sunt catholici, hac arrepta ansa. Maximilla de se praedixerat, post se prophetissam aliam non futuram, sed consummationem. Verba ejus apud Epiphanium illa sunt: , (Epiph., Haer. XLVIII, § 2). Quae mihi sane suadent ut Blondelli sententiae accedam, [Col. 0014C] non quidem omnia illa oracula Sibyllina quae extant hodie, a montanistis esse conficta, sed eorum saltem aliqua. Ibi enim in Marci imperium mundi haec sive consummatio rejicitur. Sub illius autem imperii finem Marcellinam excessisse verisimillimum est. Cum enim ab ejus excessu ad suum quo scribebat annum, annos XIII, sive XIV, inchoatum numeret Asterius Urbanus (Ap. Euseb., Hist. eccl., V, 16, 17), non alio illa quam ad Commodi imperium aptius referri posse existimant eruditi. Contra catholici vel hinc illos prophetiae praetextus falsi convincendos putant, quod suae prophetiae, vel ex confesso, finis foret aliquando statuendus. Verum prophetiam perpetuam fore, et ad mundi usque consummationem revera permansuram. Ita intelligebant [Col. 0014D] Apostolum illo, ni fallor, loco (Eph., IV, 11, 12, 13). Ita prophetas, Joelis, ut opinor, illum locum praecipue quem diximus. Qua ratiocinatione ita abfuerunt a negandis suorum temporum prophetiis, ut in quacumque Ecclesia non fuissent prophetae, ea ne esset quidem pro Eeclesia habenda.

§ 11.---Ita argumentatus est Asterius Urbanus. , , , , (Ap. Euseb. Hist. eccl., V, 17). Ita Epiphanius: [Col. 0015A] , , , , . . , , ( scrib.) (Haer. XLVIII, § 2). Plane haec Epiphaniano saeculo non conveniunt, quo jam in confesso erat haec eousque non permanasse. Existimo igitur ex antiquiore aliquo scriptore illum haec imperite descripsisse.

§ 12.---Ad eamdem formam argumentatur vetus ille auctor, quicumque fuit, martyrum contemporaneus, actorum Perpetuae et Felicitatis. Is ubi, allato Joelis [Col. 0015B] loco, probasset, ita non deficere a V. T. illis N. Testamenti prophetias, ut sint potius ex adverso sub N. T. potiores expectandae; haec deinde subjungit in illam, quam dixi, sententiam: »Itaque et nos, qui sicut prophetias, ita et visiones novas pariter repromissas et agnoscimus et honoramus; caeterasque virtutes Spiritus Sancti ad instrumentum Ecclesiae reputamus, cui et missus est idem omnia donativa administrans in omnibus, prout unicuique distribuit Dominus, necessario et digerimus, et ad gloriam Dei lectione celebramus. Ut ne qua aut imbecillitas, aut desperatio fidei, apud veteres tantum aestimet gratiam Divinitatis conversatam, sive martyrum, sive in revelationum dignatione: cum semper Deus operetur quae repromisit, non credentibus in testimonium, [Col. 0015C] credentibus in beneficium (In Praefat.).« Eo omnino spectat tota ea disputatio ne fraudi esset secuturis visionibus quod ultimis Ecclesiae temporibus illas Deus revelare dignatus sit. Id ne esset, hoc sibi probandum sumpsit, ultimis esse illas praecipue temporibus, semperque ad consummationem usque expectandas. Poterant ea fortassis adversus Ethnicos dicta videri, poterant etiam adversus montanistas. Contra montanistas potius dicta crediderim, quia quae dixerat, ea Scripturarum testimonio confirmavit. Id sane manifestum est quae hic protulerat esse apud suos in confesso, quod a montanista scribi omnino non poterat.

§ 13.---Notetur enim inprimis scripta esse ab auctore anno Domini CCII, id est, anno ab obitu Maximillae [Col. 0015D] circiter XXIII; decessisse enim illam diximus anno Marci ultimo, id est, Dom. CLXXIX. Atqui ea si vera fuisset prophetissa, non jam alius erat propheta expectandus. Qui igitur alios adhuc expectavit, semper expectandos existimavit, fieri non potest ut illam pro vera prophetissa habuerit, nec proinde montanista esse potuit. Quamquam enim ea haeresis postea in varias deinde sectas distributa fuerit; in eo tamen omnes conveniebant, primas illas mulierculas, pro prophetissis fuisse agnoscendas. Notetur 2o ut sensu benignissimo Maximillae verba interpretemur, et de mulieribus prophetissis, non de viris prophetis intelligamus: ne ita quidem hanc praefationem a montanista scribi potuisse. Perpetuae enim prophetissae [Col. 0016A] visiones erat complexurus; quanquam certum sit hanc interpretationem ad mentem Maximillae accommodari non posse. Quae enim post se fore dixerat, eam omnem prorsus prophetiae usum exclusuram necesse erat. 3o Cum hac ipsa argumentatione, ante annos ad minimum decem, in secta illa refellenda usus fuerat Asterius Urbanus; quis credat eadem argumentatione usurum sectae patronum? 4o Id etiam ex eodem Urbano constat de facto illos omnem suam prophetarum successionem in Maximilla terminasse, nec alium quemvis post illam admisisse successorem. Eadem argumentatione usus Epiphanius (Haer. XLVIII, § 2), post illius obitum neminem alium a montanistis ad sua usque tempora agnitum esse confirmat. Fieri igitur non potest ut [Col. 0016B] montanista Saturum Perpetuamque in prophetarum album retulerit. Id saltem ex illa aliorum argumentatione concedat lector necesse est, qui ita argumentetur non esse eo nomine pro montanista aestimandum. Nec tamen aliud proferunt qui aliter sentiunt viri sane eruditi. Scio equidem lubensque concedo, in tota hac de prophetiarum perpetuitate argumentatione hallucinatos esse veteres, nec ad eorum auctoritatem minuendam facit, quod id genus erroris alios frequentesque agnoscamus. Nec enim aliud habuerunt sententiae suae fundamentum quam textus illos quos diximus, unde rectene argumentati sunt, non de testimonio eorum, sed vero de judicio est quaestio, in qua nullum habent a sua vetustate praesidium. Quod vero inde infero, de facto illos agnovisse in [Col. 0016C] suo quoque saeculo prophetias, id jam in facto versabitur, de quo testimonium eorum erit pro suo saeculo certissimum.

§ 14.---Sed ut eo, unde digressa est, redeat oratio, eadem qua passae sunt Perpetua et Felicitas, Severi persecutione, occurrebant et alia visionum exempla (Auctor incognitus adv. Artemonis haeresin, ap. Euseb., Hist. eccl., V, 28). Natalis inprimis confessoris illa sub romano pontifice Zephyrino, qua ab Artemonis haeresi ad catholicam Ecclesiam revocatus est (Euseb., Hist. eccl., VI, 5). Tum Potamiaenae aliae, quibus non Basilides modo, sed et alii Alexandrini plures ad fidem christianam conversi sunt. Praeterea revelationes visionesque aliae, quarum prima jussus est Alexander e Cappadocia ut in Palaestinam migraret [Col. 0016D] (Euseb., ib., c. 11), secunda atque tertia cum voce coelesti quam [Figure: [Hebrew Text] 1Kb] appellant Judaei, quibus moniti sunt cum Episcopo suo Hierosolymitani, eumdem Alexandrum ut in Episcopatum admitterent. Sub Maximino vel Gordiano Fabianus revelatione Divina factus est Episcopus (Euseb., Hist. eccl., VI, 29), Sp. S. in illum, columbae specie delapso, ad eamdem plane formam qua in Salvatorem delapsus fuerat.

§ 15.---Sub Gordiano, vel potius fortasse Philippo suos adversus Celsum tomos scripsisse videtur Origenes; nec enim illa cujus meminit p. 120, ad remp. referenda est (Lib. III, adv. Cels.), ut putavit interpres, sed ad sectas potius christianorum [Col. 0017A] Jam autem persecutionem passi non erant christiani, quam etiam fuisse dicit. Longam illam pacem omnino denotare videtur cujus meminit Cyprianus (de Laps.); intervallum nimirum a persecutione Severi ad illam Decii. Hoc autem tempore prophetica dona apud christianos viguisse, testis ipse est de suo tempore fide dignissimus, qui et rem omnem propheticorum donorum paucis absolvit. , . , (Lib. VII, p. 337) Idem supra de Judaeis Justinus martyr. Pergit [Col. 0017B] autem Origenes: , , . , . Quod suo tempore vestigia duntaxat superesse dicat, ad prima illa christiani cultus primordia in pentecoste proculdubio respexit, utque voluit cum christianorum cujusque ordinis communia olim fuerint sub apostolis dona haec, quae diximus, prophetica, jam illustrium duntaxat primique meriti christianorum facta esse propria.

§ 16.---Benignum hic praeberet argumentum vel una illa Gregorii Thaumaturgi, Origenis discipuli, vita a Nysseno conscripta: ni id metuerem ne certioris fidei [Col. 0017C] monumentis fidem detraherem, si incertiora etiam coacervarem. Hausit illa Nyssenus non e coaevis monumentis, sed vero ex orali plerumque traditione, nec illa propius quam ex unius, ad minimum, aetatis intervallo deducta. Ea si coram accepisset, nec rem gestam aliter quam gesta est, ratiociniis nimirum suis conjecturisque auctam, posteris repraesentasset, non viderem sane cur Nysseno, cur cuivis probatae fidei viro assensus esset denegandus. Talia sunt autem quae hactenus protulimus, quaeque deinceps proferemus.

§ 17.---Quare suppleat ejus locum alius ejus sub Origene condiscipulus, Dionysius Alexandrinus. Hic sub finem Philippi, ingruente Alexandriae, populi in christianos ferocientis impetu, persecutione, divino monitu fugere jussus est, cui et fugae viam praeter [Col. 0017D] opinionem aperuit. Ita de se ipse in sua ad Germanum epistola: , , etc. (Apud Euseb., Hist. eccles., VI, 40). Haec vera esse, Deum ipsum testem appellat: , , , . Quid hic faciemus? Viro sanctissimo ne jurato quidem credemus?

§ 18.---Ad ipsa jam Cypriani tempora devenimus, cujus si unius testimonia consulamus, nec erit sane quod dubitemus, fuisse visiones aliasque prophetias, nec fuisse etiam illas veracissimas. In hac ipsa quam tractamus epistola meminit visionis prius longe ostensae quam tempestas vastitatis illius oriretur, quam [Col. 0018A] jam antea futuram intellexerat. Et quidem illa de unanimitatis defectu talis erat qualem descripsit Apostolus, qua ipsa quoque cordium occulta manifesta redderentur. Erat et alia revelatio quam ad minimum famulum (se ea proculdubio voce denotarat) mandatam ait, dic illi, inquit, securus sit, quia pax ventura est. Jam longe aberant a pacis spe cum illa scriberet Cyprianus. Nec tamen dissimulandum propterea credidit, quin potius ipsam hanc epistolam fuisse fratribus legendam. Ita certum de eventu fuisse constat, fore nihilominus quod promissum erat.

Orta persecutione secessit. Id quoque ut Dionysium fecisse ostendimus, sic Deo pariter auctore constat fecisse Cyprianum. »Et audietis, inquit, omnia, quando ad vos reducem me Dominus fecerit, qui ut secederem [Col. 0018B] jussit (Ep. X).« Idem in ep. XV, multisque in ejusdem vita Pontius. Lapsis pacem, eo inconsulto, temere concesserant presbyteri. De eo etiam, quid faceret, Deum habuit monitorem: »Castigare nos itaque divina censura nec noctibus desinit, nec diebus. Praeter nocturnas enim visiones, per dies quoque impletur apud nos Spiritu sancto puerorum innocens aetas, quae in extasi videt oculis, et audit, et loquitur quibus nos Dominus monere et instruere dignatur.« Quinque presbyteri lapsorum patroni, quas illi turbas dederint, ubique constat ex ejusdem epistolis. Id etiam ei a Domino coelesti visione antea revelatum est. »Persecutio, inquit, est haec, alia, et alia tentatio; et quinque isti presbyteri nihil aliud sunt quam quinque primores illi, qui edicto nuper magistratibus [Col. 0018C] fuerant copulati (Ep. XL).« Ita intellexit recteque, ut videtur, Pamelius: »Videtur mihi alludere ad visionem quampiam in qua apparuisse videntur cum magistratibus quinque primores, qui edictum contra episcopos una publicarent.«

§ 19.---Secundam illam sui temporis sub Gallo et Volusiano persecutionem jam antea ex revelatione divina didicerant, deque ea populum litteris etiamnum extantibus monendum existimarunt. Ita ad plebem Thibaritanam Cyprianus: »Nam cum Domini instruentis dignatione instigemur saepius, amplius et admoneamur, ad vestram quoque conscientiam admonitionis nostrae sollicitudinem perferre debemus. Scire enim debetis et pro certo credere ac tenere, praessurae diem super caput esse coepisse (Ep. [Col. 0018D] LVI), etc.« Deinde, paucis interpositis: »Nec putemus talia esse quae veniunt, qualia fuerunt illa quae transierunt. Gravior nunc et ferocior pugna imminet,« etc. Rursus idem cum synodo Cyprianus ad Cornelium: »Sed enim cum videamus diem rursus alterius infestationis appropinquare coepisse, et crebris atque assiduis ostensionibus admoneamur, ut ad certamen quod nobis hostis indicit, armati et parati simus, plebem etiam nobis de divina dignatione commissam, exhortationibus nostris paremus, etc. (Ep. LIV).« Postea: »Obtemperandum est namque ostensionibus atque admonitionibus justis, ut a pastoribus oves in periculo non deserantur, etc.« Rursus: »Placuit nobis, Spiritu sancto suggerente et Domino per visiones [Col. 0019A] multas et manifestas admonente quia hostis nobis imminere praenuntiatur et ostenditur, colligere intra castra milites Christi, etc.« Non credent haec fortasse athei. Sed quid habent quo minus fide digna esse censeant? Visiones hic habemus, non multas modo, sed et manifestas; nec illas post eventum confictas, sed vero antea praenuntiatas, eventuque comprobatas; nec id obscura privati cujuspiam fide, sed synodi totius consentiente suffragio, mansurisque, si falsae fuissent, in rei memoriam aeternis monumentis, scriptisque consignatas sole, ut Hieronymus ait, clarioribus; non video quid praeterea velle possent ad rem facti comprobandam, si modo ex aequo judicare vellent, nec fidem prorsus omnem hominibus derogare.

[Col. 0019B] § 20.---Adeo familiares Cypriano erant hujusmodi visiones, ut in disciplinae etiam ecclesiasticae exercitio illas acceperit, aliasque deinceps expectaret. Ita ille de Florentio Pupiano, fore »si plenissime satisfecisset ut communicationis ejus possent habere rationem manente tamen, inquit (Ep. LXIX), apud nos divinae censurae respectu et metu; ut prius Dominum meum consulam an tibi pacem dari, et te ad communicationem Ecclesiae suae admitti sua ostensione et admonitione permittat. Memini enim quid jam mihi sit ostensum, immo quid servo obsequenti et timenti de divina et dominica auctoritate praeceptum; qui inter caetera quae ostendere et revelare dignatus est et haec addidit (verba erant proculdubio Christi in visione quae subjungit) itaque qui Christo non credit [Col. 0019C] sacerdotem facienti, postea credere incipit sacerdotem vindicanti.« Ita erant frequentes ea aetate divinae revelationes, ut ne de resipiscente quidem Pupiano polliceri auderet quid esset statuturus, ne aliud fortasse a Deo juberetur, ut Deum proinde primum innueret esse consulendum, ut tandem Dei in rebellem poenam expectaret, talem plane qualem apostolicarum censurarum comitem fuisse apud doctos in confesso est. Iterum de presbyteris qui, se inconsulto, lapsis communicaverant, »utar, inquit, ea admonitione, qua me Dominus jubet, ut interim prohibeantur offerre, etc. (Ep. X).«

§ 21.---Ita constat gravioris momenti omnia, quae quidem publicum Ecclesiae statum attinerent, esse istiusmodi visionibus praedicta. Designatus est a [Col. 0019D] Cypriano lector Celerinus confessor (Ep. XXXIV). Is contra pro humilitate sua cum consentire dubitaret Ecclesiae, Dei ipsius admonitu et hortatu in visione per noctem compulsus est ne negaret. Nec deerat quo de martyrio suo monitus est vir sanctissimus, somnium quidem illud, sed propheticum, et sane manifestissimum. Quo primum die in exilii Curubitani loco mansit, mors ejus et quidem ipsum martyrii genus prophetico symbolo repraesentata sunt. Ille dilationem unius diei petiit accepitque, donec res suas legitima ordinatione disponeret, Ecclesiae fortassis illas. Dies ille pro idiomate Danielis atque Apocalypseos prophetico annum designabat. Responditque eventus accuratissime. Eo enim ipso die [Col. 0020A] post exactum annum coronatum esse tradit Pontius, quo hoc illi ante annum fuerat ostensum (Pont. in Vita Cypriani). Quid hic dubitamus? De somnio? At a Cypriano ipso habuit Pontius domesticus atque exilii comes. De Pontio? At jam ante martyrii diem omnibus innotuerat, ut ne quid Pontius comminisci posset si vel maxime voluisset. »Medio enim, inquit, tempore imminens passio pro certo ab omnibus sciebatur (Pont., ib.).« Quid quod illa ediderit Pontius quo tempore jam recens erat Cypriani memoria; quo multi adhuc superessent Cypriani hostes qui nomini ejus essent infensi, gentiles, lapsi, aemuli, ipsi etiam haeretici. Hosne igitur indormiisse, factique historiam, si falsa esset, tam refutatu facilem, praetermissuros, putant esse verisimile? De somnii itaque [Col. 0020B] fide? Atqui illam manifestissimus omnique exceptione major comprobavit eventus. Quamquam ergo defuissent illa, quae vidimus de visionum usu alia tam diserta testimonia, ipsae tamen sibi comprobandis vel solae suffecissent cyprianicae, totique adeo cultus christiani causae commendandae.

§ 22.---Ultimis Cypriani temporibus, pontificatu nimirum Xysti, ille cujus supra meminimus Dionysius Alexandrinus, visionis meminit qua factum dicit ut in haereticorum librorum lectione confirmaretur. Ita enim scribit in epistola ad Philemonem Ecclesiae romanae presbyterum: , , , , [Col. 0020C] (Ap. Euseb., Hist. eccles., VII, 7). Ab horum Dionysii temporum fine suorum temporum initium arcessit Eusebius (Hist. eccles., VII, 32). Qui cum hoc in sua historia notatu dignum duxerit, quousque donorum propheticorum successio permanavit; id sane innuit suo jam tempore illam defecisse. Atque adeo post Constantini tempora primum a doctoribus quaesita est illius defectus ratio quamquam ne ita quidem omnimodam eorum defectionem agnoverint. At Constantino antiquiorem neminem fuisse puto qui illa defecisse crediderit; nedum ut de defectionis ratione laborandum esse censeret.

§ 23.---Est et illud animadvertendum, quod sane ad visionem illius saeculi commendationem plurimum [Col. 0020D] facit, quamquam noctu essent dormientibusque, ut plurimum oblatae, non tamen intra privatorum duntaxat hominum arcana esse reservatas, sed vero palam et in facie Ecclesiae, prima quaque occasione enuntiatas. Id ab ipsis usque apostolorum temporibus observatum esse constat. Prophetiae illae quarum meminit epistola ad Corinthios, ecclesiasticorum erant omnino coetuum. Inde tanta coetuum illorum confusio, quod simul plures loquerentur, nec expectarent prophetandi vices; quod dona illa exercerent quibus Ecclesia aedificari non posset, ut qui dono linguarum uterentur sine dono interpretandi; quod mulieres etiam, prophetissae nimirum, in coetibus virorum praeter sexus decorum, quodque sine [Col. 0021A] velis, passis fortasse capillis, ad modum Sibyllarum, prophetarent. Nec aliter Agabus famem illam oecumenicam praedixit, quae imperante Claudio contigit; qua tamen praedictione moniti statim antequam fames ipsa evenisset, subsidiis pecuniariis subveniebant, ad eamdem plane formam qua Cyprianum jam vidimus persecutioni similiter praedictae etiamnum futurae occurentem (Act. XI, 28, 29, 30). Erant enim publicae ut plurimum calamitates prophetiarum istiusmodi argumentum, vel personarum saltem publicarum. Ista S. Pauli vincula praedixit Agabus, Act. XXI, 10, 11. Praedixerunt et alii discipuli, v. 4; praedixit , cap. XX, 23, id est, ut ego arbitror, singularum ecclesiarum, quae ea etiam aetate secundum civitates distributae [Col. 0021B] sunt. Ita denique postremorum temporum praedicti sunt errores (I Tim., IV): etiam in eo loco de conventuum prophetis intelligo, quos cum dicit haec praedixisse, id nempe innuit, disertis haec verbis esse praedicta, praeter usitatum prophetiarum morem quae symbolis ut plurimum intellectu difficillimis erant involutae. Id saltem verisimillimum est privatorum nullas receptas esse prophetias qui se publico examini non probassent. Ita certe in publico munus suum exercuisse vidimus Ignatium. Publicum in usum prophetias suas scribere jussi sunt ejusdem saeculi prophetae. S. Joannes, pseudo-Esdras, qui veri prophetae personam induere voluit, et Hermas. Cypriani etiam tempore palam et in facie Ecclesiae communicabant suas visiones. Visionem illam ipsius [Col. 0021C] in exilio omnibus innotuisse jam ostendimus, uti etiam et illas de instante persecutione. Idque ex ipsa visionum mentione sane abruptissima, colligitur, tum in hac epistola, tum in ep. XL de quinque presbyteris, tum in ep. LXIX de Florentio Pupiano. Ita certe perstrinxit, nec ullam umquam exponit, quasi rem commemoraret jam omnibus notissimam, quaeque adeo narratione non indigeret.

§ 24.---Quod cum ita se haberet, jam optime cautum videbatur ne qui falsariorum doli fidelibus imponerent. Imprimis enim nulli ad hoc munus admitti potuerunt nisi quorum optima esset existimatio, vitaque ab omni fraudis astutiaeque suspicione alienissima. Ita factum ut prophetae, omni suspicione remota, de ejus duntaxat esse prophetia judicandum. [Col. 0021D] Hoc autem judicandi munus, ut quam accuratissime praestaretur, optima etiam erant in publico praesidia. Aderant enim et alii prophetae, aderant et prophetarum judices, qui dono essent discernendi Spiritus instructi, ipsi etiam famae proculdubio integerrimae. Horum si cum aliquo pugnaret cum id in confesso esset, eumdem Dei Spiritum sibi esse non posse contrarium; plane sequebatur jam locum esse suspicioni. Quamquam enim certum erat omnia divini Spiritus dona esse pariter infallibilia; id tamen etiam certum, quoad credibilitatis, quae vocant, motiva, certiora esse argumenta cur unus crederetur afflatus quam cur alii; justumque esse ut qui minus esset credibilis, is a credibiliori judicetur. Quod etiam ad fraudum [Col. 0022A] suspicionem attinet, alienissima erat aetas puerorum, quos Cypriani saeculo prophetasse jam vidimus.

§ 25.---Fraude itaque remota, alia tamen suppetebant argumenta quibus a Deo auctore profluxisse probaretur ea prophetia, vel enim alio edito miraculo se a Deo missum propheta confirmabat, quod signum prophetae veteris testamenti scriptores appellant; vel intrinsecis prophetiae argumentis a Deo illam emanasse probabat. Si miraculo se commendare vellet, aliud donum haberet necesse erit, quod tamen non est, ex Evangelii oeconomia, necessarium. Intrinsecorum autem argumentorum, quae eo praecipue spectabant ut revelationem illam probarent, naturae vires superare, naturaeque proinde auctori soli tribuendam, duo erant genera. Vel enim occultas [Col. 0022B] hominum cogitationes proferebant, vel futura contingentia. Horum utrumque, ex illius praesertim saeculi principiis, soli Deo proprium, omnesque creaturarum vires superabat. Prius equidem; quia is solus , rerum atque cordium scrutator, cui omnia sunt nuda atque . Proinde arcana Dei nemo investigare poterat nisi Spiritus Dei (I Cor., II, 11). Spiritum etiam discretorem cogitationum et intentionum cordis appellat Apostolus (Heb., IV, 12). Qui ergo alienas cogitationes aperuerat, is ubi fraudis omnis suspicio remota erat, non alio quam divino Spiritu afflatus credebatur.

§ 26.---Fuisse autem inter Ecclesiae qui eo etiam essent dono praediti, constat ex Apostolo I Cor., XIV, 24, 25: »Si autem, inquit, omnes [Col. 0022C] prophetent, intret autem quis infidelis vel idiota: convincitur ab omnibus, dijudicatur ab omnibus. Occulta enim cordis ejus manifesta fiunt: et ita cadens in faciem adorabit Deum, pronuntians quod vere Deus in vobis sit.« In hoc Infidelis exemplo certum erat nihil agi potuisse ex condicto, ut proinde certissimum esset, qui ita cogitationes ejus manifestaret, non alio illas, quam divino Spiritu afflante didicisse. Hujus gratiae frequens fit in Salvatoris historia mentio (S. Mat., IX, 2, 4; XII, 25; Luc., V, 22; VI, 8; XI, 17), a quo accepit Ecclesia. Eadem usus est in Ananiae et Sapphirae ut in Simonis etiam Magi causa S. Petrus. De Simone ita: (Act., VIII, 21). Rursus: [Col. 0022D] . In causa Elimae magis S. Paulus (Act. XIII, 9, 10). Is enim plenus Sp. Sancto, non illud modo Elymae factum, sed dolosam etiam indolem reprehendit, quamquam antea ignoti. Usum etiam vidimus Ignatium, cum schismaticorum occulta consilia primus in lucem protulit. Et quidem nescio annon hoc fortasse fuerit donum cujus meminit Apostolus. Affinibus certe verbis usi sunt scriptores sacri in hoc ipso Spiritus negotio. Dicitur , etc. Heb., IV, 12, , I Cor., XIV, 24, et vero Spiritus pro corde cogitationibusque usus frequentior est quam ut de eo monendus sit lector.

[Col. 0023A] § 27.---Duo autem erant hominum genera quorum cogitationes ita patefierent. Vel enim aliorum prophetarum cogitationes patefecerunt cum quibus nullum ipsi commercium habebant, ex quo magna accessit rei praedictae confirmatio. Ita de Timotheo non una erat sed multae interque se consentientes prophetiae de S. Paulo , ut supra vidimus. His autem major erat adhibenda fides quod non humanorum duntaxat, sed divinorum quoque arcanorum conscii viderentur. Humanarum autem cogitationum duo erant genera quae hoc dono essent manifestanda. Vel enim fidelium erant illae, vel infidelium. Infidelium equidem si quis malo animo in ecclesiasticos conventus irrepsisset, vel prodendi causa, vel ludibrio exponendi, vel ut mundano affectui [Col. 0023B] gratificaretur, id ipsum Spiritu revelante prodebatur; unde fiebat ut si ex eorum numero fuisset, quos Graeci appellant, non tam succenseret prodentibus, quam in eorum potius admirationem raperetur, ut in praedicto loco innuitur Epistolae ad Corinthios. Fidelium autem cogitationes prodebantur, si qui essent in clerum adscribendi, ut in exemplo Timothei; vel si qua fraude usi essent, ut in Anania et Sapphira; vel etiam insidiis, ut Judam prodidit insidiantem ipse Dominus; vel alio denique fortasse quovis occulto flagitio. Id enim ipsum reprehendit in Anania et Sapphira (Act., V, 4, 9) S. Petrus quod ausi essent non hominibus mentiri, sed Deo; quod Spiritum Domini tentarent. Quasi id exprobrasset, quod cum iis se [Col. 0023C] coetibus adjunxissent, in quibus Spiritus dona ipsi agnoverant; interque alia illud quoque quo arcana revelarentur; ipsi tamen occulta sua flagitia latere posse sperarint, seque ea impune laturos. Idque ipsum magnum proculdubio incussit occultorum etiam flagitiorum metum, cum nullas deinde latebras securas fore intellexissent, v. 5. Nec est quod in hac ipsa ratiocinandi forma vel ipsi athei poterunt merito reprehendere.

§ 28.---Erat tamen et aliud argumentum, et quidem ipsi prophetiae dono intrinsecum, quo prophetiarum suarum fidem veteres confirmabant, futurorum nempe contingentium praedictio. Quae quidem certa esse, et a Deo auctore fuisse intellecta est, cum ipsam confirmasset eventus. Eratque haec argumentatio [Col. 0023D] ex christianorum principiis certissima. Ipse Deus eo provocat apud Isaiam (Isa., XLI, 23). Nec vero alteri quam Deo tribui de facto potuit haec futurorum contingentium praescientia ex principiis christianorum. Ut enim demus multos esse eventus qui vires creaturarum non excederent; concessa tamen illa, quam christiani tuebantur, providentia, erant nihilominus certi quidam eventus qui nullam habebant causam a natura determinatam, ex qua poterant antea cognosci; et vero qui non ex una aliqua causa, sed ex omnium consensu complexuque orirentur (quales erant qui publicum spectabant plerique), illos vel unius causae defectus, vel etiam unius interpositio, incertos fecit, ut proinde non [Col. 0024A] possent nisi ex illa causa intelligi futuri cui aliarum omnium causarum complexio de facto esset obnoxia. Eam autem non aliam crediderunt christiani, quam primum, optimum maximumque Deum.

§ 29.---Crediderunt imprimis non casu factum esse mundum, ut volebant epicurei, sed certa quadam providentia, factumque etiamnum eadem regi providentia qua factus est. Crediderunt deinde liberum arbitrium nulli esse causae alteri nisi Deo soli obnoxium. Proinde fati omnes illos sensus qui essent a supremi Dei decreto distincti, penitus rejiciebant, sive epicureorum illum a materialium causarum influentia petitum, sive astrologorum illum a coelestium siderum sive motu deductum, sive etiam causalitate. Si ergo soli Deo liberum arbitrium obnoxium fecerint, [Col. 0024B] plane sequitur eventuum eorum certitudinem qui vel ab ipso libero arbitrio, vel a conditione aliqua per liberum arbitrium ponenda penderent, a Deo solo esse de facto deducendam. Quod vero ad materialium causarum eventus attinet, poterant illi motus universalis vim aliquam mechanicam agnoscere. Sed nec ita talem illam agnoverunt, ut creatura aliqua, cum qua nobis est commercium, vel ipsa possit ex universali illo motus consensu, futura contingentia cognoscere, vel nobis indicare. Indicare certe nulla potuit nisi intellectualis, quam christiani angelum appellamus. At qui cum nobis versantur angelos, eos certis creaturarum provinciis assignabant, universorum provinciarum , praesidem existimabant, ut proinde angelorum, quos dixi, cum [Col. 0024C] nobis versantium, nullus motui universali fuerit admotus, ut possit ex causalitate sua de futurorum contingentium eventu judicare. Sed nec eos ita incorporeos agnoverunt ut possent omnia creata in speculo creatoris intueri. Nec omnia creata illis innotescere crediderunt, nisi quae Deus illis revelare dignatus esset, nec etiam omnia illis revelare de facto esse dignatum. Mysterium de incarnatione ab Ecclesia didicisse angelos testis est Apostolus (Eph. III, 10). Tria etiam, ante incarnationem daemonem latuisse, auctorem habemus Ignatium (Ignat., Ep. ad Ephes., § 19). Sed non vacat hisce ut singulis immoremur.

§ 30.---Liquet interim, data hac hypothesi, futura contingentia, sive a libero arbitrio, sive ab universali [Col. 0024D] motu, pendentia, neminem posse, nisi summo illo Deo revelante cognoscere. Sed nec si motum illum universalem cognovissent, vel ita possent de eventuum istius modi certitudine judicare. Nec enim ita mundum universum mechanice a Deo regi credebant, ut non aliquando contra motum illum universalem, saepius tamen praeter illum, Deus interponere et vellet et soleret; contra equidem, in miraculis: praeter illum, quoties vellet ordinarias etiam electorum preces exaudire. Frustra enim essent piorum preces ut plurimum, pro bonis praesertim temporalibus; si nihil posset Deus praeter universalis naturae cursum, sine miraculo, praestare. Toties enim edenda essent istiusmodi miracula, quoties [Col. 0025A] bonorum essent preces audiendae. Quod si praeter universalem illum motum multa Deus et velit praestare soleretque; sequitur ex illo, si vel maxime innotuisset, nihil esse de futuris contingentibus certo pronuntiandum.

§ 31.---Quod si haec, ut creatas vires ex natura sua non superarent, non tamen possent a creatura, nisi Deo revelante, cognosci; id unum abunde sufficit, ut quoties hominibus innotuissent, Deo tamen summo essent merito tribuenda. Nec enim id quaerendum, Deusne ipse, an ejus jussu permissuque creatura aliqua, ei tamen subdita hominibus ea revelaret? sed, an, eo nolente, vis aliqua contraria? In eo enim versatur erroris periculum. Atqui, data hac, quam repraesentavimus, hypothesi; id certum [Col. 0025B] erat hujusmodi revelationes a vi aliqua contraria esse non posse. Nec enim erat creatura quae, Deo nolente, ea posset cognoscere; nec verisimile erat, angelis contrariis et suis suorumque hostibus infensissimis, Deum ea revelaturum, quae non essent illorum naturae debita, nec possent, nisi eo revelante, cognoscere. Sequitur ergo, ut angelorum ministerio in revelatione hominibus patefacienda uteretur, nisi bonis tamen minime usurum. Nec metuendum quin illi munere sibi commisso diligentissime fidelissimeque fungerentur. Ita constabat veras hasce de futuris contingentibus revelationes nisi a Deo auctore esse non posse.

§ 32.---Quamquam autem hypotheseos veritas, cujus justas hasce diximus esse atque legitimas consequentias, [Col. 0025C] ex docentium auctoritate probata est, quae et ipsa aliis erat miraculis commendata; facit tamen nonnihil ad praemissarum quoque veritatem, consequentiarum quoque ipsa probabilitas, tamque apta inter se et cum phaenomenis connexio. Nam in hujusmodi causis quas ipsas nulla nostra a priori ratiocinatio attingit, id unum student homines, ut sibi quamdam fingant hypothesin quae cum phaenomenis apte conveniat, nec aliam quaerunt ejus probationem, quam aptam illam cum phaenomenis convenientiam, eamque veriorem judicant quae phaenomenis pluribus aptiusque respondet. Ita judicant de motibus orbium coelestium, marium, ventorumque: de magnetis natura aliorumque id genus omnium. Nec tamen minus est a nobis occulta ratio providentiae, [Col. 0025D] quam orbium coelestium. Nec minus apte convenit cum phaenomenis haec christianorum de providentia hypothesis, quam Ptolemaei illa, sive etiam Copernici, sive alterius cujusvis Astronomi cum motuum illorum phaenomenis. Contra potius longe certiores erant christianorum etiam naturae imperitissimorum, de futuris contingentibus prophetiae, quam peritissimorum etiam astrologorum judicia. Ex quo id etiam sequebatur longe esse verisimilius, a Deo esse haec, quam a quovis naturalium causarum consensu repetenda.

§ 33.---Probata ergo prophetiarum praeteritarum ex eventu veritate, ita deinde prophetae auctoritas accessit ad aliarum prophetiarum successum similiter [Col. 0026A] expectandum. Quoque saepius prophetiis ejus eventus respondissent, eo certius constabat non casui haec, sed vero certis causis esse tribuenda. Cum vero duorum essent generum prophetiae, aliae clarae facilesque intellectu, in quibus nulla esse posset de vero prophetae sensu dubitatio; aliae rursus pro usitato prophetiarum idiomate, symbolis aenigmatibusque involutae, ut aegre intelligi posset quaenam prophetae esset aut numinis sententia: ex priorum veritate de posterioribus erat solidissime judicandum. Si omnes obscurae essent, ut in oraculis Apollinis Loxiae, nostrorumque hodiernorum enthusiastarum deliriis; nulla jam erant intrinseca credibilitatis argumenta, ut nisi forte eum locum extrinseca supplessent, quantumvis verae essent: [Col. 0026B] at nullum certe habebant veritatis, quo a falsis internoscerentur, characterem, nec alios proinde, ut vera crederentur, obligabant. Sin aliquae perspicuae; jam facile judicium erat, de reliquis quid esset statuendum. Si eventus vel unius perspicuae prophetiae non respondisset; plane sequebatur nec reliquis esse fidendum, quin potius illas vel naturali enthusiasmo, vel alteri, potius diabolico spiritui quam divino esse tribuendas. Ita Maximillae prophetias re ellit Asterius Urbanus (Ap. Euseb., Hist. eccl., V, 16). Praedixerat illa imminere et , cum tamen post annum tertium decimum jam elapsum, nec particulare bellum aut universale in terris fuisset, christianis etiam pax firma stabilisque permansisset. Inde concludit fidem [Col. 0026C] ei omnem esse derogandam. Quod si evenissent quae praedicta sunt, pro talium eventuum frequentia prophetae fides magis erat minusve stabilita. Omnino solidissima erat hujusmodi argumentatio, nec video quid in ea reprehendere possint, nedum ridere, scurrae athei; nec quid simile obtendere possint pro suis, quas hodie venditant prophetiis, heri nudiustertiusque nati fanatici, sive eorum qui communi protestantium vocabulo censentur, sive etiam eorum quos mysticos appellant theologos pontificii. Neutri argumentis extrinsecis utuntur, sive miraculis, coram et in propatulo, inque infidelium facie editis, sive aliorum, a nobis etiam agnitorum prophetarum testimoniis. Neutri testimoniis intrinsecis, sive cordium infidelium patefactis occultis, sive futurorum [Col. 0026D] contingentium praedictione, jam diu ante eventum manifesta, publicamque in lucem edita.

§ 34.---Monendi sunt interim lectores non esse tamen quod prophetarum omnia prophetico sint spiritui tribuenda. Ne hoc quidem Judaei de suis, nec de Pythiis Graeci, nec de prophetis suis gentiles alii, Phoenices atque Aegyptii, nec qui prophetas agnoverunt, ullos docuisse arbitror. Elisaeum latuit Sunamitidis infortunium. Humano etiam spiritu edidit nonnulla sanctissimus Apostolus. Non est igitur prophetae fides in dubium vocanda, si qua illi humanitus dicta exciderint, hoc est, in iis quae nec ipse Spiritui Dei, sed suo potius, tribuit. Ut si Apostolus in iis quae se, non Dominum [Col. 0027A] hortari monuit, errasset; non debuit id in fraudem cedere aliarum ejus prophetiarum. Neque vero ita incerta est, ut voluit profanus Theologico-Politici auctor, horum utriusque distinctio. Quo loco cautionem interposuerant sacri scriptores, ea ipsa cautio signum erat, excipienda esse sola de quibus fuerat cautum, reliqua de alio esse spiritu intelligenda. Ita quia in scriptis epistolis, si qua suo spiritu protulisset Apostolus, id ipsum duxerat esse monendum, plane sequitur reliquorum auctorem divinum Spiritum esse habendum. Contra quia Ignatius, quae divino Spiritu auctore edidit, eorum disertis verbis Spiritum auctorem praeferebat, id quoque sequitur, iis exceptis, reliqua privato esse Ignatii spiritui tribuenda.

[Col. 0027B] § 35.---Sed et id existimant nonnulli, veros afflatosque Dei Spiritu prophetas, in revelatorum manifestatione suo esse spiritui permissos, ut pro suo captu ea aliis ennuntiarent, qui alius erat in alio excultior atque exornatior. Si itaque in rebus obiter notandis, nec ad praecipuum prophetiae scopum, quicquam facientibus, sive suae memoriae lapsu, sive dum se auditorum erroneis quidem illis, sed receptis tamen praejudiciis accommodant, quae tamen erant argumentationibus, quam ipsa revelata, magis idonea, quia haec probanda erant, illis uti poterant ut concessis: si in his inquam hallucinati essent, ne is quidem error esset spiritui prophetico imputandus. Quod itaque pro Zacharia Jeremiam laudat Evangelista; quod 450 annos Judicibus, [Col. 0027C] 40 Sauli tribuat Apostolus, quod incertum stadiorum numerum memorat S. Lucas, incertum Baptizatorum S. Paulus; plane innuunt relictas esse scriptorum humanis captibus hujusmodi minutias, nec esse propterea quod in Spiritum divinum referantur.

§ 36.---Est et aliud exemplum in quo non illorum modo qui prophetias audissent, sed et ipsorum quoque prophetarum irrepere possint errores, in prophetiarum scilicet obscurarum interpretatione. Erant enim nonnullae prophetiae certo quodam Spiritus consilio, ita obscurae, ut non possent sine alia revelatione intelligi; ut primae non alium in finem datae viderentur, quam ut sanctorum prophetarum curiositatem diligentiamque pro secundis [Col. 0027D] impetrandis excitarent. Id videmus in Daniele praecipue, in quo frequens est secundarum visionum pro primarum interpretatione mentio. Si itaque ante secundas visiones ipse primas ausus fuisset interpretari, humano omnino, non divino, spiritui tribuenda fuisset istiusmodi interpretatio, ut proinde ejus error, si quis fuisset, iniquissime esset in Spiritum sanctum referendus.

§ 37.---Idem statuebant veteres christiani de scriptis quoque prophetiis, sicubi fuissent obscurae, nisi eodem quo dictatae fuissent spiritu de novo revelante neutiquam esse certo intelligendas. Non est itaque quod miremur veterum de propinquo mundi fine hallucinationes. Nec enim illum disertis verbis [Col. 0028A] revelaverat Spiritus. Colligebant potius ex tam frequenti extremorum temporum mentione in Veteris Testamenti prophetiis, quoties de rebus evangelicis occurrit mentio, quae tamen de judaicae oeconomiae ultimis temporibus satis commode poterant intelligi. Omnino aequum non est ut illos hominum errores Spiritui imputemus quos nec ipse Spiritus susceperat corrigendos; nec id ipsum asserebant qui ab illo spiritu afflati erant, esse id a spiritu susceptum. Suppetebat interim satis certa illa, quam diximus, judicandi ratio. Si enim vel illorum quae perspicua erant, nec ullum habebant obscuritatis effugium, quaeque spiritus nomine essent a venditata, perpetuo constabat fides, nec a se ullibi dissentiens, id ipsum argumento erat satis [Col. 0028B] manifesto et spiritu afflatos esse qui ea praedixerant, et quidem veracissimo illo atque adeo divino, ut proinde essent, in aliis quoque manifestis, spiritusque nomine manifesto venditatis, similiter credendi. Si contra perspicuorum fidem eventus fefellisset, id satis erat ad similium reliquorum fidem abrogandam.

§ 38.---Recte quidem hucusque, ni fallor, obscurarum prophetiarum fidem ex manifestis confirmavimus, cum ejusdem prophetae fuissent obscurae illae cujus manifestae. Quaeret autem fortasse, nec immerito, lector, cum ad diversos illae prophetiae pertinerent, ut alterius manifestae essent, alterius obscurae omnes, nullae manifestae, quo pacto essent, in eo casu, obscurae a manifestis comprobandae? [Col. 0028C] Poterat quidem ex indubii prophetae testimonio dubius commendari. Erat tamen et alia probandi ratio a communi spiritus unitate petita. Ita enim ex illius aevi principiis licuit argumentari, qui ad unam eamdemque communionem pertinerent, eorum unum esse spiritum, ex iisdem sacramentis, iisdem scilicet gratiae canalibus, ejusdemque instituti virtute derivatum. Nec ea dumtaxat generali ratione concludebant unum esse unius communionis spiritum, quod pari ratione fuisset iisdem sacramentis collatus, quae cum symbola essent certorum quorumdam legaliumque pactorum, de ipso illo nimirum spiritu conferendo, non poterant sane alios obligare quam quorum illa essent symbola, ut non possit malus spiritus in homines irrepere nisi qui vicissim cum [Col. 0028D] eo pacti essent; nec vero cum illo pacisci homines per symbola a bono spiritu constituta; sed quod etiam spiritus ipsum esset unitatis in eadem communione vinculum. Ut igitur ex illa exteriori communione erat de interna etiam communione praesumendum, ita etiam sequebatur qui eorumdem fuissent sacramentorum participes, fuisse etiam pariter unius ejusdemque spiritus participes. Data ergo praeternaturali aliqua motione, quae nec a corporeo aliquo affectu, nec a naturali enthusiasmo proficisci poterat, sed esset plane in spiritum aliquem conferenda; id inprimis supponendum erat, non alium esse illum spiritum quam qui in reliquis ejusdem communionis membris operaretur. Ita recte quis ex [Col. 0029A] reliquorum membrorum operationibus sive de hujus quoque membri spiritu judicare poterat. Si bonus fuisset in aliis, malus utique in hoc esse non potuit. Quae forte deerant in hoc membro argumenta quibus distingui posset utrumne ad bonorum esset, an potius malorum censum referendus; ea tamen in aliis ejusdem corporis mystici membris non deerant. Ita tandem eo deveniendum erat ut omnia quaecumque aliorum membrorum dona, nec dona modo, sed et argumenta, quibus hoc ipsum donum in aliis comprobatum fuerat; ea quoque ad hujus etiam fidem referenda essent, utcumque propriis fuisset argumentis destitutum.

§ 39.---Id tamen etiam sequebatur, nullum esse talium obscurarum prophetiarum nisi in Ecclesiae unitate [Col. 0029B] praesidium. Ut enim illae suo nomine nihil habent, quo commendarentur; ita, violata unitate, nihil ad earum fidem faciebant extrinseca haec, quae dixi, argumenta. Si quem alium prophetam testem adhibuisset, ne ipse quidem testis, extra unitatem habebatur idoneus. Quod vero aliorum dona manifestationesque attinet, nihil illa ad prophetam extra unitatem attinebant. Quin potius, ea ipsa ratione suspecta erat, ex his principiis, quaelibet extra Ecclesiam prophetia, a bono spiritu esse propterea non posse quod esset extra unitatem. Cum enim Deus media conferendi spiritus instituisset sacramenta, id illum voluisse necesse erat, qui media a se instituta adhibere nolit, eum nec beneficia, per illa media obtinenda, consecuturum. Id ni voluisset, [Col. 0029C] nulla fuisset mediorum adhibendorum obligatio. Et cum illa media a Deo instituta, non alia sint quam unitatis symbola (in unum enim corpus baptizamur, deque uno illo pane participantes in unum corpus coalescimus) id innuisse videtur nolle se aliis spiritum suum conferre nisi in unitate constitutis. Utcumque id certum, de facto illam obtinuisse apud veteres sententiam, non aliorum esse Dei Spiritum quam unitorum. Ita in hoc ipso donorum spiritualium argumento inferunt, eum qui in non unitis versatur spiritum non esse illum Dei Spiritum qui unitatis est vinculum. Illa ipsa ratione Apostolum usum observavimus in secunda nostra de schismate parte nondum edita. Baptismum, quo Spiritus confertur, regenerationis lavacrum appellant. Ecquis [Col. 0029D] dubitet nullum esse in non renatis spiritualis vitae principium? Quin exorcismos baptizandis adhibebant paulo recentiores, id plane rursus innuentes in non unitis spiritum esse plane diabolicum. Haec utinam secum serio perpendant qui hodie ita sentiunt magnifice de suo extra unitatem spiritu. Id saltem viderent non esse illam cum primaevis christianis affinitatem quam tantopere jactant venditantque, in suis illis de spiritu praetextibus. Qui aliis utuntur quam a Deo institutis Spiritus conferendi mediis, alium illis esse quam divinum Spiritum justa est suspicio, deficientibus praesertim illis, quae dixi, argumentis ipsi prophetiae intrinsecis. Atque haec de veterum prophetiarum fide; in quibus nihil [Col. 0030A] video quod athei hodierni jure possint reprehendere.

§ 40.---De visionibus tamen id obiter animadvertendum, nescio an ab aliis animadversum, juvenum illas fuisse proprias. Id e celeberrimo illo Joelis loco colligo: Prophetabunt filii et filiae vestrae; senes vestri somnia somniabunt, et juvenes vestri visiones videbunt (Joel, II, 28). Plane senibus ita somnia aptantur, ut juvenibus visiones. Vehemens nimirum illa humorum agitatio non erat nisi in aetatis vigore toleranda. Maximus enim imminebat in visionibus a visis terror, quem etiamnum tantum experiuntur qui rem habent cum phantasmatibus, ut macies illos et pallor occupet, sensimque in vitiosissimam corporis habitudinem conjiciat. Accedit [Col. 0030B] ipsius violentissima distortio, vultus trux, oculi ardentes, ora spumantia, palpitantium pectorum gravissimus anhelitus. Ita se quidem habuit in gentium prophetis, ut Tripodem invitissima accesserit apud Lucanum Pythia, et nonnullae fuerint ipsa agitationis violentia extinctae. Ita enim Lucanus (Bell. civ., lib. V, v. 116):

   Nam si qua Deus sub pectora venit,
Numinis aut poena est mors immatura recepti,
Aut pretium: quippe stimulo fluctuque furoris
Compages humana labat, pulsusque Deorum
Concutiunt fragiles animas.

Et Valerius Maximus de delphico oraculo: »Unde ut certae consulentibus sortes petuntur, ita nimius divini Spiritus haustus reddentibus pestifer existit (Lib. I, c. 8, Exemp. rom. 10).« Longe [Col. 0030C] equidem violentior erat pseudo-prophetarum enthusiastarumque motus, ut hoc ipso catholici veros a montanistarum illis distinguendos esse censuerint. Nulla erat in veris prophetis insania, nulla illa tam vehemens jactatio. Sibi ipsis constabant potius, prudentes scientesque praedicenda proferebant. Erat tamen visorum terror humanae naturae fragilitati difficile ferendus. Horruit Danieli spiritus (Dan., VII, 15): collapsus est in terram (VIII, 19); non remansit in eo fortitudo, sed et species ejus immutata est in eo, et emarcuit, nec habuit quicquam virium (X, 8); jacuit consternatus super faciem suam et vultus ejus haerebat terrae (Ibid., 9); stetit tremens (Ibid., 11); in visione dissolutae sunt compages ejus, et nihil in eo remansit virium, sed [Col. 0030D] et habitus ejus interclusus est (Ibid., 17). Nec alius quam visionis propheticae terror in Jobo (Job., IV, 13, 14) describitur, et in Abrahamo (Gen. XV, 12). Non est itaque quod miremur juvenibus haec quam senibus fuisse tolerabiliora. Proinde etiam apud ethnicos Tiresias juvenum esse docet. Ita enim apud Senecam ille (Oedip., v. 29):

   Si foret viridis mihi . . . .
Calidusque sanguis, pectore excuterem Deum.
Cyprianus noster cum distinxisset visiones nocturnas, quae sunt ad senum potius somnia referenda, a diurnis prophetiis, innocenti puerorum aetati hasce tribuit (Epist. X): nimirum, id [Col. 0031A] enim innuunt ejus verba superius exscripta, Spiritu sancto impleri, raptumque a sensibus, qui in illis Ecclesiae contra montanistas disputationibus, extasis appellatur. Ut igitur Cypriano somnia sub vitae finem objecta esse discimus ex Pontio, ita si illarum, quarum meminit, visionum aliquae ipsi revelatae fuerint, sequetur paulo post juventutem, vergente jam in senium aetate passum esse, quod est sane verisimillimum. Si enim senectutem provectam attigisset, fieri vix potuit ut non ipsi Tertulliano innotuerit, cum tamen nusquam legamus nisi in libris ejus fuisse versatum.

§ 41.---Fateor equidem fuisse etiam aetate Cypriani, qui somnia visionesque ludibrio haberent. Sed quales fuissent illi, prodit ipse in epistola ad Florentium [Col. 0031B] Pupianum. »Quamquam, inquit (Ep. LXIX), sciam somnia ridicula et visiones ineptas quibusdam videri, sed utique illis qui malunt contra sacerdotes credere quam sacerdoti.« Plane innuit qui ita sensissent, alieno fuisse in Ecclesiam animo. Quod autem tales ita sentirent, non erat utique mirandum. Fuerunt enim ipsi fere prophetiae coaevi, id hominum genus quos Scriptura [Figure: [Hebrew Text] 1Kb] appellat, qui quod argumentis numquam conficere potuerunt, id risu tamen atque jocis, scommatibus atque dicteriis conarentur ut religionem ludibrio exponerent. Et vero in prophetis gestus erant ab usu hominum communi nonnihil alieni, quos facile erat ridiculis hominibus repraesentare tamquam ipsos etiam ridiculos. Josephum fratres somniatorem [Col. 0031C] appellarunt (Gen., XXXVII, 19), quod ipse quoque observarat Cyprianus. Prophetam illum qui ab Elisaeo missus Jehu regnum israeliticum promiserat, insanum vocarunt principes exercitus, nec tamen oraculum ab eo editum neglexerunt. Ita quem nomine tenus insanum vocassent, serio tamen pro insano neutiquam habendum duxerant. Et frequentes illae temporibus etiam apostolicis cautelae de non contemnendis extinguendisve prophetiis, id satis innuunt, quam proclives essent ad id faciendum homines de quo toties erant necessario monendi. Nec erat sane aliud illis temporibus expectandum quibus adeo essent prophetae cervicosi atque ordinis publici perturbatores, cum simul plures loquerentur, cum prophetissae in coetibus [Col. 0031D] virorum, capitibus etiam discoopertis, praeter sexus modestiam, concionarentur; cum dona sua sine omni aedificationis utilitatisque respectu ederent prophetae, essentque, ne in futurum ita deinceps facerent, Ecclesiastica tandem disciplina coercendi. Erant equidem haec prophetis ipsis, non donis eorum propheticis, vitio vertenda. Quem enim habuerunt spiritum, subjectus illis [Col. 0032A] esse dicitur, ne illius impetu haec fieri dicerentur. Experimur tamen hodie, in simili adversariorum genere, quam facile officiariorum contemptus in contemptum vertatur officii; quam facile avideque minutias illas, si quae alibi praeter vulgi opiniones occurrant, iniquissimas profecto (ne quid dicam acerbius) boni honestique regulas, arripiant tamen ad contemptum personarum quorum conscientias male habet officii debita veneratio; quam item facile ita se transversum agi patiantur, ut ne causae ipsius meritum quaerendum putent, si quando de prophetarum personis minus honorifice senserint. Illis autem aequos esse judices nemo concedet.

§ 42.---Quod si illorum quoque prophetarum temporibus, [Col. 0032B] qui certissima edidissent prophetiarum suarum testimonia, fuerint tamen istius modi censores, non est utique mirandum si in Cypriani etiam tempora inciderint, cum jam invaluissent inter philosophos Epicurei, qui praeter naturalia omnia ludibrio habuerint. Id unum satis erat, si qui prophetias, quos diximus, penitius intellexissent, nec eorum intererat ut falsae haberentur, eorum nemo illas in dubium vocarit. Vidimus autem Cypriano coaevos prophetica dona in Ecclesia agnovisse, qui quidem illius saeculi doctissimi haberentur, rerumque ecclesiasticarum peritissimi. Neque verisimile erat tam severam in Ecclesia disciplinam vigere potuisse, nisi de numine in Ecclesia praesentissimo manifestissimis constaret indiciis. [Col. 0032C] Quod si illum spiritus prophetici praetextum possent falsitatis convincere, jam labasceret una reliquorum fides, jam nihil erat quod Ecclesiae communionem tot annorum poenitentia tam ingrata ambirent; cum praesertim nullus esset magistratus qui cogeret, esset contra qui rebelles foveret, omnique opera in rebellionem pelliceret. Quod autem ad atheos epicureos attinet, fuit ea semper estque hodie illorum indoles, ut generalibus suis hypothesibus contenti, in exempla particularia ne quidem inquirendum putent. Quam illi fuerint in rebus ecclesiasticis hospites, vel unius Celsi exemplo manifestum est. Qui cum sibi omnia compertissima esse jactabundus gloriatus esset, in rebus tamen Ecclesiae raro scopum attingit. Estque [Col. 0032D] id in eo fere perpetuum, ut cum Ecclesiam ferire vellet, vix tamen ad alios quam haereticos Ecclesiae extorres pertineant ea, quibus Ecclesiae causam labefactandam credidit. Egregium vero illum Ecclesiae censorem, qui ne Ecclesiam quidem ab haereticorum illi infensissimorum conventibus poterat distinguere!



DISSERTATIO SECUNDA AD SANCTI CYPRIANI EPISTOLAM QUARTAM VIGESIMAM, AUCTORE DODWELLO. DE PRESBYTERIS DOCTORIBUS, DOCTORE AUDIENTIUM ET LEGATIONIBUS ECCLESIASTICIS.
[Col. 0033]

[Col. 0033A] § 1. Presbyteri doctores Cypriano antiquiores, primariae in Ecclesia dignitatis.---§ 2. Apostolis coaevi, a Judaeorum Scribis doctoribus deducti.---§ 3. Eorum officium in dono extraordinario fundatum.---§§ 4, 5, 6. Non omnium fuisse presbyterorum, ut vulgo putant, munus illud docendi.---§ 7. In audientium doctore probando presbyteros doctores solos consuluit Cyprianus.---§ 8. Audientes iidem qui catechumeni.---§ 9. Voce etiam catechumeni usi sunt. Audientium nomen unde deductum.---§ 10. Catechumenorum institutio mysteriis respondebat.---§ 11. Doctor audientium Cypriano hypodiaconus. De Pantaeno, Clemente Alexandrino, Origene, in schola Alexandrina catechistis.---§ 12. Inferiorum ordinum ministri, nunc Cleri communi nomine censentur, nunc [Col. 0033B] excluduntur, apud Cyprianum.---§ 13. Cypriani legationes omnes, aliaeque quarum mentio in ejus Epistolis.---§ 14. Legationes per clericos, et quidem illos, ut plurimum, binos, raro hypodiaconatum excedentes aetate Cypriani.---§ 15. Legationes aliae Cypriano antiquiores, Clementis Alexandrini atque Irenaei.---§ 16. Legationes Ecclesiae Smyrnensis, Polycarpianae atque Ignatianae magis, quam Cypriani illae, honorificae.---§ 17. Legationes saeculi Apostolici.---§ 18. Pro moribus juris hospitalis expressae.---§ 19. Apostoli peregrinantes ita ab Ecclesiis recepti ut solerent a provincialibus suis praesides provinciarum.---§ 20. Legationes illius saeculi maxime honorificae.

§ 1.---Aut quando cum presbyteris doctoribus lectores [Col. 0033C] diligenter probaremus, Optatum inter lectores doctorem audientium constituimus. Observandum hoc munus presbyterorum doctorum, quod non Cypriani primum tempore natum erat, sed vero ab Apostolis usque ad ejus tempora deductum. Cypriano antiquior Tertullianus meminit. (Praescript. adv. Haer., c. 3.) »Quid ergo, inquit, si episcopus, si diaconus, si vidua, si virgo, si doctor, si etiam martyr, lapsus a regula fuerit; ideo haereses veritatem videbuntur obtinere?« [Col. 0034A] Ubi ita hujus doni meminit, ut plane ab officiis ecclesiasticis episcopatus et diaconatus distinguat. Quae enim sequuntur, personarum sunt dona, non officiorum; eaque ipsa ita inter se gradibus distincta, ut proximum martyri gradum doctor occupet, nec viduis modo sit, sed et virginibus dignitate superior. Idem postea: »Est utique frater, inquit, aliquis doctor gratia scientiae donatus?« etc. Meminit Tertulliano coaevus martyr Saturus Aspasii presbyteri doctoris ab Optato episcopo dissidentis. (In Act. Perpet. et Felic. in Vis. Saturi.) Meminit variis in locis Hermas, lib. I, vis. 3: »Lapides quidem illi quadrati et albi, convenientes in commissuris, ii sunt apostoli, et episcopi, et doctores, et ministri, qui ingressi sunt in clementia Dei et episcopatum gesserunt, et docuerunt, et ministraverunt [Col. 0034B] sancte et modeste electis Dei qui dormierunt quique adhuc sunt, et semper cum illis convenerunt et in se pacem habuerunt et se invicem audierunt.« Mirum est quod hoc e loco eliciat Blondellus, eosdem fuisse episcopos atque doctores; quasi vero verba illa, et episcopatum gesserunt, ad doctores referenda sint, et non ipsos potius qui etiam praecesserant episcopos: praesertim cum occurrant ibidem verba illa, et docuerunt, quae doctoribus aptissimae respondeant. Fuisse equidem hoc dono instructos episcopos ut plurimum, est sane verisimillimum propter praeceptum Apostoli, quo Episcopum vult esse I Tim., III, 2; II Tim., II, 24, atque adeo e presbyteris illum praecipue ad episcopatus honorem esse provectum quem eo dono constabat esse praeditum. [Col. 0034C] At presbyterorum etiam doctorum jam exempla vidimus, ut proinde necesse non sit qui doctor fuerit, eum fore etiam episcopum. Frustra vero nos ad illos auctores refert Blondellus, qui post extinctum in Ecclesia doctoratus donum floruerunt. Sed ad Hermam nostrum redeamus. Idem rursus, lib. II, Mand. 4: »Etiam nunc, Domine, audivi a quibusdam doctoribus, quod alia poenitentia non est, etc.« Lib. III, Simil. 9. »Quadraginta vero Apostoli et doctores [Col. 0035A] sunt praedicationis filii Dei.« Postea: »Et dixit: Quoniam hi apostoli et doctores qui praedicaverunt nomen filii Dei, cum habentes fidem ejus et potestatem defuncti essent praedicaverunt his qui ante obierunt.« Iterum: »De octavo vero monte, in quo plurimi erant fontes in quibus adaquabatur omne genus creaturae Dei, tales sunt qui crediderunt apostolis, quos misit Dominus in totum orbem praedicare: et quidam doctores qui caste et sincere praedicaverunt et docuerunt, etc.« Ex quibus omnibus id etiam intelligimus, quaenam illa fuerit doctrina unde doctorum nomen habuerunt, munus illud praedicandi, ut loquitur Hermas, tantamque etiam fuisse eorum dignitatem, ut cum apostolis, ut plurimum, conjungantur.

[Col. 0035B] § 2.---Frequens etiam occurrit horum doctorum in Sacris Litteris mentio: Actor., XXIII, I, prophetarum et doctorum; I Cor., XII, primo apostolorum, secundo prophetarum, tertio doctorum ante alia Spiritus extraordinaria , V, 28, 29; Eph., IV, II, apostolorum, prophetarum, evangelistarum, pastorum et doctorum. Inseruntur hic Evangelistae et pastores; dona N. T. propria, nec a Pentecoste, quo tempore Spiritus effusus est, deducenda. Evangelistae enim eo tempore necessarii erant quo evangelium ad exteros derivandum erat, quod nescio an ante Cornelii historiam contigerit, fieri certe vix potest ut mortem Stephani antecesserit, persecutionemque ea occasione excitatam. Pastorum munus tunc necessarium erat, cum Ecclesiae eleemosynae erant in pauperes [Col. 0036C] distribuendae. Est enim ea ipsa distributio I Pet., V, 2, juxta ea quae supra disputavimus. Ita fiet ut donorum originalium proximus post prophetas locus sit doctoribus assignandus. Ex ipsa enim synagoga derivatum est ad Ecclesiam hujus muneris exemplum. Siquidem illi quoque erant sui Rabbini , , Scribae, , (his enim omnibus titulis insigniuntur) qui et simpliciter appellantur, Luc., II, 46. Fuisse etiam apud ipsos munus admodum honorificum constat e Rom., II, 18, 19, 20, 21. Ut necesse esset Salvatori de eo discipulos suos monere, ne illum titulum ambirent. Quam tamen, una cum officio, ambitionem etiam christianis irrepsisse suspicio est, S. Jacob., III, I.

[Col. 0035D] § 3.---Ut autem omnia Ecclesiae munera primis illis originibus extraordinario Spiritus Sancti auxilio administrata sunt; idem et in hoc quoque munere contigisse certum est. Id innuit verbum Eph., IV, 11, referendum enim ad locum Ps. LXVIII, 19, v. 8, laudatum: . Sunt ergo etiam doctores illis accensendi. Proinde inter Spiritus habemus , Rom., XII, 6, 7: et , I Cor., XIV, 6, ad eamdem plane formam qua supra conjungi vidimus atque . Rursus, ibid., , v. 26. Nec aliam fuisse doctorum africanorum rationem ostendunt illa quae superius e Tertulliano produximus (Praescript., c. 14); quibus quem doctorem appellat, [Col. 0036A] eumdem gratia scientiae donatum esse dicit. Probavimus enim istius modi Spiritus ad Cypriani nostri tempora permansisse. Fateor equidem illa aetate donorum extraordinariorum usum in ordinariorum quoque munerum administratione fuisse. Sed vero munus hoc doctorum non minus fuisse quam donum ipsum doctrinae extraordinarium, inde colligimus quod deficientibus hujusmodi donis, paulatim ipsum quoque munus in desuetudinem abierit. Nulla enim ejus occurrit in posteriorum saeculorum canonibus mentio. Nec etiam ullibi cum ordinariis episcopi, presbyteri aut diaconi officiis conjungitur in N. T. sed cum extraordinariis illis apostolorum, prophetarum, miraculorumque, quae jamdiu defecisse omnes confitentur. Nec suppetunt patribus quarti [Col. 0036B] saeculi et deinceps de eorum officio quod scribant ex sui saeculi receptis moribus vel evanida vestigia, sed perinde ac nos, e textu solum veterumque scriptis conjectantur. Videant igitur fratres Independentes qua ratione hoc officium continuandum censeant, cum tamen dona illa, quibus innixum probavimus, nec ipsi defecisse inficientur.

§ 4.---Animadvertendum praeterea, cum de Presbyteris doctoribus meminit Cyprianus, id simul innuere, fuisse utique alios e presbyterio qui non fuissent doctores. Nec enim opus erat ut presbyteros doctores ab episcopis itidem doctoribus secerneret, ipse qui haec scriberet episcopus. Nec locum habebant alii in eorum probatione qui in clerum promovendi essent, quam presbyteri. Idem Saturus, cum Aspasium presbyterum [Col. 0036C] doctorem appellat. Cum igitur docendi illud munus ex Herma idem fuisse didicerimus, quod praedicandi, plane sequitur, non omnium fuisse presbyterorum, ut in Ecclesia concionarentur, nedum ita fuisse officio presbyterali essentiale, quam putant hodierni, schismatici ut qui illud munus non praestiterit, is ne pro presbytero habendus sit quidem. Nec vero recentiorum saeculorum id errori tribuendum erat. Idem etiam sub apostolis obtinuisse constat ex I Tim., V, 17, quamquam perperam colligunt illos presbyteros, qui alii essent a , fuisse laicos. Cur ita colligunt, nihil habent e textu, nihil e receptis illius saeculi moribus, subsidii. Sequitur itaque ne ipsos quidem apostolos donum illud in ordinandis exegisse praevium, nec inter [Col. 0036D] ipsa manuum impositione collata locum habuisse; sed nec Deum ipsum, cujus nutu omnia tunc gesta sunt, quique Ecclesiae in necessariis non erat proculdubio defuturus, tale hoc officium instituisse, ut ad ejus administrationem esset hoc donum omnino necessarium.

§ 5.---Cum etiam ex receptis aetatis suae moribus suas plerumque consuetudines mutuo acceperint christiani; vix puto ullum fuisse exemplum quo docendi munus cum sacerdotio esset necessario conjunctum. Judaeis diximus scribas fuisse atque rabbinos, e tribu proculdubio sacerdotali illos. Longe tamen aberat ut tota familia sacerdotalis scribae fuerint aut rabbini. Scribarum ordinem ab Aegyptiis fortassis [Col. 0037A] acceperint Judaei. Illis enim sui erant viri sacrorum peritissimi atque doctissimi, ut proinde sacerdotes fuisse verissimillimum sit. Nec tamen propterea sacerdotes omnes erant, quin paucorum potius fuisse videtur haec dignitas, cum tamen tertia populi Aegyptii pars sacerdotalis fuerit. Idem de Atheniensium etiam gentiumque aliarum et statuendum, ut sine exemplo fuisse necesse sit, si haec duo munera, tam inter se diversa, censuissent tamen sibi invicem fuisse conjungenda. Erant tamen admodum pauca, si qua sint omnino, quae a Christianis inducta sunt sine exemplo.

§ 6.---Cum itaque probavimus, neque ex instituto, neque etiam de facto, presbyteros omnes fuisse [Col. 0037B] docendi dono praeditos; plane sequitur, qui dono illo caruissent, ita non fuisse ad docendum obstrictos, ut potius ab eo docendi munere temperare debuerint. Id enim hortatur Apostolus, ut, quo dono quispiam fuisset instructus, ei unice incumberet, Rom., XII, 6, 7, 8, etc.: »Sapere quemquam ad sobrietatem, et unicuique sicut Deus divisit mensuram fidei, v. 3; certo quodam consilio ita distribuisse Deum, ut nemo dona omnia ipse habeat, alter autem ut alterius defectus suppleat, sintque ita sibi invicem omnes mutuo necessarii, ut non sit SCHISMA in corpore (I Cor., XII, 18, 24, 25).« Si itaque omnes qui dono quopiam caruissent, illud ne quidem exercere debuerint, sequitur illos quibus negatum esset docendi donum, ne docere quidem oportuisse. Agnoscimus interim [Col. 0037C] ex Apostoli mente, si qui sint utroque dono praediti et et , illos esse merito, duplici illo, quem dicit, honore dignos. Neque haec a nobis eo animo disputata sunt ut ignaviae patrocinemur, si quis non sit aliis Ecclesiae necessariis muneribus obstrictus. Nec id voluisse Apostolum existimamus, aut Ecclesiam primaevam. Potius gaudendum existimarem atque gratulandum, si qua Ecclesia tales haberet presbyteros qui omnes huic docendi muneri ita satisfacere possent, ut nec illud ipsum indecore exequerentur, nec alia negligerent. Quod tamen schismatis praetextum faciant adversarii, siqui dono hoc destituti in sacros ordines admittantur, aliisve Ecclesiae curis pariter necessariis distineantur, quo minus huic possint curae unice invigilare; quod etiam [Col. 0037D] reliqua negligant, preces publicas quotidianas, visitationem fidelium, institutionem catechumenorum, sacramentorum celebrationem, moribundorum viatica, quod unius hujus muneris praetextu, ne tempus quidem sibi vacuum relinquant reliquis muneribus expediendis: ea sane ita non sunt apostolica, ita non primaevae christianitati conformia, ut ne probanda sint quidem.

§ 7.---Videmus porro in hoc audientium doctore probando non alios a Cypriano presbyteros quam doctores esse consultos. Idemque ab eo in aliis quoque causis observatum esse est sane admodum verisimile, ut qua in re quisque eminuisset, in ea illum duxerit esse consulendum. Proinde ita intelligendus est cum [Col. 0038A] communi presbyterorum consilio sua omnia a primo usque episcopatus exordio, gesta esse commemorat, ut in rebus singulis neminem, ad quem quidem ea res attineret, a consilio suo excluserit, omnesque etiam, cum res omnium interesset, admiserit. Id quidem exigebat apostolica illa de donis regula (cujus modo meminimus) ut quo dono quisque fuisset praeditus, ejus exercitio unice incumberet, nec se aliis immisceret ad donum suum nihil attinentibus. Sequitur etiam idem esse donum quo audientes atque illud quo fideles essent docendi, quia in audientium doctore constituendo presbyteros doctores consuluit.

§ 8.---Erant equidem alii audientes in poenitentium censu, qui ubi Scripturas atque audiissent, [Col. 0038B] e synaxibus erant excludendi. Et quidem illi Cypriano nostro coaevi, si Gregorii Thaumaturgi epistolae canonicae credendum sit. Sed horum nullum in Ecclesia africana extat, quod quidem sciam, ea praesertim aetate, vestigium. Nec alios doctores habebant quam fideles. Erant enim omnium fidelium communes illae, quibus hi intererant, auditiones. Neque vero ex usu Ecclesiae africanae alii audientes erant quam catechumeni. Jam supra vidimus qui catechumeni essent clero romano, Ep. III, eosdem audientes esse Cypriano, Ep. XIII. Constatque etiam e Tertulliano, quo nemo melior est Cypriani interpres. Apud illum audientes intinctis opponuntur, quo sensu tingui apud eumdem idem valet quod baptizari (De Poenit., c. 6, 7). Eosdem auditores appellat, quorum et tyrocinia memorat, [Col. 0038C] ne quis dubitet alios esse quam catechumenos.

§ 9.---Et quidem ipsum hoc audientium nomen frequentissimum fuisse videtur. Nec tamen desunt, ea quoque aetate, exempla quibus iidem catechumeni audiunt, et quidem apud latinos etiam scriptores. Jam diximus hoc catechumenorum nomine usum esse clerum romanum. Usus etiam est et ipse Cyprianus Testim. lib. III. cap. 98; et Tertullianus, de Coron. Mil. c. 2; et Praescr. c. 41. Quod quarto tandem S. Augustini saeculo et deinceps solum obtinuit. Quod vero ad nomen audientium attinet, e sacro codice omnino ductum puto, ex illis nimirum locis quibus fides ipsa toties dicitur, quam auditum reddiderunt antiqui etiam interpretes. Ita, fides ex auditu, [Col. 0038D] auditus autem per verbum, Rom., X, 17; Auditus fidei, Gal., III, 2, 5; Verbum auditus Dei, I Thess., II, 13. Ex veteri autem Instrumento deduxit Apostolus, Isa., LIII, 1: Quis credidit auditui nostro? Ita enim locum illum legerunt Tertulliani quoque Cyprianique interpretes. Ad illum autem Isaiae locum nos disertissimis verbis retulit Apostolus, Rom., X, 16. Nihil huc faciunt vulgaria gentilium , quae ludicra plerumque essent. Faciunt tamen fortasse philosophorum illa quae non aliis crederentur quam initiandis, ad formam mysteriorum.

§ 10.---Illam certe mysteriorum formam repraesentabat tota catechumenorum erudiendorum ratio. Vivendi novam formam suscipiebant initiandi (Meurs., [Col. 0039A] Eleusin., c. 17). Et quidem in ea totus est Clemens Alexandrinus, in antiquissimo ejus, quod habemus hodie, opere catechetico, Paedagogo videlicet. Erant etiam in Petromate libri rituales initiandis legendi primum, deinde describendi (Id., ib., c. 10). Et quidem de baptismi ritibus, de et , conversione ad orientem occidentemque, etc., agit in Catechesibus suis Cyrillus Hierosolymitanus aliique.

§ 11.---Observandum denique ad officium hypodiaconatus spectasse illum audientium doctoratum. Idem Optato doctoratus audientium, quod lectio Saturo ad gradum lectoris promovendo, futuri nempe officii praevium experimentum. In Alexandrino , sive , idem munus presbyteris fortasse nonnunquam assignatum. Pantaenum [Col. 0039B] vulgo existimant fuisse presbyterum, quamvis nescio sane veterumne quispiam eum ita appellet (Euseb., Hist. Eccl., V, 10; VI, 3, 6). Clementem ejus in eo munere successorem, presbyterum vocat Alexander Hierosolymitanus Episcopus (Euseb., Hist. eccl., VI, 11). Sed quando scripta est ab Alexandro ea epistola, jam successisse videtur in ejus locum Origenes, ut proinde non constet fueritne presbyter cum munere illo ipse fungeretur. Non tamen presbyteratui id fuisse munus necessario annexum constat, quod ad illud evectus fuerit a Demetrio Origenes, octavum decimum duntaxat aetatis annum agens, quo tempore non constat vel inferioribus quidem illis, quos pro sacris habent, ordinibus fuisse initiatum. Presbyteratum certum est, non ante iter Achaicum [Col. 0039C] sub Alexandro Severo, ab eo fuisse susceptum. Idque eo fortasse consilio institutum est, quod fideles cum jam in sinum Ecclesiae suscepti fuissent, proinde doctorem, habere debuerint, qui vel in Ecclesiae aestimatione esset sacerdos. Ad sacerdotes enim pertinuisse illam scientiae gratiam, qua donandum Tertullianus dixit esse doctorem, e veteris quoque legis praescriptio constat., Mal., II, 7. Illa enim ipsa scientiae voce usus est in eo loco, non modo vetus interpres hodiernus, sed ipse quoque Cyprianus. Catechumenis vero erudiendis, qui extra Ecclesiam siti essent, satis erat vel laicus, quem tamen, honoris causa, clero proximum eligebant. Praesertim cum, ex iis quae de eorum sententia superius disputavimus, constet vel vulgus christianorum ita extraneis quibusvis [Col. 0039D] sanctitate praecelluisse, ut essent merito, si ad illos conferrentur, pro sacerdotibus habendi.

§ 12.---Observandum insuper, ex eodem hoc Cypriani loco, lectores etiam atque hypodiaconos generali clericorum titulo censeri. Id sane innuit, cum per clericos ad romanum clerum scribendum esse dicit, eaque ipsa de causa, lectorem fuisse Saturum, hypodiaconum vero Optatum a se constitutum. Simili exemplo Felicianus acolythus clericus dicitur Ep. LV. Quod etiam ad lectores attinet, qui tamen inferior erat hypodiaconatu gradus, constat idem ex ejusdem epistolis de Aurelio et Celerino ad honorem lectoratus a se provectis. De Aurelio ita scribit, Ep. XXXIII: »In ordinationibus clericis, fratres charissimi, solemus [Col. 0040A] vos ante consulere, etc.« Ergo et clericus erat Aurelius et ordinatus. »Merebatur, inquit, talis clericae ordinationis inferiores gradus.« Erat igitur et hic quidam gradus clericae ordinationis. Rursus: »Hunc igitur, fratres dilectissimi, a me et a collegis qui praesentes aderant, ordinatum sciatis; quod vos scio et libenter amplecti, et optare tales in Ecclesia nostra plurimos ordinari.« De Celerino ita Ep. XXXIV, dignum esse dicit: »Ut qui sublimiter Christum confessus esset, clerum postmodum Christi ministeriis ecclesiasticis adornaret.« Rursus eumdem »Celerinum fratrem, inquit, nostrum, virtutibus pariter et moribus gloriosum, clero nostro non humana suffragatione, sed divina dignatione conjunctum.« Idem tamen hac ipsa, quam in manibus habemus, epistola, [Col. 0040B] lectorem Optatum clero dumtaxat proximum esse dicit, interque eos numerat qui ad clerum parabantur. Et in epistolis ejus vel cleri nomine, vel ad clerum, datis, nusquam occurrit aliorum mentio praeterquam presbyterorum atque diaconorum. Quis non videt quam cleri nomine nunc laxius utatur, nunc strictius, pro more saeculi, ut qui uno sensu clerici appellantur, sint, ad alios si conferantur, laicis accensendi? Idem de recentioribus Ecclesiae canonibus observare poteramus. Sed nos de Cypriani temporibus, aut etiam antiquioribus, impraesentiarum agere constituimus.

§ 13.---Est etiam observatione dignus mos illius saeculi in legationibus ecclesiasticis. Erant enim dignitatis, tum eorum a quibus, tum ad quos, mitterentur, [Col. 0040C] observantissimi. Prima Cypriani legatio ad Romanos per Clementium hypodiaconum missa est; cujus mentionem habemus Ep. III, IV, XV. Secunda haec est ad clerum romanum per Saturum lectorem Optatumque hypodiaconum. Meminit hac ipsa Ep. et XXIX, XXXII. Tertia, ad eumdem clerum per Fortunatum hypodiaconum, Ep. XXX. Quarta Novatiani ad Cyprianum de ordinatione sua per Maximum presbyterum, et Augendum diaconum, Machaeum etiam quemdam atque Longinum, qui cujus ordinis fuerint, non constat, Ep. XLI. Quinta Cypriani cum synodo ad explorandam Cornelii ordinationem per Caldonium Fortunatumque episcopos, Ep. XLI, XLII, XLV. Sexta Cypriani privatim ad Cornelium per Primitivum presbyterum, Ep. XLI. Septima Ejusdem ad eumdem [Col. 0040D] per Mettium hypodiaconum, et Nicephorum acolythum, Ep. XLII, XLIII, XLIV. Octava Cornelii ad Cyprianum per Augendum confessorem, Ep. XLVIII. Quem tamen ille locum in Ecclesia obtinuerit non liquet. Nona Antoniani ad Cyprianum per Quintum presbyterum, Ep. LII. Decima Cornelii ad Cyprianum per Saturum acolythum, Ep. LV. Undecima Cypriani ad Cornelium per Felicianum acolythum, Ep. ead. Duodecima Pomponii episcopi ad Cyprianum cum synodo per Paconium fratrem, Ep. LXII; sed nec ejus dignitas memoratur. Tertia decima Ecclesiarum Asturicensis et Emeritensis per episcopos suos Felicem et Sabinum, Epist. LXVIII. in ea causa qua de ipso fuerat episcopatu disceptatum. Subrogati enim [Col. 0041A] erant hi in locos Martialis et Basilidis Libellaticorum. Quarta decima: Quinti Episcopi Mauritaniae ad Cyprianum primatem per Lucianum forte presbyterum, Ep. LXXI. Quinta decima: Cypriani, sed totius, ut videtur, Ecclesiae africanae nomine, ad Firmilianum Cappadociae primarium, ut videtur, episcopum, per Rogatianum diaconum, Ep. LXXV. Sexta decima: Tandem eademque ultima Cypriani ipsius in exilio jam constituti ad collegas itidem episcopos eosdemque in metallis versantes, per Victorium Herennianum hypodiaconum, Lucanum, Maximum et Amantium acolythos, Ep. LXXVIII, LXXIX, LXXX.

§ 14. Notanda autem illa Cypriani verba: »Et quoniam oportuit me per clericos scribere,« etc. Ex quibus constat, pro saeculi illius more, legationes ecclesiasticas [Col. 0041B] non aliis quam clericis fuisse credendas. Id factum fortasse propterea quo major fides nuntiis ultro citroque referendis accederet. Id tulit certe aegerrime Cyprianus cum Ep. III cleri romani suspectam haberet, laborare ita epistolae clericae fidem, ne mendacio fortasse aliquo et fraude corrupta esset. Scio equidem epistolam clericam tam vocari posse illam quae a clero romano scripta esset (Ep. IV), quam quae Clementio hypodiacono, ipsi quoque clerico, legato tradita. Sed vero nuntii hoc in loco fides solius, non item illa scribentium, in dubium vocata est. Ergo clerici erant illi quoque legati de quorum dignitate aliter non constat. Et acolythi, et si qui alii inferiorum ordinum ministri, legationes obierint, illos quoque inter clericos, hoc ipso etiam argumento, [Col. 0041C] numeratos fuisse necesse est. Notetur etiam plurimas legationes duobus legatis fuisse commissas, praesertim transmarinas. Quod enim Novatianus quatuor miserit, id benevolentiae captandae gratia factum esse probabile est. Idem fortasse de legatione ad martyras statuendum, quatuor illos legatos vel in martyrum honorem esse missos, vel quod variis in locis martyres constituti essent, vel quo plures adessent fidei testes in Ecclesiae eleemosynis distribuendis. Erant enim, in illa etiam aetate, alioqui aurea, malae fidei exempla in re pecuniaria. Talis fuerat, in ipsa etiam Ecclesia africana presbyter Novatus, Ep. XLIX. Talis Felicissimus, Ep. XXXVIII. Talis denique (quis crederet!) Nicostratus ipse diaconus et confessor, Ep. XLVIII, XLIX. Id etiam animadversione [Col. 0041D] dignum, praecipuum plerumque legatorum hypodiaconum fuisse, nec eum gradum excessisse. Ita fuit in legatione, prima, secunda, tertia, septima, sexta decima. Quod si aliquando superior quispiam sit missus, id tunc plerumque contigit cum unicus mitteretur, ut numeri defectum ita personae dignitate compensarent. Ita in legatione, nona, quarta decima, quinta decima. Quod aliter singulorum nomina, etiam inferioris ordinis, habeamus, non est tamen certum singulos dumtaxat fuisse missos. Idem obtinuit, non in legationibus modo transmarinis, sed et in illis quoque quae provincialium essent Episcoporum ad provinciarum primatem, qualis erat legatio illa quarta decima. Quod vero episcopi ipsi legationem [Col. 0042A] obierint, factum id non est nisi rarissime, causisque alioqui gravissimis. In legatione tertia decima, causa manifesta est. In quinta etiam facilis. Erat enim inter episcopos disceptandum Cornelium atque Novatianum. Erat etiam de litteris formatis in posterum dandis cavendum, quarum omne commercium inter alios non erat quam episcopos. Quid quod synodi africanae etiam missae sunt, et ad synodum, provinciae nimirum episcopos, ad quos spectabat episcopi romani ordinatio. Synodi enim nomine, uti a gentilium usu ad christianos emanavit, sacerdotum collegia quaeque sive fraternitates appellantur, sive in conventibus, sive etiam singuli. Nec desunt etiam apud Ecclesiam hujus significationis exempla, si id inpraesentiarum agerem.

[Col. 0042B] § 15. Ita quidem se res habuit legatoria aetate Cypriani. Erant etiam nonnullae Cypriano antiquiores legationes ad eamdem formam expressae. Legatus ab Alexandro Hierosolymitano antistite (Euseb., Hist. eccl., VI, 11) missus est Ecclesiae Antiochenae totius Syriae primariae (cui et Judaea attributa est) Clemens Alexandrinus presbyter, sed solus. Plane ad exemplum legationis quartae decimae. Legatus erat martyrum lugdunensium viennensiumque ad Eleutherum romanum pontificem presbyter Irenaeus (nec enim est quod episcopum illum tunc temporis faciat Blondellus) ipse itidem solus (Euseb., Hist. eccl., V, 4). Aliarum legationum, ut puto, non habemus exempla usque ad tempora Polycarpi atque Ignatii (Vid. Vales., Not. in locum Eusebii). Illae itaque ut se habuerint, [Col. 0042C] age despiciamus.

§ 16. Et quidem epistola Ecclesiae smyrnensis ad Philomelienses de martyrio Polycarpi, scripta est per Marcum quemdam fratrem, ad formam legationis duodecimae quem latinus vetus interpres Martianum appellat, de cujus in Ecclesia loco nihil constat. Par est de Crescentis loco silentium, quo nuntio usus est in illa, quam ad Philippenses dedit, Epistola ipse Polycarpus. Epistolae Ignatii (Ep. ad Smyrn., § 12; ad Ephes. § 12), ad Smyrnaeos, Ephesios, Philadelphienses, Burrho diacono, sed qui communi Smyrnaeorum Ephesiorumque nomine ad illum missus fuerat, traditae videntur. Reliquae cui traditae sint, non constat; sed Burrho etiam traditas, est sane admodum verisimile. Notanda enim Ignatii verba in Ep. ad Smyrnaeos, [Col. 0042D] . Non igitur ad Ignatium dumtaxat, sed cum eo missus est Burrhus (Vid. Ep. ad Ephes., § 2), comes itineris futurus, nuntiusque legationibus obeundis. Quo nomine etiam Ephesios illos alios (Ep. ad Rom., § 10), Crocum, Onesimum, Euplum atque Frontonem, missos puto, atque adeo non alios quam illos pertulisse epistolam ad Romanos. Eodem munere functus est Philo etiam diaconus, Cilix (Ep. ad Philadelp., § 11). Sed nec Diaconi soli, alii etiam diaconis superiores legationes tamen obierunt tempore Ignatii. Honorabant Sanctum (inquiunt auctores martyri Ignatii martyri coaevi) per episcopos, presbyteros et diaconos, Asiae civitatis et Ecclesiae (Edit. Usser., p. 5). Qui certe ipse legationis mos [Col. 0043A] saeculum omnino Ignatianum sapit, non aliquod recentius. Id factum a Magnesiis testis ipse est amplissimus Ignatius (Ep. ad Magnes., § 2), non Damam modo eorum episcopum, sed et presbyteros Bassum et Apollonium, et diaconum Sotionem secum fuisse Smyrnae. Rogat ille saepius Ecclesias, ut legatum aliquem mitterent confirmandae sedi suae antiochenae episcopo destitutae. Hunc ille nunc appellat (Ep. ad Polycarp., § 7), nunc (Ep. ad Smyrn., § 11), cujus meminit etiam in Ep. ad Philippenses Polycarpus. Quos vero illae legatos destinarint, ostendit idem sanctissimus martyr Ignatius in Ep. ad Philadelphienses: (inquit) , (Ep. ad Philadelph., § 10). Dubitatque in [Col. 0043B] ea quam diximus ad Philippenses Epistola ipse Polycarpus, ipsene legationem obiret, an alium potius mitteret legatum. Ita non erat a loco etiam episcopali alienum ut ipsi legationum munere fungerentur. Ex quo etiam obiter constat quam non fuerit, eo saeculo, episcopi officium ita fixum, ut putavit Salmasius. Ipsum potius episcopi nomen a peregrinantium in graecis civitatibus officio desumptum erat. Et chorepiscopos appellant Canones, quorum idem rure officium atque in urbibus episcoporum. Est autem eadem illa vox qua apostolorum peregrinationes in antiquioribus Ecclesiae monumentis denotari observavit ipse Salmasius. Nihil itaque vetat eosdem et apostolos fuisse et episcopos, et peregrinari potuisse et certis tamen Ecclesiis praeesse. [Col. 0043C] Praesertim cum non sit de aliorum apostolorum peregrinationibus e S. Pauli exemplo statuendum. Reliqui certe intra certas sese ut plurimum provincias continebant, sub illius saeculi finem, cum jam constitutae essent ecclesiae, et in ecclesiis episcopi. Non longe ab Hierosolymis peregrinatus videtur S. Jacobus, si veris monumentis credimus, etiam Actorum illis. Nec longe ab Hierapoli Philippum, nec ab Asia proconsulari Joannem discessisse innuunt Polycrates et Clemens Alexandrinus. In his limitibus nihil vetat in Ecclesiae primaevae disciplina quin alii quoque peregrinari possint episcopi. Quid quod etiam S. Paulus (I Cor., XV, 10) cum se reliquos apostolos in labore superasse contendit, id certe manifeste innuit, non esse reliquorum apostolorum labores e suo unius [Col. 0043D] exemplo aestimandos. Singulos ab illo superatos esse apertius est quam ut de eo dubitari possit. Ita etiam ejus verba intelligi possunt ut omnes omnium labores, etiam collectos, longo post se intervallo reliquerit. Id si verum sit, reliquorum apostolorum labores aequare poterant episcopi. Aequavit fortasse Polycarpus, cum e Smyrna sua Romam sub Aniceto contenderet, inde fortassis in Galliam Lugdunensium illam Viennensiumque christianorum coloniam deducturus. Nulla certe primaevae Ecclesiae indubia monumenta suadent hujus unius labores reliquorum apostolorum laboribus fuisse inferiores. Longe tamen abest ut episcopalis officii fines excesserit, vel ut eo nomine illum veterum quispiam reprehenderit. Quae cum ita [Col. 0044A] se haberent, erat utique omnino consentaneum ut non alios legationibus quam superiorum ordinum adhiberent, nondum in Ecclesiam introductis illis inferiorum ordinum ministris quibus usa est Ecclesia aetasque Cypriani.

§ 17. Plane referebant haec Ignatiana aetatis etiam apostolicae recentissima vestigia. Illorum opera praecipua in disseminandis potius, quam regendis Ecclesiis collocata est. Proinde consentaneum erat ut legati quam honorificentissimi deligerentur, praesertim, cum id ipsum Evangelii propagandi munus, eorum fuisset praecipue qui in primaria essent Ecclesiae dignitate constituti, quales erant ipsi apostoli, evangelistae, etc. Habebant igitur Ecclesiae, praeter illos, primarii nominis, Christi apostolos, ipsae quoque suos [Col. 0044B] quos itidem appellabant apostolos, propterea, ut videtur, quod nuntii vulgo mitterentur, ut repraesentarent, a quibus mitterentur, Ecclesias. Id enim ipsum innuere videtur, ea aetate, ipsum apostolatus nomen. Hi apostoli appellantur (II Cor., VIII, 23.) Ita Epaphroditus Philippensium erat apostolus (Phil., II, 25.) Quae autem beneficia illis collata sunt, ea non in illos solos sed redundare credebantur, propterea quod ecclesias illas, ut dixi, repraesentarent. Ex quo intelligimus quantum aberrarit ab apostoli mente in horum apostolorum explicatione Walo Messalinus, cum secundarios hosce apostolos a primariis missos existimat ad ecclesias, non vice versa ab ecclesiis ad apostolos. Id si fuisset verum, ad attinere [Col. 0044C] non potuit illorum ille cultus, sed vero ad eorum potius a quibus missi fuissent apostolorum. Quid quod durior illa omnis videatur interpretatio qua dicendi erant qui ad ecclesias plantandas missi essent potius quam illi qui ab ipsis missi fuissent ecclesiis. Dei certe Christique appellantur apostoli non qui ad Deum Christumve, sed qui ab iisdem mittuntur, ut nova prorsus exemploque omni destituta sit contraria illa locutio. Ab hac potius mittentis personae repraesentatione primariorum quoque videtur apostolorum origo deducenda. Principum satellites dicuntur quorum id officium est ut principibus coram adsint, semperque in eorum conspectu obversentur. Inde vultus principum intueri, atque ab eorum vultibus procedere dicuntur. Quos [Col. 0044D] vultus appellant interpretes latini, eos [Figure: [Hebrew Text] 1Kb] pro suo idiomate hebraei. Eam vocem reddunt interpretes graeci. Pro eo principum more Dei quoque praesentia majestatica vultus facieique metaphoris in Scriptura obumbratur. Panis propositionis panis facierum appellatur, eorum nempe proprius qui principum commensales fierent. Angelus praesentiae in propheta idem est qui Dei faciem intueri dicitur in Evangelio. Ut autem pro nuntiorum dignitate de principum erat contumelia judicandum, eo graviori quo nuntius fuisset honoratior; ita is honoris gradus summus erat, si quis esset in principum conspectu frequentissimus. Qui igitur e principis vultu egressus diceretur, illum si quis minus honorifice tractasset, [Col. 0045A] perinde erat ac si principem ipsum coram agentem praesentemque contempsisset. Cum itaque communem sibi atque apostolis honorem fore contemptumque Dominus profitetur, id nempe innuit in eorum nuntiorum numero habendos qui essent . Idem ergo de his ecclesiarum apostolis statuendum ab ecclesiarum quasi vultibus fuisse, cum in utrosque, tam ecclesias nimirum ipsas, quam missos ab ecclesiis apostolos, communes redundarent honores atque contumeliae, quasi unam utrique eamdemque personam sustinerent. Quod si verum esset, quod contendit Salmasius, secundarios hosce ecclesiarum apostolos non alia de causa fuisse ecclesiarum quam quia ad ecclesias plantandas mitterentur; non esset sane cur possent a primariis etiam apostolis hoc solo nomine [Col. 0045B] distingui. Ipsi enim illi Christi apostoli ad hoc quoque idem plantandarum ecclesiarum munus missi sunt a Christo atque destinati (Eph., IV, 11, 12, 13). Certos enim et ipsi habebant ex pacto , ne in hoc inferiores existimemus secundarios hosce fuisse apostolos. Quod vero munus illum Epaphroditi apostolatum proprie spectarit, ex eadem illa ad Philippenses Epistola facile colligimus (Phil., IV, 18). Habeo autem omnia, et abundo: repletus sum, acceptis ab Epaphrodito quae misistis, etc. Rem igitur pecuniariam spectabat illa legatio. Quod non ita tamen intelligendum erat, quasi, peracta ea dispensatione, ad suos e vestigio reverterentur. Qui ita missi essent, alias deinde legationes, ejus ad quem missi essent, nomine obierunt, idque in longinquas nonnunquam [Col. 0045C] regiones, quoties id e re esset Ecclesiae catholicae publica. Ita apostolos illos ecclesiarum commendat Corinthiis a se proculdubio eo missos. (II Cor., VIII, 24). Ita Ephesios ad se missos Romam destinasse videtur Ignatius (Ep. ad Rom., fin.). Erant enim eo ipso consilio missi quos dicto loco (II Cor., VIII, 19) memorat Apostolus. Inde intelligimus quinam essent apostoli quorum mentionem habemus (Act., XIX, 29) non alios utique quam hos, quos diximus apostolos. Iidem (Act., XX, 4); (Act., XVI, 3); , (Act., XV, 38), quorum ad officium ita pertinebat viris illis primariis ministrare, ut, si qui recesserant, illi officio defuisse existimarentur. Ab hisce se desertum, in epistolis nonnunquam queritur Apostolus. Iidem [Col. 0045D] (erat enim haec eleemosynarum suppeditatio proprie sic dicta ) (Act., XIX, 22); (Act., XIII, 5). Et vero quamplurimi erant qui S. Paulo ita ministrarent, nonnulli equidem ab ipso assumpti, nonnulli ab ecclesiis ad illum delegati, nonnulli etiam a seipsis devoti atque dicati. Idem ab apostolis ipsis observatum est, ut gravissimis de causis legatos non alios adhiberent quam qui reliquis praecellerent. Ita factum in Concilio hierosolymitano, cum de circumcisionis necessitate ad Ecclesiam antiochenam mittendum esset Apostolorum decretum, non obvios quoslibet qui se ultro offerebant, sed electos e suo numero viros constituerunt qui hoc munere fungerentur. [Col. 0046A] , etc. , etc. (Act., XV, 22), quod et re ipsa praestiterunt. v. 25. Nec aliter Judaei, a quibus ad christianos emanasse videtur exemplum. Illi etiam delegarunt in omnem terram, , teste, non uno in loco, S. Justino Martyre (Dialog. cum Tryphon., p. 234, E, 335, C).

§ 18. Neque vero mirandum apostolis haec praestitisse ecclesias, cum etiam plebeiis christianis eadem praestiterint, si quando in rebus rem christianam publicam attinentibus occuparentur. Erat nimirum non minima communionis pars in hospitii jure posita, quo spectant etiam veterum quamplurimae litterae commendatitiae, quarum ad imitationem litterae etiam ecclesiasticae formatae susceptae conceptaeque sunt. [Col. 0046B] Hospitibus autem commorantibus sumptus gratis suppeditati sunt discedentibus xenia donata, et si necesse esset, comites itineris additi, si ultra essent profecturi. Haec ex antiquissimis Homeri hospitiis manifesta sunt, quae in mores Graecorum recentiorum deinde transierunt. Hanc commendant aliquoties apostoli, et quidem eo in loco illam habuerunt primaevi christiani ut privati aliquoties divites se suaque omnia sanctis undequaque peregrinantibus excipiendis dicarent. Talis fuisse videtur Gaius non S. Pauli modo privatus hospes, sed totius etiam Ecclesiae (Rom. XVI, 23). Eodemque nomine commendatur a S. Joanne, tertia ejus Epist., V\. 5, 6, 7, 8. Talis etiam fuit Philemon, Ep. ad Philem., V\. 5, 6, 7, et Mnason Cyprius, Act. XXI, 16. Ecclesiarum tamen [Col. 0046C] publicum id vulgo fuisse videtur officium. Illo nempe hospitii jure usas legimus in se invicem illorum temporum integras etiam civitates. Exempla habet nonnulla, ni fallor, in Verrinis Cicero. Ut proinde ad ecclesias, quae civitates integras, pro illius quoque saeculi more, complecterentur, quaeque civitatibus proinde conferuntur ab Origene (lib. III, cont. Cels.), dimanare facillime potuerit. Praesertim cum Judaei etiam hierosolymitani cum provincialibus eadem officia, ante Christianismi etiam natales exercuissent. Ne longius abeam, id colligo ex Act. XXVIII, 21, propterea qui in publicis essent Ecclesiae officiis constituti, ad illos praecipue spectabant haec hospitalitatis munia. De viduis Ecclesiae ita scribit Apostolus (I Tim., V, 10): Si hospitio recepit, si sanctorum [Col. 0046D] pedes lavit, si tribulationem patientibus subministravit. De episcopo: Oportet enim episcopum irreprehensibilem esse, unius uxoris virum, sobrium, prudentem, ornatum, pudicum, hospitalem (I Tim., III, 2). Rursus de eodem: Sed hospitalem, benignum sobrium (Tit., I, 8), etc. Is enim erat, teste S. Justino martyre (Apolog., II).

§ 19. Haec igitur erga omnes erant peregrinantes communia ecclesiarum officia, quae quin ipsis etiam apostolis officiosius praestarentur, nihil sane est quod dubitemus. Nescio quicquamne fuerit quo viri illustres, pro illius saeculi more, excipi solerent, quin idem illud in apostolis primariisque Ecclesiae viris excipiendis [Col. 0047A] observarint etiam Ecclesiae; et quidem eo promptiori animo, quod non illorum modo gratiam, quibus ea praestiterant, sed Dei adeo ipsius, cujus in opere occuparentur, se demereri crederent, participesque se illorum quoque operum futuros. Apostolo Romam venienti obviam effusi sunt fratres, usque ad Appii forum et Tres Tabernas (Act., XXVIII, 15). Ignatio tamen ad martyrium properanti usque ad portum. Melitenses discedentem multis honoribus honoraverunt, et navigantibus imposuerunt quae necessaria erant (Ibid. IV, 10). Erant haec eorum proculdubio xenia. Discedentem ad navem usque comitati sunt Ephesii (Act. XX, 38). Haec erat , cujus etiam ipse quamplurimis in locis meminit Apostolus. Id autem ad honorem venientis, pro illius quoque aetatis consuetudine, [Col. 0047B] spectabat, ut quo quisque dignitate esset illustrior, eo forent etiam illustriores ii qui in ejus occursum mitterentur. Idque etiam observatum in excipiendis provinciarum praesidibus, ut quem ad locum provinciae primum appulissent, eo legationes a civitatibus, virorum in sua quisque civitate primariorum, mitterentur. Idem etiam a civitatibus vicinis observatum in peregrinationibus. Id cum christiani in apostolorum virorumque Ecclesiae primariorum peregrinationibus imitarentur, id quoque imitatos verisimile est, ne venientium dignitati deessent legati. Quamquam enim fastum mundanum procul amandarint apostoli, erant tamen decori iidem observantissimi retinentissimique. Id certe S. Pauli fuisse videtur ingenium, ea indoles. Nec id quidem immerito. Cum [Col. 0047C] enim in ita exceptis nullum esset, illis praesertim persecutionum saeculis, fastus periculum; multa tamen erant in his adiaphoris quae ad subditorum cultum reverentiamque conciliandam facerent, quae non erant sane negligenda, cum praesertim non imperarentur haec officia, sed vero liberrimo ardentissimoque subditorum praestarentur obsequio.

§ 20. Atque hinc concludimus, quamquam aliunde non intelligeremus quem locum in Ecclesia obtinuerint qui his legationibus obeundis destinarentur, non esse tamen quod dubitemus quin is fuerit admodum honorificus. Ordinariorum horum Ecclesiae ministeriorum in prima illi aevi apostolici historia, rarior occurrit [Col. 0048A] mentio, episcoporum videlicet presbyterorum atque diaconorum. Frequentiores erant extraordinarii, apostoli, evangelistae, pastores atque doctores et prophetae notioresque omnino atque celebriores. Et probabile quidem est horum fuisse propriam primariam illam simplicissimamque Ecclesiae administrationem; tum deinde, cum perturbatiorem illam inordinatioremque experti essent, paulatim in eorum locum successisse ministros illos, quos hodie retinemus, ordinarios, paulatimque, pro synaxeon disciplina, extraordinarios illos ordinariis factos esse subditos. Quando igitur synaxeon munia obierunt hi extraordinarii ministri, frustra expectabimus ordinariorum ministrorum mentionem. Id unum sufficit, fuisse illos, non summa modo dignitate, sed summo [Col. 0048B] etiam, in Ecclesiae administratione, loco, ut proinde, si quas illi legationes obierint, admodum illas fuisse honorificas necesse esset. Cum vero tandem, propter synaxeon disciplinam, ordinariis subjicerentur synaxeon ministris, adhuc tamen honorem proculdubio summum retinuerunt. Nec enim erant illi certis quibusdam ecclesiis affixi, sed potius totius Ecclesiae catholicae communes, quod (ea proculdubio aetate, cum in eo positae essent supremorum ministrorum operae, potius ut late christianitatem disseminarent quam ut ecclesias regerent jam fundatas constitutasque) fieri vix potest quin eorum officio anteferretur qui singularum essent dumtaxat ecclesiarum. Ex hoc autem extraordinariorum ministrorum numero fuisse videntur qui legati constituti essent. Ipsa illa eorum [Col. 0048C] dona infidelium causa, potius quam fidelium, data esse agnoscit apostolus utiliora proinde futura, si in convertendis infidelibus potius quam fidelibus confirmandis, collocarentur. Cum praesertim eo ipso consilio missi essent, non qui venientes exciperent modo, sed qui comites essent et itinerantium atque peregrinantium. Sed vero aliam omnino administrandi rationem exigebat illius aetatis Ecclesia quam sequentium, ut frustra sint omnino qui nihil hodie in Ecclesia permittunt nisi quod ad illius apostolicae Ecclesiae accedit exemplum. Considerandae sunt omnino circumstantiae et prudentia adhibenda, qua certum est multis in rebus usos esse apostolos.



DISSERTATIO TERTIA DE SECUNDO MARTYRII BAPTISMO, AUCTORE DODWELLO.
[Col. 0047]

§ 1.---Cur singularem huic argumento dicemus dissertationem.---§ 2. Ab antiquissimis usque Ecclesiae temporibus ad nostra haec descendit opinio.---§ 3. Baptismus aqueus et unio externa cum Ecclesia praerequisita ad sanguinem martyrii baptismum. ---§ 4. Baptismum sanguineum aqueo praetulerunt veteres.---§§ 5, 6. Explicatur, hac in causa, locus Cypriani.---§ 7. Defenditur haec veterum sententia.---§ 8. E quibus Scripturae locis illam collegerint. [Col. 0048] ---§ 9. Observ. primo e factis Domini legitimam procedere argumentationem, praecipue id genus factis qualia adhibuerunt, hac in causa, veteres.---§§ 10, 11. Obs. secundo, non e factis modo, sed ex ipsis Domini verbis, constat pro baptismo habendum esse martyrium.---§ 12. Obs. tertio, non verborum esse dumtaxat, sed rerum etiam ipsarum baptismi atque martyrii affinitatem. Locorum occasionem, in quibus de baptismo sanguinis agi crediderunt veteres, [Col. 0049A] fuisse martyrium. Domini baptismus ejusdem erat martyrium, idque sensu Ecclesiastico.---§§ 13, 14, 15, 16. Haeretici apostolis coaevi martyrium negabant. Horum pseudo-Christos refellebat S. Joannes argumento a veri Messiae adventu per aquam et sanguinem. Explicatur tota illa argumentatio.---§ 17. Observ. quarto, in ipso illo initiationis expiationisque ritu, cui peccatorum purgationem tribuebant veteres, tam frequentem fuisse apud illos sanguinis quam aquae usum: et quidem sanguinis initiatorum proprii. ---§ 18. Nec id modo in initiationibus, sed et in pactis obtinebat, pro moribus veterum antiquissimis. ---§ 19. Ut sanguini, in hoc expiationis negotio partes concedebant facile primarias, ita humani sanguinis, prae aliis etiam sanguinibus, vim longe maximam [Col. 0049B] agnoverunt.---§ 20. Obs. quinto, ad ipsum baptismi sacramentum pertinere sanguineum hunc baptismum, et quidem ita pertinere ut partem ejus praecipuam consummet.---§ 21. Primo pactum baptismale pro illis (qui apud veteres obtinebant) pactorum esse moribus explicandum.---§ 22. Secundo ut in aliis pactis, ita et in nostro quoque baptismali, duo esse a se invicem distinguenda diversarum partium officia, Dei alia, alia nostra.---§ 23. Tertio, jus illud legale omne, quod pacti beneficio obtinemus, ad Dei promissiones, ex officii nostri praestatione esse deducendum.---§ 24. Quarto, quae nobis incumbunt in hoc pacto baptismali conditiones a nostra parte praestandae e symbolorum solemnium significatione colligendum.---§ 25. Quinto, in symbolis baptismi [Col. 0049C] nostri sacramentalis solemnibus, non aquae solius baptismus denotatur, sed etiam ille sanguinis; et quidem ita denotatur ut ad unum eumdemque baptismum uterque pertinere intelligatur.---§ 26. Ita se habet de facto.---§§ 27, 28. Redditur facti ratio.---§§ 29, 30. Sexto, ita adumbratur in ipso aquei baptismi symbolo baptismus sanguineus, ut plane innuatur nullam esse aquei baptismi efficaciam nisi ad sanguineum baptismum referatur.---§§ 31, 32. Infertur septimo, non modo ex pacti baptismalis lege, sed vero ex ejusdem etiam aequitate, vindicari posse in sanguineo baptismo omnia beneficia a Christo, pro sua pacti baptismalis parte, praestanda.---§§ 33, 34. Infertur octavo plenam omnium peccatorum praecedentium indulgentiam tam esse martyrio, quam baptismo, [Col. 0049D] concedendam.---§ 35. Nihil esse alienum a baptismi natura quod temporis intervallo sejungantur a se invicem baptismus aqueus atque sanguineus.---§ 36. ---Nono martyrum sanguinem pro Christi sanguine habuisse veteres.---§ 37. Decimo praecipue si, pro Christi exemplo, publica animarum causa fuisset effusus.---§ 38. Defenduntur veteres.---§ 39. Martyrium in altero etiam eucharistiae sacramento spondemus.---§ 40. In martyrio jus ad beneficia baptismi tam privativa, quam etiam positiva, consequimur.

§ 1.---Diximus, superiori dissertatione [(1) 1Kb] , in primorum [Col. 0050A] temporum martyriis, locum ab auxilio divino primarium obtinuisse recepta illius ecclesiae primaevae de martyrii dignitate dogmata, illud inprimis quo secundi baptismi vicem atque beneficia martyrio vindicabant. Hoc, quia alienum scio a recentiorum placitis qui suas sacrarum litterarum interpretationes, utcumque infirmas, nec certo aliquo ratiocinio nitentes, veterum tamen ratiociniis anteponunt; et quia tota haec mysticae argumentationis ratio, quae mysticarum omnino scripturarum, hujusque adeo de sacramentis argumenti, est, suo quodam jure propria, contempta tamen vel neglecta est a celeberrimis plerisque nostrorum temporum interpretibus; et quia qui hanc veterum sententiam tuentur hodie scriptores pontificii, unam veterum auctoritatem tamen [Col. 0050B] obtendunt, plane de eorum ratiociniis securi, rectene tam e Scripturis, et pro primaevae christianitatis captu (cui tamen soli Spiritum S. in Scripturarum concinnatione consuluisse alibi probavimus (in Prolegom. ad Dom. Stearn., de Obstinat.), atque adeo solide, collegerint: proinde consultissimum duximus si tam jucundo utilique argumento, propriam suam singularemque dissertationem assignaremus.

§ 2.---Ab antiquissimis itaque temporibus Ecclesiae, recentissimaque apostolorum memoria, deducta haec est de secundo martyrii baptismo sententia, et in Ecclesia vulgariter recepta. De Felicitate ita auctor Actorum (Act. Perpet. et Felic., p. 29, 30, edit. Oxon.): »Item Felicitas salvam se peperisse gaudens, ut ad bestias pugnaret, sanguine ab obstetrice ad retiarium [Col. 0050C] lotura post partum baptismo secundo.« Eodem spectat etiam gentilium de Saturo acclamatio cum uno leopardi morsu totus suo sanguine perfunderetur, salvum lotum! salvum lotum! quod ita interpretatur Actorum auctor, ut ad secundam martyrii lotionem facta esset vel a nescientibus turbis allusio. Ita jam obtinuerat apud christianos ea loquendi ratio qua quis etiam martyrii pariter ac aquae baptismo lotus diceretur. Secundae porro intinctionis voce usus est de martyrio Tertullianus (Tertull., de Patient., c. 13, de Bapt., c. 16), quod et alibi secundi Lavacri, sanguinis nimirum baptismi, nomine designat. Nec aliter Origenes qui ex eo ipso baptismi officio colligit recte, martyrium baptismi nomine, meritoque, insigniri posse, quod peccatorum remissionem praestet pariter [Col. 0050D] ac baptismus, ne solius nominis hic haberi rationem suspicentur adversarii (Origen., in Matth., p. 416, edit. Huetii): , inquit, , , , , etc. Idem et in aliis locis saepe habet idem Adamantius (Origen., in lib. Judic., hom 7 et in Joan., tom. VIII, p. 133, edit. Huetii). Idem saepe noster Cyprianus, (Cyprian., Ep. LIV, de Orat. Domin. Exhort. [Col. 0051A] Martyr. Ep. LXXIII), et recentiores alii Cypriano Patres quamplurimi, quos taedet in hoc loco sigillatim recensere. Inde enim consentientibus Graecorum Latinorumque suffragiis comprobata haec opinio ad nostra usque tempora descendit.

§ 3.---Est porro illud animadversione dignum, ita inter se duos hosce aquae atque sanguinis baptismos contendisse Veteres, ut nonnunquam postponant secundum hunc sanguinis baptismum aquae illi primo, et vice versa nonnunquam anteferant, diverso id nimirum respectu atque consideratione. Quod quidem ad illud spectat aquei baptismi officium quo unimur Christo atque Ecclesiae, quamquam superiori jam dissertatione ostenderimus suam quoque vim in hac ipsa quoque unione augenda saltem atque promovenda [Col. 0051B] concessisse Veteres: ita tamen illam concesserunt ut vim interim ejus nullam agnoverint ad eorum unionem promovendam qui nondum essent praevio aliquo atque inchoato saltem unitionis vinculo Ecclesiae conglutinati, seu communionis in officio eucharistico, seu baptismi reipsa suscepti, vel in voto saltem expetiti, quae causa erat competentium Catechumenorum; vim rursus nullam ad martyrii beneficia nondum unitis impetranda. Nec enim martyrio beneficium aliquod tribuunt si quis extra unitatem passus fuerit; sed nec illud ejus beneficium agnoscunt, ut ea ipsa ratione quis unitus invisibili aliqua unitate censeatur si martyrium passus fuerit. Proinde haereticorum schismaticorumque martyria, illorum videlicet, qui aliquo vel actu suo, vel Ecclesiae, ab unitate [Col. 0051C] abscissi essent, nec unitorum fuisse crediderunt, nec adeo ullius apud Deum pretii. Catechumenorum causam favorabiliorem censuerunt, qui non tam essent ab unitate sejuncti, quam eam ipsam unitatem nondum consecuti; quibus ita vitio non esset vertendum quod nondum essent uniti, ut contra laudi potius esset quod ecclesiasticae disciplinae leges observassent. Hi certe voto tam suo, quam Ecclesiae, uniti jam erant; et cum se legibus ecclesiasticis subjecissent, eo ipso se politicae unitatis membra professi sunt, quod mysticam illam unitatem, quantovis eam haberent in pretio, arripere tamen non auderent; expectarent interim, dum, per leges ecclesiasticae politiae eam rite adipisci liceret. Illis igitur aequum erat concedi unitatis beneficia, qui jam ea essent, [Col. 0051D] quae legitima esset, unitate conjuncti; nec ulla sua culpa impedirentur quominus illam quoque consecuti essent quae nondum esset legitima. Erat autem martyrii fructus inter unitatis beneficia, pro illorum saeculorum sententia, censendus. Hanc catechumenorum causam agit in epistola ad Jubaianum noster Cyprianus (Epist. LXXIII). Damnasse autem haereticorum schismaticorumque martyria notius est quam ut ulla probatione indigeat. Nec solum fuisse in hac causa Cyprianum, sed Ecclesia pariter universa suffragante, damnasse, ex ipso S. Augustino liquet, qui cum nostro martyri, in causa baptismi haereticorum sese strenuissime opponit, hanc tamen ejus de haereticorum schismaticorumque martyriis censuram ubique [Col. 0052A] comprobat; ex ipsa etiam Ecclesiae catholicae praxi liquet, quae cum verorum martyrum semper fuerit observantissima, numquam tamen illis haereticos schismaticosve accensuerit, nulla eorum nomina in fastos suos admiserit, nullam instituerit eorum solemnem commemorationem.

§ 4.---Quamquam ergo ad subjecti dispositionem necessarius sit prior ille aquae baptismus, ut quis sanguinei baptismi possit fructum percipere; si tamen recte hanc comparationem instituere velimus, et de utriusque baptismi beneficio judicare, id porro quaerendum utrius baptismi magis sit beneficium in subjecto rite disposito? Et quidem hujus beneficii respectu sanguineum baptismum aqueo praetulerunt Origenes et noster Cyprianus. »Baptisma sanguinis, [Col. 0052B] inquit Origines (Origen., in Judic. homil. 7), solum est quod nos puriores reddat, quam aquae baptismus reddidit.« Quod, paucis interpositis, ita explicat: »Vereor ne istud baptismi eminentius sit isto baptismate quod per aquam traditur. Illo enim accepto, valde pauci sunt ita beati, qui id immaculatum usque ad exitum vitae servare potuerint. Hoc vero baptismo qui baptizatus fuerit, peccare jam ultro non potest. Et si temerarium non est in rebus talibus audere aliquid, possumus dicere quod per illud baptisma praeterita peccata purgantur, per istud vero etiam futura perimuntur. Ibi peccata dimissa sunt, hic exclusa.« In eamdem plane sententiam gloriosissimum hunc et maximum sanguinis baptismum appellat noster martyr, quod nempe gloriosiora sint et majora sanguinei [Col. 0052C] baptismi beneficia quam sint ea quae per aqueum sunt baptismum a subjecto rite disposito expectanda. Ita enim scribit ille in sua ad martyrium exhortatione: »Nos tantum, inquit, qui Domino permittente primum baptisma credentibus dedimus, ad aliud quoque singulos praeparemus, insinuantes et docentes hoc esse baptisma in gratia majus, in potestate sublimius, in honore pretiosius: baptisma in quo angeli baptizant, baptisma in quo Deus et Christus ejus exultant, baptisma post quod nemo jam peccat, baptisma quod fidei nostrae incrementa consummat, baptisma quod nos de mundo recedentes statim Deo copulat. In aquae baptismo accipitur peccatorum remissa; in sanguinis corona virtutum. Amplectenda res est et optanda, et omnibus postulationum nostrarum precibus [Col. 0052D] expetenda, ut qui servi Dei sumus, simus et amici.« Multa hic habemus in hoc Cypriani nostri testimonio cum Origeniano illo communia, quaeque tam communi assertioni, quam sibi invicem, lucem vicissim foenerentur.

§ 5.---Gratiae inprimis magnitudinem inde aestimat quod, cum post aquae baptismum peccamus iterum, baptizalemque gratiam amittimus, in baptismo sanguinis nullus supersit metus futurorum peccatorum, ut proinde per illum tam futurorum securi reddimur quam praeteritorum, cum praeterita dumtaxat in aqueo baptismo expientur, quod etiam ante Cyprianum observaverat Origenes, et post Cyprianum nostrum sanctissima martyr Pelagia apud Ambrosium, lib. III, de [Col. 0053A] Virginib. Tum ad gratiae quoque magnitudinem illud pertinere censet, quod, cum ad et aqueum illum baptismum retulerit Apostolus (Hebr., VI, 1, 2). Sanguinis hic baptismus ad fidei nostrae incrementa consummanda pertineat; quod, cum in aqueo baptismo renuntiantes mundo fruitionem Dei non nisi e longinquo tamen expectemus, per sanguineum statim Deo copulemur; quod, cum ibi peccatorum remissionem consequamur, hic praemium etiam coronamque expectare possimus; illic servos Dei nos, vel saltem profiteamur, hic etiam amici Dei agnoscamur. Porro potestate sublimiorem dicit hunc sanguinis baptismum, quod hominem ministrum ad aquae baptismum adhibeamus, in sanguineo angelorum ministerio initiemur. Ut enim invisibilis plane est [Col. 0053B] martyrum ille baptismus, saltem quod ad illam partem attinet quae Deum ipsum spectat, ita certe invisibilem illam ad Deum ipsum diximus, pro mysticae philosophiae principiis, fuisse referendam. Ut autem in mystico sacerdotio duo erant officia visibili sacerdotio adamussim respondentia, superius aliud, quod sive appellarunt, Christi proculdubio ipsius in hac mystica proprium; inferius aliud sive , quod angelorum etiam fuisse proprium nihil est quod dubitemus: ita certe baptismi munus ad inferius illud ministerium pertinuisse, alibi est a nobis, nisi fallimur, probatum. In externo enim aquei baptismi munere inferioris generis ministris usi sunt ut plurimum apostoli. Ut proinde idem sit de invisibili quoque illo mysticoque [Col. 0053C] baptismo statuendum, ut exteriori baptismo adamussim respondeat, hic quoque fuisse usum, qui non alii esse potuerint, pro veterum illorum captu, quam angeli. Divinae enim praesentiae symbolum (Schechinam appellant Judaei) angelis tribuunt scriptores veteres tam Judaei, quam ecclesiastici, quam sacri et canonici; et quam Deo tribuunt nonnunquam apparitionem, eamdem alibi angelis assignant. Deus in rubo Moysi apparuisse legitur, quem tamen angelum appellat S. Stephanus (Act., VII, 35). Deus in monte Sinai decalogum edidit, quam tamen eamdem legem ab angelis editam ait Apostolus (Hebr., II, 2). Et vero in hoc coelestium mysteriorum universo negotio, quod praestatur in visibilis ecclesiasticae hierarchiae mysteriis, officium ab ordinariis Ecclesiae [Col. 0053D] ministris, tam illud, quod dixi, quam etiam idem angelis officium assignat Clemens Alexandrinus: inquit (Clem. Alex., Strom., VII, init.), , , etc. Sed redeamus ad nostrum Cyprianum.

§ 6.---Idem denique addit mysticum hunc sanguinis baptismum in honore esse pretiosiorem. Quae verba ad illa fortasse referenda sunt, quod cum in aqueo baptismo servi dumtaxat conscribimur, hic in sanguineo baptismo amicorum titulo longe honoratiori exornemur. Forte etiam ad externam divini hujus agonis pompam atque apparatum, quod nempe in eo Deus [Col. 0054A] et Christus ejus exultent. Docet Dominus exultationem in coelo esse in conversione peccatoris. Hanc conversionem illi ad baptismum aqueum fortasse retulerint, et exultationem in coelo illam de angelorum exultatione intellexerint. Opponitur enim Deo coelum (S. Luc., XV, 21). Et coelum cum conjungitur (Apocal., XII, 12), quod certe de Trin-uno Deo ita commode intelligi nequit. Ita igitur Deum hujus sanguinei baptismi praesidem crediderunt, quod, cum martyrium agonibus, sive ludis theatralibus, contulissent, Deum Agonothetam fecerint, et quasi consulem in Orchestra spectatorem. Ipsa spectaculi voce a theatris desumpta usus hac in causa est Octavius (Minut. Fel. Octav., p. 358). »Quam pulchrum (inquit) spectaculum Deo, cum christianus cum dolore congreditur. [Col. 0054B] etc.,«. Et noster Cyprianus (Ep. LVI): »Spectat militem suum Christus ubique pugnantem.« Et postea: »Ecce agon sublimis et magnus, et coronae coelestis praemio gloriosus, ut spectet nos certantes Deus. Praeliantes nos et fidei congressione pugnantes spectat Deus, spectant angeli ejus, spectat et Christus.« Et alibi (Ep. IX): »O quale illud fuit spectaculum Domino, quam sublime, quam magnum, quam Dei oculis sacramento ac devotione militis ejus acceptum, etc.« Nec mirum hac eadem similitudine usos esse toties christianos, quam et ipsam eamdem adhibuerant ipsi etiam philosophi, Seneca (Senec., de Prov., c. 3) et Epictetus (Epist. ad. Arrian.). Quamquam etiam altius repetitam fuisse verisimile est, a visionibus nimirum illis quibus Deus praesens laborantibus [Col. 0054C] apparuerat. Ita S. Stephano Christus (Act., VII, 55). Et in certamine Polycarpi vocem coelitus emissam memorant Smyrnenses, , (Ep. ad Philom. ap. Euseb., Hist. eccl., IV, 15). Et merito sane illi Dei hanc faventis praesentiam maximi honoris loco duxerunt. In eo autem praetulerint fortasse sanguinei hujus baptismi apparatum, quod, cum in coelo gaudium esse memorant sacrae Litterae in conversione peccatoris (aqueo nimirum baptismo expiati), coeli nomine coelestes creaturas, angelos nimirum, intellexerint; hic Deum ipsum ejusque Christum plaudentes introduxerint.

§ 7.---Non me latet antiquitatis contemptores quam illi haec veterum christianorum ratiocinia nullo sint in loco habituri. Quod martyrium baptismi secundi [Col. 0054D] titulo insignierint; nec nudo dumtaxat titulo, sed praeterea omnia prioris baptismi beneficia eidem attribuerint; nec eo ipso contenti, superiorem etiam eo ipso baptismo fecerint qui a Deo fuerat institutus: pro nudis illi proculdubio habituri sunt martyrum deliriis atque commentis. Indignabuntur porro, nec ferendam audaciam esse clamitabunt, tantum illos inventis suis tribuere ut commentitium suum baptismum baptismo a Christo instituto vel conferre audeant, nedum anteferre. Quaeramus igitur meritone, an secus, in ea veteres fuerint sententia? Rogo interim atque obsecro, ut tantisper seponant affectus dum rationem reddimus cur ita senserint primaevi christiani. Ita fiet ut et nobis aequiores sint, et sibi ipsis optime [Col. 0055A] consulant, si non sint in heroas illos, Christo proculdubio charissimos, censores temerarii. Videamus itaque inprimis unde veteres secundum hunc baptismum collegerint. Inde intelligemus an proba fuerit et solida illa collectio. Inde num et illa quoque solida quae de eorum inter se commissione prioribus illis principiis datis superstruxerint.

§ 8.---Et quidem recentiores ab antiquioribus illum accepisse manifestum est. Non sunt igitur in hunc nostrum censum recipiendi. Huc retulit martyr noster (S. Luc., XII, 50). De quo, inquit, et Dominus dicebat habere se aliud baptisma baptizari (Ep. LXXIII, ad Jubaian). Retulit etiam Origenes. Locupletior est in eo probando Tertullianus: »Est quidem nobis etiam secundum lavacrum, unum et ipsum, sanguinis scilicet, [Col. 0055B] de quo Dominus, Habeo, inquit, baptismo tingui, cum jam tinctus fuisset. Venerat enim per aquam et sanguinem, sicut Joannes scripsit, ut aqua tingueretur, sanguine glorificaretur. Proinde ut nos faceret aqua vocatos, sanguine electos, hos duos baptismos de vulnere perfossi lateris emisit. Quia qui in sanguinem ejus crederent, aqua lavarentur: qui aqua lavissent, etiam sanguinem potarent. Hic est baptimus qui lavacrum et non acceptum repraesentat, et perditum reddit (Tertull., de Bapt., c. 16).« Quod itaque Dominus passionem suam baptismum alium appellaverit; quod venerit in aqua et sanguine; quod cum aqua sanguinem in cruce e vulnere perfossi lateris emiserit: hinc colligunt Domini duplicem fuisse baptismum. Nec tamen Domini proprium fuisse [Col. 0055C] e S. Matth., XX, 22, colligere poterant, in quo loco apostolorum passio baptismi nomine etiam intelligenda est. Videamus ergo rectene haec atque legitime procedat argumentatio.

§ 9.---Recolendum itaque inprimis quod superius etiam observavimus [(1) 1Kb] , non dicta modo Domini nostri, sed et facta, quae quidem scriptis habemus hodie mandata, prophetica esse, et in perpetuum Ecclesiae usum conscripta, ut proinde ex id genus factis non sit futilis, ut putant vulgo, sed solida, argumentatio. Recte itaque concludit Tertullianus ex eo quod Dominus tam per sanguinem, quam per aquam venerit, christianis etiam tam sanguinem, quam aquam, esse proficuum. Recte iterum ex eo quod sanguinem pariter ac aquam e vulnere lateris [Col. 0055D] emiserit, sanguinem quoque illum ex usu fore Ecclesiae. Ne vero nimia permittatur in hoc genus argumentationibus licentia, observetur imprimis ea quae hic protulerat Tertullianus Domini exempla non extraordinaria fuisse, sed ordinaria. In ordinariis facile admittent adversarii vitam Domini exemplum esse christianorum. Quod autem per sanguinem pariter ac aquam venerit, id nemo dubitet quin tale sit in quo eum imitari possimus, quod ipsum nos ordinarii voce intelligimus; quod porro etiam cum sanguine aqua e vulnere lateris emanarit, [Col. 0056A] id quoque concedent medici extraordinarium non fuisse si de aqua pericardii sit intelligendum. Observetur porro secundo christianam vitam ita in Novo Testamento describi quasi quod a Christo ad litteram gestum sit, id nos mystice gerere debeamus. Ita cum eo mori debemus, cum eo crucifigi, cum eo ignominiam ferre, cum eo sepeliri, resurgere et ascendere in coelum. Notetur tertio, haec de Christi passionibus esse vel primario intelligenda, ut quamquam gesta sint ab eo nonnulla imitationem nostram fortasse superantia; at quae passus est, nos eadem pati debeamus. Notetur quarto, ita optime de sensu prophetiae judicari posse si typus propheticus ad rem notam alludat in praxi Ecclesiae ab eo repraesentatam. Ut enim in propheticis repraesentationibus id certum [Col. 0056B] est, non sui gratia typum, sed antitypi ab eo repraesentari a Deo esse designatum, ita id quoque certum est non alibi, quam in Ecclesia, illud antitypum esse quaerendum. Ut proinde quoties aptum occurrit in Ecclesia antitypum quod typo examussim respondeat, nec de alio quaestio est, an ab eo magis ad vivum exprimatur, ita dubitari non possit quin id ipsum Deus designare voluerit; nec est in hac argumentationis methodo quippiam quod lascivientibus ingeniis permittatur. Est id sane veterum omnibus moribus omnino consentaneum, quicumque sunt in propheticorum symbolorum interpretatione versati. Id cum ob oculos haberent Novi Testamenti scriptores Novi Testamenti universam oeconomiam antitypam esse, quae fuerit in universa itidem Veteris Testamenti [Col. 0056C] oeconomia adumbrata: proinde cum quid in utraque oeconomia simile repererint, id una etiam admittunt, quod alibi nuspiam, ut in id genus similitudinibus a similitudine prototypa ad antitypam solidam agnoscant et legitimam argumentationem. Et quidem ea certitudine certam agnoscebant hujusmodi argumentationem quae cum ea obscuritate conciliari posset quae styli symbolici et prophetici fere genuina est, ita saltem certam ut locum interim relinquat libero hominum arbitrio, ita certam ut hominibus cordatis abunde sufficiat ad praxim prudenter instituendam. Ita quibuscumque Veteris Testamenti locis aliquam habemus aquae mentionem, ea omnia referunt etiam sacri scriptores ad Novi Testamenti aquam baptismalem, et quae sint in nostro baptismo officia [Col. 0056D] observanda inde colligunt. Ita et in illo Atheniensium de muris ligneis oraculo Themistocles, cum Atheniensium causa editum perpenderet, inde prudentissime colligebat ex Atheniensium proinde moribus esse intelligendum. Et cum oracula Loxiae, Delphici nimirum Apollinis, pariter ac Judaeorum prophetiae, non essent ad litteram, sed symbolice, potius exponenda; id porro quaerendum duxit, ecquid esset in jam constituta Atheniensium Rep. quod cum muris ligneis aliquid haberet affine (nec enim in muros noviter exstruondos ipsum innuebat oraculum) et vero nihil erat quod in urbe quae viribus floreret commerciisque maritimis, de quo muri illi aptius possent, quam de navibus intelligi. Nec vero [Col. 0057A] aliquid opponi in contrarium potest de hujus argumentationis incertitudine, quod non sit omnium fere prophetiarum oraculorumque commune ab ipsis usque utrorumque exordiis.

§ 10.---Haec itaque omnia validissime procedent, si quinto id quoque supponatur, res ita a propheticis typis repraesentatas ad perpetuum attinuisse Ecclesiae usum. Quae enim ita perpetua futura sunt, ea Deo curae esse certissimum est, ea maxime necessaria ut certo aliquo decreto stabilirentur; ea ad primarium Dei in propheticis symbolis consilium pertinuisse censenda sunt. In his itaque cum quid accuratissime quadrat, non fortuito id casui, sed certissimo Providentiae consilio tribuendum est. Cum ergo quae de Domini adventu legimus per [Col. 0057B] aquam et sanguinem, de aqua etiam et sanguine e lateris vulnere profluentibus, pro styli prophetici idiomate, symbolorum vicem obtinuerint; cum ea in utrumque hunc Ecclesiae baptismum aptissime conveniant; cum nihil sit quod dubitemus quin perpetuus uterque futurus sit: plane sequitur, ita esse Dominum commodissime intelligendum. Praesertim sexto si id quoque observetur, ni huc typos Domini referamus ut praenuntiarent quem ille voluit Ecclesiae statum atque constitutionem, nihil certe esse quo aliunde constet Ecclesiae disciplinam ab eo esse constitutam. Nec enim de ea disertis verbis a Domino alicubi cautum legimus. Quid quod haec per symbola tradendi methodus ita est a Domino probata, ut multitudini omnia, discipulis etiam pleraque [Col. 0057C] per symbola tradiderit; et quidem, pro veterum de se prophetiarum fide, ita erat traditurus. Tunc vero maxime idonea erat ea tradendi ratio cum res futurae traderentur quibus nondum maturus esset auditorum captus. Cum enim talia traderet Salvator, etiam discipulos per symbola instituit, dedita nimirum opera, ne antea intelligerentur quam eorum fidem eventus comprobasset. Atqui Spiritus baptismus, quae quidem sacramenti pars erat praecipua, non tamen ante resurrectionem erat communicatus, ut proinde illum quoque non disertis verbis, sed aquae symbolo, praediceret (S. Joan., VII, 38, 39). Quod si baptismum Spiritus, qui ad gloriam ejus tantopere faciebat, obscuris tamen aenigmatibus involvendum duxerit, multo certe potiori ratione [Col. 0057D] occultandus erat sanguinis illi atque martyrii quem modum possent omnino capere. Nec enim ad hunc ipsum Dominum eo sanguinis baptismo fungi oportere crediderant, in infidelitatem fere relapsi, cum id verum, praeter expectationem suam, revera comperissent (S. Luc., XXIV, 21), gravius omnino passuri scandalum si sibi quoque eumdem subeundum nondum maturi didicissent. Proinde quamvis eorum, quae sua causa passuri erant discipuli, meminerit aliquoties Dominus, ne cum evenissent, eum latuisse, aut praeter illius consilium evenisse, suspicarentur; id tamen caute admodum, et pro infirmorum captu fecit, ne dum ut baptismum sanguinis, qui status erat patiendi, perspicue commemoraret.

[Col. 0058A] § 11.---Observandum itaque secundo, id quoque negari non posse, passionem suam baptismum appellasse Salvatorem: et quod apostoli pro ejus nomine passuri essent, tantumdem apud illum valere ac baptizari eo baptismo quo esset ipse baptizatus (S. Matth., XX, 22). Ita enim in graeco habemus, et in aliis vetustissimis versionibus, desunt tamen ea verba in latino interprete vulgato, suffragantibus etiam Hilario Ambrosio (Hilar., can. 30 in Matth.), Hieronymo (Hieron., lib. III. Comm. in Matth. XX), ipsoque, quicquid innuat in contrarium Grotius, Origene (Orig., in Matth., tom. XVI, p. 415, Ed. Huetianae). Convenit tamen cum graecis codicibus vetustissimus interpres Syrus, et ut hic expungenda esse fateremur, quin tamen apud S. Marcum legenda sint [Col. 0058B] (cap. X, 38, 39), nemo est qui dubitet, ut proinde nihil sit quod de argumento metuamus. Sed aliam hic significationem hujus vocis intelligent adversarii quam qua utimur cum de sacramento loquimur. Ostendant igitur aliam in illius aevi auctoribus quam quae ad expiationem sanctificationemque pertinet. Eo certe spectabant, qui tum obtinebant baptismi, ut opinor, omnes, non hominum modo quibus in pharisaeorum aut Joannis disciplinam adscriberentur, sed et vasorum quoque illi sacrorumque utensilium. Quando igitur notae significationis vocem Dominus tribuit martyrio, id illum voluisse necesse est, idem fore a martyrio, quod a baptismis illis expectandum, ut nimirum tam sanguine a suis impuritatibus quam aqua, purgarentur atque expiarentur. [Col. 0058C] Quod si dicant nuspiam indicasse Dominum hos esse fructus a martyrio expectandos, iidem observare poterant ne de baptismi quidem sacramento id umquam docuisse Salvatorem. Nulla certe mentio peccatorum expiandorum in ejus apud S. Matthaeum institutione, nulla in ejus usu apud S. Joannem. Et tamen hunc baptismi sacramentalis fructum nos alibi ex apostolorum scriptis probavimus. Quod ergo ita docuerint apostoli, id ex nota illa, quam dixi, tunc temporis significatione vocis, et rei ipsius apud illos, a quibus illam Christiani, usu illos deduxisse est sane verisimillimum, nisi ad novam potius apostolorum revelationem hic, sine ulla prorsus necessitate, confugiendum putent adversarii. Quod si apostoli ex nota illa vocis significatione collegerint baptismo [Col. 0058D] sacramentali vim illam peccatorum expiatricem esse tribuendam; quidni et nos, ex ejusdem vocis significatione itidem colligamus, sanguineo quoque baptismo vim eamdem purgatricem esse pariter tribuendam?

§ 12.---Ne quis autem putet unicum nostrum praesidium in vocis ipsa significatione esse positum; age, videamus, annon ex re ipsa constet recte hic a veteribus acceptum esse Salvatorem? Observandum itaque tertio, verisimillimam horum locorum occasionem, in quibus de baptismo sanguinis agi crediderunt veteres, fuisse martyrium. Alium illum baptismum, quo se dixit Dominus fore baptizandum, de passione ejus in cruce intelligendum [Col. 0059A] esse nemo dubitet. Ea autem ipsa passio, pro more etiam scriptorum sacrorum, martyrium appellatur. Inde et ipse Dominus (Apocal., I, 5; III, 14) dicitur et (I Tim., VI, 13). Quae verba omnia martyrium, pro primaevae Ecclesiae idiomate, designant. Nequid autem hic ab ecclesiasticis confictum arbitremur, etiam ipsam martyrii vocem significatione ecclesiastica usurpant sacrae litterae. Ita Stephanus (Act., XXII, 20), et Antipas (Apocal., II, 13), quae eadem Domino antea tribuerat, ut vidimus, auctor Apocalypseos, ne quis hic miretur martyris vocem etiam Domino tributam, sensu ecclesiastico, intellectam esse a veteribus. Ita certe alienam non crediderunt a Domino hanc [Col. 0059B] hujus vocis significationem, ut propriam etiam fere Domino fecerint ipsi martyres nonnulli apud Eusebium (Euseb., Hist. eccl., V, 2). Quod si Domini passio martyrium, eademque sit baptismi quoque nomine insignienda, ecquid novum alienumve dicimus si etiam de martyribus ecclesiasticis idem affirmemus?

§ 13.---Sed et aliorum locorum occasionem eodem collimare est sane verisimillimum. Cum scriberet apostolus S. Joannes, jam orti videntur haeretici valentinianis quidem antiquiores, eorum tamen parentes atque origines, nec enim prorsus novum erat valentinianorum institutum, sed priorum haereticorum inventa , inquit de Valentino Irenaeus (Iren., lib. I, c. 5) cujusdam [Col. 0059C] veteris opinionis semina natus est, teste Tertulliano (Tert., adv. Valent., c. 4). Ut igitur Jesum a Christo diviserunt valentiniani, ad antiquiorum haereticorum exemplum Apostolo coaevorum, quorum occasione tam est in eo ipso argumento multus in prima sua epistola Apostolus; ita et martyria cum iisdem valentinianis eosdem etiam Apostolo coaevos haereticos sustulisse probabile est. In illam certe sententiam optime quadrabunt Apostoli argumenta, ut ante nos noster observavit Hammondus. Antichristi erant hi haeretici seu, quod apud Apostolum tantumdem valet, pseudo-christi, quod Christi Judaeis promissi personam ipsi in se susciperent. Proinde illud innuit Apostolus totius Evangelii sui fuisse consilium, ut crederent Jesum fuisse filium Dei [Col. 0059D] (Joan., XX, 31), (quem nempe titulum Messiae suo e Ps. II, 7, illius saeculi Judaei asserebant), non autem illos haereticorum antesignanos. Quare inter caetera argumenta quibus falsum illum de Christo praetextum refellit Apostolus, illo quoque usus est de veri Christi adventu per aquam et sanguinem. Hic est, inquit (I Joan., V, 6), qui venit per aquam et sanguinem Jesus Christus; non in aqua solum, sed in aqua et sanguine. A signis nimirum veri Messiae argumentatus est de quibus inter Judaeos, vel saltem illius aevi christianos, convenerat, tam ut Jesum nostrum verum Messiam comprobaret, quam ut pseudo-christos illos vel eo ipso baptismi nomine improbaret. Venit, inquit, per aquam et sanguinem. [Col. 0060A] Nempe inter alios Messiae titulos, quibus illum designatum intellexerant in Scripturis, erat vel praecipuus ille . Ita habemus in S. Luc., VII, 19, 20 et alibi. Illum fortasse e celeberrimo illo loco, Gen., XLIX, 10, vel Ps. L. 3; XCIV, 13; XCVIII, 9, collegerint, aliisve similibus Scripturae locis quibus Messias venturus dicitur. Quare cum Messias venturus appellaretur, tantumdem valent signa Messiae ac signa adventus. Ita de vero Messia discipuli ejus; Quod signum adventus tui? (S. Matth.) et de falso Messia Apostolus: Cujus est adventus secundum operationem Satanae in omni virtute et signis, etc. (II Thess., II, 9). Venire itaque per aquam et sanguinem idem valet ac per aquam et sanguinem se verum Messiam comprobare.

§ 14.---Nempe qui venturus erat in mundum is idem erat a patre mittendus atque sanctificandus (S. Joan., X, 36). Ea autem sanctificatio qualis intelligeretur, e sanctissimo Judaeorum officio, summo nimirum sacerdotio, optime colligemus. In illius itaque sanctificatione tam aquam quam etiam sanguinem locum habuisse constat; aquam equidem Exod., XXIX, 4; Lev., VIII, 6; sanguinem autem Exod., XXIX, 20, 21; Lev., VIII, 23, 24. Ad Messiam enim tamquam mysticum evangelici foederis sacerdotem, retulit in hac ipsa causa Apostolus Judaei pontificis exemplum, quod ille etiam passione sua esset sanctificandus. voce usus est apostolus (Hebr., II, 10, 11; V, 8, 9), mystica nimirum illa, et sacrae mysteriorum praefecturae propria. Ita tamen Christi hoc sacerdotium [Col. 0060C] cum Judaeorum sacerdotio contendit Apostolus, ut, cum in utriusque consecratione sanguinis usum adhibitum probasset, in eo eminuerit Christi sacerdotium quod suo dumtaxat sanguine consecratus fuisset Christus cum externo dumtaxat pecudum sanguine usi essent in sacerdotum suorum consecratione Judaei, Hebr., IX, 25, 26. Idem et alibi saepius inculcat, cum non taurorum hircorumve, sed vero proprio dumtaxat, sanguine Christum docet initiatum. Ergo cum Judaeis in eo convenerat Apostolus, ad quorum principia suam hic aptavit argumentationem, ut pontificem fore Christum a summo nimirum Judaeorum pontifice adumbratum, ita qui verus futurus esset Messias, sanguine pariter ac aqua tam ipsum fore lustrandum (vel, ut evangelica voce utamur, baptizandum) [Col. 0060D] quam alios iisdem esse lustrandum. De aquae baptismo id fuisse receptum constat ex ipsa illa pharisaeorum interrogatione qua Joannem, ipse ne se pro Messia venditaret, explorandum censuerunt: Quid ergo baptizas, si tu non es Christus neque Elias, neque propheta? (S. Joan., I, 25). Idem de sanguinis baptismo innuunt illa Domini ad discipulos: O stulti et tardi corde ad credendum in omnibus quae locuti sunt prophetae! Nonne haec oportuit pati Christum, et ita intrare in gloriam suam (S. Luc., XXIV, 25, 26)? Hoc scilicet ex illis collegit Scripturis quarum sensum postea discipulis explicuit, cum eorum intellectus aperuisset ut Scripturas intelligerent, illis nimirum quae vel ex illorum saeculorum concessis, vel certis [Col. 0061A] quibusdam illius saeculi ratiociniis, de Messia intelligendae erant, quaeque futuram commemorarent Messiae passionem, quales proferunt quamplurimas non Novi modo Testamenti scriptores, sed et sequentium saeculorum patres quorum extant hodie disputationes adversus Judaeos, Justinus, Tertullianus, Eusebius, etc.

§ 15.---Illae ergo Scripturae quae, pro illius saeculi captu, de Messiae passione intellectae sunt, argumenti vicem obtinere poterant apud illos, qui, ut ab orthodoxis discrepabant in eo quod Jesum esse Christum negarint, ita et in eo vicissim a Judaeis, quod Christum qualemcumque illum finxissent, venisse tamen crediderint. Ita ergo Jesum Apostolus Christum fuisse confirmavit, quod tam per sanguinem quam per [Col. 0061B] aquam venerit, in eo nempe ponens emphasin atque argumenti vim, quod non in aqua solum venerit, sed in aqua et sanguine, quod nimirum illum de adventu in aqua praetextum nec pseudochristi quidem abjecissent, sanguinem dumtaxat inter adventus sui signa non adhibuissent (cum nec ipsi antichristi patiendi, seu exemplum, seu etiam institutionem, discipulis edidissent), qua ipsa ratione illos probat a Christi esse nomine excludendos, qui utrumque signum adhibere debuerit.

§ 16.---Nec alio referendum existimo quod, in Evangelio, signum illud de aqua et sanguine e lateris vulnere in cruce manantibus tantopere confirmandum crediderit Apostolus, quasi de eo fuisset maximopere dubitatum. Et qui vidit, inquit, testimonium [Col. 0061C] perhibuit, et verum est testimonium ejus. Et ille scit quia vera dicit, ut et vos credatis (S. Joan., XIX, 35). Ni quaestio fuisset inter aemulos Christi, ea, qua dixi, ratiocinatione terminanda, alia profecto Domini miracula abunde ejus a patre missionem confirmassent. Eorum tamen miraculorum testes nullos protulit, nedum tanta illa, qua hic usus est, asseveratione. Quid quod verba illa, ut et vos, emphasin quamdam habeant eximiam, reliqua nimirum miracula infidelium causa fuisse tam edita, quam scriptis etiam consignata; hoc unum aliis omnino adversariis fuisse destinatum illis nimirum quorum gratia scriptum fuisset Evangelium, antichristorum aemulorum assertoribus. Recte itaque hanc sanguinis pariter ac aquae e Christi latere emissionem, atque duplicem [Col. 0061D] hunc aquae sanguinisque baptismum, eodem retulit Tertullianus. Quod enim adversus eosdem adversarios conscripta essent ab Apostolo, inde sane verisimile est eodem esse referenda. Et quia cum aquae et Spiritus baptismis ita sanguis ab Apostolo (I Joan., V, 8) confertur, ut ipse ternarium cum illis numerum conficiat; plane sequitur baptismi etiam rationem sanguini cum aqua fuisse communem. Quia etiam ex aquae et sanguinis emissione ita antichristos refutat in Evangelio ut in epistola refutarat per adventum in aqua et sanguine: sequitur praeterea, si in epistola per sanguinem baptismus sanguinis intelligendus sit, in emissione etiam illa aquae et sanguinis, quae in Evangelio memoratur, aquae etiam [Col. 0062A] sanguinisque baptismos esse similiter intelligendos. Ita itaque ex locorum occasione in quibus aquae sanguinisque mentionem retulit huc Tertullianus, et cum Tertulliano vetus illa proculdubio Ecclesia, colligimus, non alium utique sanguinem quam baptismalem esse intelligendum.

§ 17.---At aequivoce, inquies, communis erat baptismi illa ratio aquae, sanguini atque Spiritui, ut proinde non sit quod ex communi hac baptismi ratione inferamus sanguinei atque aquei baptismi fructus eosdem esse expectandos. Id ne dicatur, observamus praeterea quarto in ipso illo initiationis expiationisque ritu, cui peccatorum illam purgationem tribuebant veteres, tam frequentem fuisse apud illos sanguinis quam aquae, usum. In utraque illa tam Judaeorum, [Col. 0062B] quam Gentilium, initiatione sacrificiorum usum intercessisse nemo est quin facile concedat. Nota est apud Judaeos etiam rabbinorum illa observatio qua tria dicunt in proselytismo esse observanda, circumcisionem, sacrificium atque baptismum. Et vero sacrificii vicem sustinuisse, ex veterum sententia, martyrium jam probavimus. Porro praeter sacrificiorum sanguinem, ne id quidem erat a communi initiationum usu alienum ut suum quoque sanguinem ad sui expiationem adhiberent. Clarum illud est in circumcisione apud Judaeos exemplum. Sed et in Bellonae initiis sanguinem emissum esse discimus ex Tertulliano (Apologet., c. 8): Hodie, inquit, istic Bellonae sacratus sanguis de femore proscisso in palmulam exceptus suis datur signatis. Ejusdem ritus [Col. 0062C] meminerunt et alii. Cum tamen ita scribat in Commodo suo Lampridius, »Bellonae servientes vere exsecare brachium praecepit,« colligit Casaubonus plerumque ficta et simulata tantum fuisse vulnera Bellonariorum. Eo venerunt fortasse mollioribus suis interpretatiunculis fanatici recentiores. Sed verum fuisse sanguinis emissionem quae ab antiquioribus introducta est, et verum illam quae a militibus observata est Bellonae initiatis, e supradicto Tertulliani loco colligimus atque Vegetii, aliorumque plerorumque qui hujus ritus meminerunt. Et vero vetustissimum fuisse illum lustrationis morem per sanguinis emissionem e quamplurimis constat Scripturae locis: Lev., XIX, 28; Deut., XIV, 1; I Reg., XVIII, 28; Jer., XVI, 6. Ita nempe Baalitae, ita Galli (quorum diem sacrum [Col. 0062D] IX kal. april. quem et sanguinis diem appellabant, memorat in D. Claudio Trebellius Pollio, perperam enim ea ad Bellonam retulit Casaubonus, quae ad magnam matrem ipse retulit Trebellius), ita Isiaei et Luperci flagris sese pectorumve tunsionibus male ad sanguinis missionem usque mulctantes. Eodem scilicet exemplo quo sua quoque cum daemonibus foedera Veneficae etiam sanguine dicuntur hodie sancire.

§ 18.---Neque vero initiorum dumtaxat vicem supplebat baptismus, pacti etiam illam obtinebat. At paciscentium quoque mos erat suo invicem sanguine foedera sancire. Ita circumcisionem suam intelligebant Judaei. Unde etiam qui pacto mosaico per sanguinem initiatus fuisset, eum, pro receptis Judaeorum [Col. 0063A] moribus, [Figure: [Hebrew Text] 1Kb] appellatum ad Exod., IV, 26, observarunt Medus atque Gregorius, et ante illos in Lexico suo Schindlerus. Idem in gentilium quoque pactis obtinuit, quorum equidem memoriam aliquam hodie retinemus, antiquissimis. De Medis atque Lydis auctor est in Clio Herodotus, , . De Scythis in Melpomene: , , . De iisdem Scythis atque Medis ita Solinus: »Haustu mutui sanguinis foedus sanciunt, non suo tantum more, sed Medorum quoque usurpata disciplina.« (Polyhist., c. 20.) Et [Col. 0063B] vero aliorum barbarorum, quorum haec recepta fuerit consuetudo, meminerunt historici etiam recentiores. Quamquam et in illis quoque brutorum sacrificiis idem intellexisse gentiles ostenderunt nostri adversus socinianos, hominum vicem gessisse illas brutorum mactationes similia sibi imprecantium si fidem fefellissent. Ergo ille quoque sacrificiorum sanguis humani tamen erat sanguinis vicarius, eodemque erat loco censendus ac si homo ipse sanguinem proprium oppignorasset. Cumque duplex esset haec, quam dixi, tam apud Judaeos quam gentiles, aquae atque sanguinis, peccatorum expiandorum gratia, recepta lustratio; major tamen credita est, sanguinis, quam aquae, efficacia. Leviora enim erant illa quae aquae aspersione expianda crederentur. Graviora quaeque quae [Col. 0063C] piacula sive habebantur, sanguine purganda erant. Homicidium inter piacula numerabant veteres, quod nimirum ipsi terrae maculam inureret nullo, praeterquam sanguinis, lavacro eluendam. Ejus autem, si notus fuisset auctor, proprio ejus sanguine piaculum expiabant; sin latuisset, vaccae sanguine in loco immolandae. Neque vero caedes sola, sed et impuritas illa legalis e morticiniis contactu contrahenda vaccae rufae cineribus purganda erat. Quinetiam totius populi israelitici peccata in hircum emissarium (Lev., XVI) imprecatione conjecta sunt, ejusdem ut Rabbini volunt, morte luenda. Nec alia Graecorum erat de suis quoque sententia, ut ex Aristophanis scholiaste discimus (Arist., schol. in Plut.). Tamque erat universalis haec peccatorum per sanguinem [Col. 0063D] purgatio, ut nullam hic exceptionem adhibeat Apostolus: Sine sanguinis, inquit, effusione non fit remissio (Hebr., IX, 22). Ita consentaneum erat illorum temporum dogmatibus, ut cum utramque tam sanguinis, quam aquae expiationem pro baptismo haberent, majorem tamen sanguinei baptismi, quam aquei, virtutem agnoscerent.

§ 19.---Et ut sanguini in hoc expiationis negotio, partes concedebant facile primarias; ita humani sanguinis, prae aliis etiam sanguinibus, vim longe maximam agnoverunt. Inde ortum duxit immanis illa, quae apud veteres invaluit, , quod dedelictis hominum expiandis humanus sanguis aptissimus videretur. Cum gravior aliqua immineret ab [Col. 0064A] irato numine patriae calamitas quae multorum exitium epidemicum minaretur, multorum vitae paucorum erant sanguine redimendae, sive is sacrificio esset, sive alio aliquo modo hauriendus. Eam , apud Phoenicas rationem reddidit (Ap. Euseb., Praep. evang., I. 10; IV, 16: Porphyr., de Abst., II, 56), apud Philonem Byblium, Pseudo Sanchonia thon auctor, ut vulgo creditur, vetustissimus. Eamdem dicunt rationem mythologi cur Phryrus et Helle sacrificio destinarentur, cum terrae sterilitas (ita enim Athamanti persuasit Ino) famem minaretur. Eamdem cur Leonis filiae, cur Andromeda, cur etiam, apud recentiores Romanos, Curtius et duo Decii se, patriae servandae augendaeve gratia, exitio devoverint. Exercitus salutem voluit Agamemnon Iphigenia filia sua; [Col. 0064B] voluit et hoste Polyxena, immolanda servare. Multa sunt eodem spectantia exempla quae plenam fidem faciant quantum in humanis criminibus expiandis humano sanguini tribuerint, quantum etiam aqueis illum lustrationibus praetulerint. Apud Judaeos ipsa circumcisio sanguineae omnino expiationis (sive baptismum cum Domino appellare malis) vicem sustinebat, et quidem humano ipsius initiati sanguine faciendae. Cum itaque id unum ad baptismi rationem proprie spectet ut in eo peccata expianda sint; cum etiam, in ea expiationis ratione, exempla habuerit Dominus tam Judaeorum, quam gentilium, qui sanguini beneficium illud, pariter ac aquae tribuissent, qui humano etiam ipsius initiati sanguini, qui majorem quoque efficaciam sanguineae lustrationi, quam [Col. 0064C] vel aqueae concessissent: Non erat sane consentaneum ut quam expiandi majorem in sanguine quam in aqua virtutem alii apud se fuisse gloriarentur, ea soli christiani destituerentur. Praesertim cum in eo versari, jam diximus, universam fere Novi Testamenti argumentationem, ut quaecumque essent, sive apud Judaeos, sive gentiles, privilegia de quibus gloriarentur, ea christianis potiori praestantiorique ratione convenire probarentur. Non erat consentaneum ut, cum in eadem hac causa baptismi vocem adhiberent tam ipse Dominus quam Novi Testamenti scriptores, aliam tamen significationem intelligerent quam expiandi illam omnium notissimam receptissimamque. Non erat consentaneum ut, qui ita sensissent, aliter tamen loquerentur quam martyrem nostrum [Col. 0064D] jam locutum observavimus, ut nimirum sanguinei baptismi vim etiam expiatricem aquei baptismi illi longe anteferendam existimarent. Tantum abest ut duram hanc, et a sacramentorum dignitate, et Domini mente alienam censere debeamus loquendi rationem, ut putant illam alienam adversarii.

§ 20.---Ita itaque ostendimus, quam hic omnia apte inter se congrueque, pro illius aetatis dogmatibus cohaereant, si ita Dominum ipsum, ita ejus apostolos, intelligamus. Inde sequitur pro hoc esse potius sensu praejudicandum, vel, si vocem malimus tertullianeam, praescribendum, ni clara occurrant in reipsa argumenta cur sit aliter intelligenda. Atqui [Col. 0065A] tantum abest ut in reipsa contraria habeamus argumenta, ut nihil magis faciat ad nostrae sententiae confirmationem quam si rem ipsam penitius examinemus. Animadvertendum itaque quinto ad ipsum baptismi sacramentum pertinere, sanguineum hunc baptismum, et quidem ita pertinere ut partem ejus praecipuam consummet. Hoc ubi probatum dederimus, nemo erit, opinor, quin facile concedat praecipuum baptismi fructum ab eo esse jure meritoque expectandum. Nec alio spectat, ut puto, Apostoli illa comparatio qua aquam, sanguinem et Spiritum in unum ita contulit, ut, quemadmodum Pater, Filius et Spiritus sanctus unum sunt, ita aqua, Spiritus et sanguis sint in unum, quod nempe unum idemque praestent omnes compleantque officium. De baptismali [Col. 0065B] aqua et Spiritu intelligendum observavimus, ut proinde baptismum illum sacramentalem supplere debeat sanguineus hic baptismus. Idque ipsum observavit ante nos Origenes, ne quis veterum dogmatibus minus consentaneam suspicetur nostram hanc interpretationem. Neque vero pugnat quod sanguineum hunc baptismum secundum appellarint iidem veteres. Ita enim intelligendi sunt, quod, cum renovari denuo non possit sacramentalis ille baptismus, in martyrio tamen ejus beneficia sint de novo, sine ejus tamen ipsius renovatione expectanda, et quod nova fidelium adultorum peccata, quae quidem in aqueo baptismo remissa non essent, hic plene penitusque et pro baptismalis remissionis modo mensuraque remittatur. Quae cum secunda sit remissio, non erit utique mirum si secundo etiam baptismo tribuenda [Col. 0065C] videatur. Sed, misso Apostoli testimonio, age rem ipsam, ex propria hujus sacramentalis baptismi natura explicemus.

§ 21.---Recolamus itaque inprimis omne hoc baptismi negotium pactum esse quoddam fidelium cum Deo, nec aliunde rectius quam e receptis pactorum moribus explicandum. Esse enim Evangelii ab illa scilicet diversam quae Judaeorum fuerat atque legis mosaicae; esse etiam sub Evangelio non Testamentum modo, sed et pactum, eamque duplicem significationem evangelicis etiam temporibus convenire; esse etiam sub mystico israelitismo eadem omnino pacti beneficia quae propria olim fuerant israelitismi litteralis, ut nobis Deus summus in proprium ascribatur Deum, nos illi vicissim [Col. 0065D] in proprium ascribamur populum; nec illud modo, sed externam esse hanc nostram cum Deo confoederationem, ita nempe intelligendam, ut externum aliquod intercedat unionis politicae vinculum tam nobis invicem, quam Deo etiam nobiscum commune, quo nos ipsi profiteamur Deo foederatos, et ab aliis etiam foederati agnoscamur, ad eumdem plane modum quo et Israel secundum carnem pro foederato Dei populo, prae universi orbis gentibus, olim poterat agnosci: haec, inquam, ita sunt ex Novi Testamenti ratiociniis manifesta, ut mirum sit esse hodie qui de nostra assertione dubitent. Haec enim si vera agnoscamus: plane sequitur externa ea solemnia quibus [Col. 0066A] in societatem christianorum politicam ascribimur, ea foederis esse solemnia. Quis autem illud dubitet baptismi esse proprium officium ut per illum sacris christianorum initiemur, et in propriam ascribamur christianorum societatem? Convenit praeterea quod qui confertur in christianorum baptismo Spiritus, is (quae et arrha est scriptoribus romanis) in Novo Testamento appelletur. Erat enim in jure romano arrha pactorum propria, praecipue nuptialium. Nempe mysticam cum Ecclesia unitatem matrimoniali unitati respondere V ad Eph. innuit Apostolus. Propria porro arrha est illius temporis quo primo foedus inimus. Inde sequitur ut de alia Spiritus collatione, praeterquam baptismali, nequeat intelligi. Conveniunt denique et baptismi illae in Ecclesia [Col. 0066B] primaeva formae, Credis? Credo, Abrenuntias? Abrenuntio. Sunt enim et illae ad romanorum pactorum formas expressae, rursus praecipue nuptialium, Das? Do; Spondes? Spondeo. Unde illud saltem necessario colligitur, pro pacto baptismum primaevos saltem habuisse christianos.

§ 22.---Hinc sequitur secundo ut in aliis pactis, ita et in nostro pacto quoque baptismali, duo esse a se invicem distinguenda diversarum partium officia, Dei alia, alia nostra. Ad Deum spectant promissiones quibus cavetur de praestandis baptismi beneficiis, tam illae quae de praesenti praestandae sunt, peccatorum omnium expiatio, Spiritus sancti donatio, mystica cum Christo unio, saltem externa, etc., quam quae de futuris adhibentur officii nostri praemiis. Ad nos spectant quae a nobis vicissim spondentur [Col. 0066C] pro nostra pacti baptismalis parte praestanda. Quamquam enim promissiones fateamur extra pacta factas, sine alterius partis obligatione satis commode intelligi posse; at quae alteram pacti partem constituunt, illae mutua omnino utriusque partis exigunt officia. Ipsa hoc pacti ratio necessario supponit. Datae enim fortasse, non certe pactae, illae promissiones dicerentur quae nulla supponerent officia sibi ex adversa parte respondentia.

§ 23.---Sequitur tertio jus illud legale omne, quod pacti beneficio obtinemus, ad Dei promissiones, ex officii nostri praestatione esse deducendum. Est enim illud omnium pactorum commune ut quae habentur in illis promissiones eae conditionatae intelligantur, nec antea debitae quam praestitae fuerint, ex altera [Col. 0066D] parte, promissionum conditiones. Sed in id genus pactis quae, ex altera parte, sola includunt beneficia aliis praestanda, nulla vicissim ab aliis recipienda, qualia sint pacta necesse est quae Deo sunt hominibusque communia, nemo est quin aequum fateatur nullum esse posse jus ad beneficia, ni praecesserint conditiones ex altera parte praestandae. Nos tamen de jure legali impraesentiarum agimus, non de sola aequitate. Et ut aequitas aliqua fortasse esse possit, ut qui conditionem implere voluerit, conditionis beneficium nonnumquam impetret, licet illam de facto nondum impleverit, cum nulla sua culpa a conditione etiam de facto praestanda impeditur; at legali saltem jure [Col. 0067A] carere qui conditionem de facto non praestiterit, quocumque tandem rerum eventu fuerit impeditus, est omnino certissimum. In illis praesertim pactis adhuc validius procedit argumentum quorum conditiones non sunt conditiones dumtaxat ad arbitrium imponentis requisitae, sed etiam dispositiones ex parte subjecti necessariae. Cum itaque nullum hujus pacti redundet in Deum beneficium, sequitur quaecumque Deus a nobis postulat, ea nostri esse causa necessaria, ut proinde ni postulata praestemus, ipsis promissionem beneficiis obtinendis inepti reddamur atque indispositi.

§ 24.---Quarto itaque ut intelligamus quae nobis incumbant in hoc baptismali pacto conditiones a nobis pro nostra pacti parte praestandae, attendendum est [Col. 0067B] quae symbola sint a nobis in ipsis pacti solemnibus adhibenda, et quid illa symbola, ex ipso Dei instituto significant, et pro legibus significationis symbolicae quae illa saltem aetate vigebant. Quae enim symbola in pacti solemnibus usurpantur ea non significandi dumtaxat; sed obligandi etiam gratia instituta sunt. Ut enim sacramenta omnia, sive mysteria, pro sacris hominum cum Deo pactis intelligenda sunt, ita et id sacri omnis commercii genuinum est ut symbolice potius quam ad litteram, intelligenda sint, nec ita verbis, quam rebus, rerum tamen aliarum symbolis, officia illa repraesententur quae partium inter se transigentium habentur obligatoria. Quae itaque symbolis baptismalibus significantur ea nos spondere a nobis deinde praestanda virtute pacti baptismalis existimamur, [Col. 0067C] ea a nobis praestita jus inde nobis faciunt ut promissa divina ejusdem pacti evangelici virtute vindicemus.

§ 25.---Quinto in symbolis baptismi nostri sacramentalis solemnibus, non aquae solius baptismus denotatur, sed etiam ille sanguinis, verum ita denotetur ut uno eodemque symbolo, uno eodemque denotetur elemento, ut proinde ad unum, ut diximus, eumdemque baptismum pertinere intelligantur. Ut enim, cum aqua adhibetur, peccatorum desertionem pollicemur, futuramque vitae sanctimoniam quae externo aquae symbolo satis apte repraesentatur: ita cum in aquam descendimus et vicissim ex eadem emergimus, Christi mortem, sepulturam resurrectionemque repraesentamus, nosque etiam spondemus horum omnium participes, paratos nimirum ut quaecumque ille [Col. 0067D] nobis immiserit, ea nos, illius causa ad mortem usque toleraturos. Eodem symbolo, qua Christum respicit, intelligimus Christum sibi passiones nostras imputaturum, et quam mercedem ipse a Patre, pro suo cum Patre foedere vindicat, eadem nostras quoque passiones esse remuneraturum. Ita constabit quo jure sibi baptismi nomen vindicent nostrae passiones, cum ad ipsam baptismi sacramentalis rationem spectent consummandam. Constabit etiam quo porro jure ejusdem sibi vindicent baptismi beneficia, cum illis etiam symbolis repraesententur quae a Deo instituta sunt, et quae hoc ipso consilio instituta sunt ut passiones nostras repraesentent atque spondeant, et quae Dei etiam nobiscum paciscentis sunt quoque symbola [Col. 0068A] sponsoria, ipsum praeterea, pro mutuo pacti jure, ad praestanda ea quae symbolis repraesentantur obligantia, se quoque nostras passiones pro suis agniturum, et suo merito, sua mercede compensaturum.

§ 26.---Et vero accuratissime, pro Domini nostri mente atque principiis conceptam hanc omnem fuisse argumentationem facile constabit si diversa diversarum Scripturarum asserta in unum colligamus quasi fasciculum. Repraesentari inprimis nostram in baptismo cum Christo passionem atque mortem, nec repraesentari modo, verum etiam ita repraesentari, ut cum Christi passione nostras uniat quodammodo et communes utriusque faciat, sexto ad Romanos capite satis aperte docet Apostolus. Unam esse nostram Christique passionem ex illis ejus verbis constat: Mortui [Col. 0068B] sumus cum Christo, V. 8; Vetus homo noster simul crucifixus est, V. 6. Consepulti sumus cum eo, V. 4. Et quidem repraesentatione quadam ad vivum totam hanc transigi unionem illa innunt: Complantati facti sumus similitudini mortis ejus, V. 5. Nec alio quam baptismi officio: An ignoratis quia quicumque baptizati sumus in Christo Jesu, in morte ipsius baptizati sumus? Consepulti enim sumus cum illo per baptismum in mortem, V. 3, 4. Neque vero unio sola et mera haec habenda est, et quae tota in hominum imaginatione atque aestimatione constituta est. Eam diximus symboli sponsorii esse naturam ut una inferat legalem quamdam obligationem qua partes inter se paciscentes praestare id tenentur quod symbolis repraesentarint. Inde fit ut, quod sola similitudine fieri non [Col. 0068C] potuit, nobis tamen ex hac ipsa repraesentatione jus quoddam ad rem ipsam proveniat, quo unionem ipsam internam et mysticam vindicare possumus, ejusque beneficia. Eo ipso principio nituntur id genus ratiocinia: Si enim complantati facti sumus similitudini mortis ejus; simul et resurrectionis erimus V. 5; si autem mortui sumus cum Christo, credimus quia simul etiam vivemus cum Christo, V. 6. Nec enim de alia morte hic agi quam typica hac atque symbolica in baptismo repraesentata jam ostendimus. Ea morte symbolica constabat jam defunctos esse apud quos ita argumentatur Apostolus qui mortis nimirum symbolis in baptismo usi fuerant. Inde tamquam e principio notorio legitima procedebat argumentatio si et illud subintelligamus symbola inter paciscendum [Col. 0068D] usurpata esse etiam et ipsa sponsoria. Nec alia, ut existimo, hypothesi illud nititur etiam ejusdem Apostoli, alio tamen in loco ratiocinium: Igitur, si consurrexistis, inquit, cum Christo, quae sursum sunt quaerite, etc. (Col. III, 1). Mortificate ergo membra vestra, etc. (V. 5). Quod illos jam supponat consurrexisse, ad illud referri non potest quam ad emersionem illam ex aqua baptismali quae resurrectionis erat symbolum, ut nimirum forensi pactorum idiomate tunc resurrexisse existimarentur cum usurparent resurrectionis symbolum. Inde recte colligit Colossensium officia, ea modo supponantur quae jam ostendimus necessario esse supponenda. Cum enim mortis illo symbolo, immersione nimirum, sponderent se membrorum [Col. 0069A] suorum mortificationem curaturos; et resurrectionis symbolo id quoque spopondissent, ad novam se coelestemque vitam esse resurrecturos: inde nemo non videt quam ille solide prudenterque argumentetur, cum e pacto promissoque illos hortatur ne officio deessent, fidemve fallerent. Infirmae autem admodum et jejunae forent id genus sequelae si ex inani mortis resurrectionisque symbolo ad mysticam illos mortem resurrectionemque hortaretur.

§ 27.---Ita nimirum constat de facto, ex ipsa aquei baptismi institutione baptismum sanguinis excludi non posse, nec etiam e pacti baptismalis beneficio. Si porro facti rationem quaerimus, ea est, ni fallor, altius e duobus praesertim principiis deducenda: quod scilicet Christi mors ea sit beatae resurrectionis mercede [Col. 0069B] coronanda; quod etiam illud sit in praecipuis baptismi beneficiis numerandum ut nimirum baptismi virtute illud consequamur ut nostra quoque mors sit Christo imputanda. Quod Christo, eo ipso mortis nomine, ea deberetur, quam dixi, resurrectionis merces, e Veteri quoque Testamento jam superius ostendimus. Ex illo nimirum antiquiori pacto quo de toto redemptionis negotio incarnationisque cum Patre transegit. Quod enim Christi resurrectio, non tam propriae ejus et nativae Deitati, quam Patri tribuitur; quod etiam Pater non Patris tamen in hac causa personam egerit, sed judicis; nec suae in filium rationem habuerit, sed Christi potius in passione meriti: quod etiam Christus non pro sua hic aequalitate cum Patre, sed plane quasi subditus, sit [Col. 0069C] considerandus, et obedientiae merito praemium exaltationis a Patre reputarit; plane, inquam, haec omnia arguunt non suam hic, sed vero alienam, et quidem a sua longe diversissimam a Christo susceptam esse personam. Et vero ipsa personae, quam sustinuit, ratio pactum aliquod omnino postulat, et mutuum cum Patre consensum. Nec enim Christi nomine una aliqua, ut scholae loquuntur, individua persona intelligitur, sed politica et publica quae suo ambitu omnes omnium saeculorum locorumque omnium fideles complectatur. His enim omnibus convenire intelliguntur hujus beneficia. Poterant fortasse Christi merita praemium aliquod ex aequitatis jure sibi impetrare. Quod vero non ex aequo dumtaxat, sed pro justitiae debito illud vindicent; quod non sibi modo, sed suis omnibus [Col. 0069D] illud a Patre debeatur, sine pacto prorsus intelligi non potest quo Pater etiam personae politicae illam constitutionem acceptaret. Erat enim hoc antecedenter ad pactum ita arbitrarium, ut nulla Patrem, ni ita convenisset, vel aequitas obligaret, ut pro Christi meritis mercedem fidelibus persolveret, cum praesertim et ipsi Christo, in propria etiam persona persolvisset. Et quidem admodum consentaneum erat platonicis illius aevi dogmatibus, ut huic Evangelii , quae tamen erat terrestris, alia etiam responderet in coelis cujus virtuti sit etiam tribuenda terrestris efficacia. Ita probatum dedimus hoc pactum, quod licet asserant etiam recentiores, neutiquam tamen probant, nec [Col. 0070A] probare umquam poterunt qui nullam nisi ex disertis Scripturarum testimoniis probationem admittunt.

§ 28.---Huic itaque coelesti pacto duo illa tribuenda erant: primo ut jure etiam legali Christo praemium pro suis meritis deberetur; secundo etiam ut fideles universi unam in lege cum Christo personam constituerent. Nec enim de utrovis horum quicquam in terrestri pacto cautum legimus. Nondum tamen ad singulos homines descendit hoc pactum, ut intelligi possit quinam ad hanc politicam Christi personam homines pertineant ut sibi possint illius coelestis pacti beneficia vindicare. Proinde praeter hoc Patris cum Christo coeleste pactum; aliud praeterea necessarium erat, Christi cum hominibus, et quidem pro captu humano externum, externisque symbolis celebrandum, [Col. 0070B] ut constet quinam illi sint qui a Christo pro suis agnoscantur. Hoc autem pactum ut ad sacramenta spectat in genere, ita propius et praecipue ad baptismum quod unicum initiationis sacramentum omnes agnoscunt. Illud enim proprie pactum appellamus quo jus pacti ejusdemque beneficia primum consequimur, non quo consecuti jus idem augemus atque consummamus. Qua itaque ratione ad baptismi consummationem ostendimus pertinere martyrium, eadem et ad pactum evangelicum pactique beneficia pertinere censebitur, ne quis nominis solius, non item rei per nomen significatae, hanc baptismi cum martyrio communicationem interpretetur.

§ 29.---Observandum enim sexto, non ea tantum generali ratione adumbrari in baptismo martyrium, [Col. 0070C] qua et reliqua omnia baptizati officia adumbrantur; sed quod ipsum aquei baptismi symbolum ita nostrum, quem diximus, sanguineum baptismum repraesentet, ut plane nulla sit aquei baptismi efficacia, nisi ad sanguineum baptismum referatur. Qua enim immersio in aquam vitae animalis mortificationem, denotat, qua emersio ex eadem novae etiam spiritualisque vitae sponsionem, ea, qua dixi, sponsarii symboli significatione repraesentat; fateor nullum esse christianae vitae officium quin ad horum alterutrum referatur, cum omnia aut spectent, ut loquamur cum pythagoraeis, haec ad novam mysticamque vitam, ad novam illa mysticamque mortem, similiter referenda. Nec tamen propterea novi baptismi beneficia quibuslibet vitae christianae officiis, [Col. 0070D] sed ne omnibus quidem simul collectis, asserimus. Cum enim illud dixerimus praecipuum baptismi fuisse consilium ut Christi morientis resurgentisque imaginem ad vivum repraesentemus, inde etiam beneficii baptismalis spem omnem ab ea ipsa repraesentatione arcessamus; sequitur proinde ut qua vita atque morte Christum accuratissime exprimimus, in illis primarium baptismi consilium constituendum sit, ab iisdem baptismi etiam beneficia sint praecipue expectanda. Atqui corporeae erant illae Christi tam mors quam resurrectio, quibus nos profitemur in baptismo conformes, et quarum nos ibidem portemus imagines, ut in corporeae resurrectionis causa (I Cor., XV) loquitur etiam Apostolus. Mystica enim resurrectio si [Col. 0071A] sola in baptismo sponderetur, tota illa Apostoli argumentatio concideret. Est quidem verisimillimum inde ortum esse resurrectionem negantium errorem quod resurrectionem illam baptismi symbolicam de solius animae mystica resurrectione, non item corporis intelligerent. Cum autem ex universa illa apostoli disputatione manifestum sit, illud fuisse praecipuum baptismi consilium ut, de quo praecipue illius aetatis fides vacillaret, de eo interponerentur promissiones in pacto baptismali omnium certissimae; plane sequitur Christi resurrectionem, non aliam quam corpoream in baptismo exhiberi, cui et nostra respondeat resurrectio praecipue corporea. Quod vero ad mortem resurrectionemque mysticas attinet, tantum abest ut per illas possimus Christi , ut [Col. 0071B] ne vere quidem Christus eo sensu sit umquam mortuus aut resurrexerit. Mori ille peccato non potuit qui nunquam ei vixerat. Mortificare carnem non opus habuit qui nullam umquam sensit carnis rebellionem. Nec resurrexit ille ad novam spiritualemque vitam qui praeterquam spiritualem vitam aliam nullam unquam duxerat. Mystica ergo mors atque resurrectio secundarias fuisse oportet, non primariae in baptismo repraesentationis, quatenus et illae, quamquam nullam cum Christo conformitatem ipsae denotent, disponant saltem ad illam animarum nostrarum cum Christo conformitatem, quam et ipsam Christo fateor esse gratissimam.

§ 30.---Cum itaque mortis haec resurrectionisque in baptismo repraesentatio ad corpora nostra primo [Col. 0071C] referenda esse probaverimus: sequitur primarium baptismi consilium esse ut corpora nostra Christo devoveamus, nosque promptos spondeamus paratosque ut Christi causa mortem oppetamus, corporum videlicet. Inde reliquorum baptismi beneficiorum spem concipimus accipimusque omnium certissimam. Imprimis de beata resurrectione corporis nimirum illa, quae corporis passionibus accuratissime respondet. Quaeque ut praecipua erat plerisque ratio christianitatis, ea praesertim aetate, recipiendae, ita creditu erat omnium difficillima, ut proinde consentaneum esset eam commendari argumentis omnino certissimis. Tum et mysticam quoque illam mortem resurrectionemque pollicemur, quae secundaria immersionis nostrae emersionisque in baptismo significatione [Col. 0071D] denotantur: et quatenus haec eadem symbola pro Christi etiam parte adhibentur, is una spondet ne suam quidem operam nobis defuturam. Ita constat martyrium in primaria baptismi significatione contineri. Constat deinde ita a nobis interpositam hanc martyrii sponsionem, ut sit conditio ex nostra parte praestanda unde pendeant reliqua baptismi beneficia. Ita sequitur ex pacti hujus jure, martyrio saltem in voto deberi omnia baptismi beneficia. Sequitur ita ad baptismi consummationem spectare martyrium ut martyrium de facto praestitum spectat ad consummationem martyrii dumtaxat in voto.

§ 31.---Ne vero nimius videar in captandis baptismalis pacti minutiis, colligo septimo non modo ex [Col. 0072A] illius pacti lege, sed vero ex ejusdem etiam aequitate, vindicari posse in sanguineo baptismo omnia beneficia a Christo pro sua pacti baptismalis parte praestanda, ne quid superesse videatur, cur dubitemus rectene haec et pro Christi mente veteres collegerint. Cum enim jam ostenderimus conditionem a nobis praestandam, qua jus illud consequamur ad promissa Christi beneficia, hanc ipsam esse corporis nostri pro Christo devotionem; quod nihilominus recens baptizatis incruenta morte sublatis concedat tamen Christus baptismi beneficia, ratio non est quod conditionem illam praestiterint cui debentur ex pacti aequitate ejusdem beneficia, sed quod prima pacti beneficia gratis concedantur et sine ulla prorsus conditione, praesertim illis qui nondum actuali obligationi [Col. 0072B] aut conditioni de facto praestandae obnoxii essent, propter incapacitatem subjecti. Adultorum alia est omnino ratio. Quam enim conditionem nondum praestare possunt, eam velle saltem poterant, ut facti loco apud Deum habeatur illud ipsum votum. Sunt autem inter se admodum diversae illae aequitatis rationes qua quis excusatur a praestanda pacti conditione, et qua quis eamdem legis conditionem censetur implevisse, si minus ad litteram legis, at pro legislatoris sententia, si aequus modo adhibeatur legis interpres. Ita igitur martyrium in voto cum sit pro legis littera reipsa aliud, idem tamen censebitur cum martyrio de facto pro interpretationis aequitate. Ita fiet ut omnia baptismi beneficia soli debeantur martyrio, saltem in voto. Quod si etiam in [Col. 0072C] baptizatis non martyribus, soli tamen martyrio in voto debeatur jus illud omne quod consecuti in baptismo sunt ad baptismi beneficia; quis est qui non videat potiori ratione tribuendum esse martyrio actuali? Est enim haec legis ipsa conditio, non autem aliud quid quod aequo egeat legis interprete ut pro ipsa conditione censeatur. Quamquam igitur nusquam aliunde constaret, disertis evangelicae legis verbis martyrio deberi baptismi beneficia; id tamen facile ex ipsa ejusdem ratiocinii sequela colligeremus.

§ 32.---Est enim ea in omni, humana quoque, legumlatione probata argumentatio qua legum casibus omissis e ratiocinii paritate prospicimus. Illis nempe canonibus generalibus oriunda, quod causis omnibus consultum cuperent legumlatores; quod rationem [Col. 0072D] ubique ducem sequi vellent; quod denique quam rationem in una causa probassent, eamdem essent et in aliis similiter probaturi. Inde contingit ut quae ita constituta fuerint, non pro prudentium modo consiliis habeantur, sed legum etiam vim obtineant. Inde sequitur, si vel pro legum humanarum exemplo divina etiam legislatio esset instituenda, rationis paritatem pro divina esse lege intelligendam. Atqui major certe est ratio cur valere in divina legislatione debeat haec argumentatio quam in humana. Falluntur enim in suis ratiociniis humani etiam legislatores, nec sequelas omnes praevident, etiam legitimas; ut proinde etiam cum recte argumentamur ex eorum principiis, adhuc tamen dubitare liceat essentne [Col. 0073A] tamen illi nostras sequelas probaturi. Deus tamen nec in principiis hallucinari, nec in sequelis, potest. Ita certum erit quam rationem in una causa probarit, in aliis etiam esse agniturum. Certum erit, si martyrii causa tanta beneficia in baptismo concedat, ipsi martyrio longe potiori ratione concessurum. Certum si martyrii vel votum tanta tamen et tam copiosa mercede compenset, nihil esse quod metuamus soluto voto eamdem mercedem esse negaturum. Certum denique proinde, si plenam numerisque suis omnibus absolutam peccatorum remissionem consequantur baptizati, fore omnino ut eamdem consequantur martyres.

§ 33.---Addo enim octavo non ita esse intelligendum hoc commune baptismi jus atque martyrii, ut in [Col. 0073B] baptismo remittantur peccata virtute quidem illius in voto martyrii quod profitemur in baptismo, sola tamen illa quae baptismum praecesserint, non item ea quae inter baptismum admissa fuerint atque martyrium. Aliter veteres hoc etiam ipso paria facere censuerunt cum baptismo martyrium, quod ut in baptismo peccata omnia remittuntur, ipsum nempe baptismum praecedentia, non originale duntaxat, verumetiam actualia, idem sit de martyrio quoque sentiendum, delere scilicet universae vitae flagitia, nihil ut praeterea supersit expiandum. Recte quidem illi e principiis modo explicatis. Si enim propter illud martyrii votum concedatur peccatorum praeteritorum plena indulgentia; parem utique indulgentiam potius, ut dixi, expectabimus, eodem voto jam [Col. 0073C] soluto. At par illa indulgentia esse nequit si quocumque tandem tempore susceptus baptismus peccata tamen praeterita universa deleat, nec tamen alia in martyrio deleantur quam quae baptismum praecesserint, tanto utique intervallo a se dissitum, cui et intervallo peccatorum nondum remissorum copia necessario responderit. Pro pacti certe aequitate, quo magis conditiones praestamus pro nostra pacti parte praestandas, eo consequitur accrescitque nobis jus ad mercedem a Deo praestandam validius; eo et vicissim major erit ipsius Dei ad mercedem, quam pollicitus est, praestandam, obligatio; eo etiam favorem Dei possumus, pro pacti ratione, ampliorem nobis vendicare. Quin et, missa pacti consideratione, favorem saltem, quem dixi, Dei illum tanto majori [Col. 0073D] cum fiducia possumus expectare, quanto nostram versus Deum benevolentiam luculentius testatum facimus. Qui autem sanguinem suum pro Deo profuderit, hunc nemo dubitet longe certe testatiorem fecisse suam versus Deum benevolentiam, quam qui prompto fuerit duntaxat expeditoque ad profundendum animo. Et cum gratiae speciali tribuamus si quis pro facto voluntatem fuerit interpretatus, signum est profecto factum ipsum ad justitiae rationem propius accedere, longe certe adhuc propius siquando pacti etiam consideratio intercesserit. Est itaque naturae pacti, est et rectae rationi, prorsus consentaneum, ut quam peccatorum indulgentiam [Col. 0074A] plenariam baptismo concedimus, eam nec martyrio negandam existimemus.

§ 34.---Quid quod illud etiam, pro receptis pactorum moribus, omnes aequum agnoscant, ut siquando stipulatione primum interposita nonnullae praemii primitiae stipulatori in manus tradantur; at certe fidem stipulationis liberatam, praestitamque pacti conditionem maneat praemii plenitudo, eo copiosior quo et illae fuerint ampliores. Arrham tradunt in manus pacta nuptialia, at nondum dotem nisi consummato matrimonio. Idem et in aliis quae ad bona passionesque spectant pactis solet obtinere. Verum hoc in illis praecipue pactis elucet quae nondum adultorum nomine stipulantur tutores. Inchoato quodam jure vestit ipsa illa inchoata stipulatio. Donec tamen [Col. 0074B] adulti fuerint, et ad annos conditionum praestandarum capaces provecti, pactumque suo quoque proprio nomine consummandum, nondum pleno jure atque consummato quae jam consecuti sunt possidere censentur, nedum ut jus habeant tam firmum ad futura pacti praemia. Quorsum illud ni majori in pretio haberentur conditiones jam praestitae, quam susceptae duntaxat et fide quantumcumque firma praestandae? Ita igitur consummati in martyrio baptismi pleniorem fore quam inchoati indulgentiam consentaneum est. Ut proinde, si peccata praeterita eluantur in baptismo aqueo, nihil sit cur dubitemus fore etiam eluenda in baptismo sanguineo.

§ 35.---Quod enim spatio temporis interposito baptismum aqueum sequatur sanguineus, non est utique [Col. 0074C] quod a baptismi natura alienum censeamus. Distinxit, ut vidimus, Apostolus tres baptismi partes, aquam, Spiritum et sanguinem. Nec tamen qui baptismo aqueo lustrarentur, semper tamen uno eodemque tempore spiritum etiam accipiebant baptismalem, ut alibi probavimus. Apostoli aqueo baptismo, superstite adhuc Domino perfusi sunt, cum tamen Spiritum nemo, nisi post ejusdem resurrectionem acciperet. Samaritanos aqua expiavit Philippus diaconus; Spiritum nemo poterat iisdem conferre praeter apostolos. Quid igitur, aquaene soli tribuemus vim illam peccatorum praeteritorum expiatricem? Ita fieret ut nova opus esset expiatione peccatorum aqueum baptismum consecutorum. Sicut enim in gentilium mysteriis elementa viam [Col. 0074D] parare credebantur, nequid superesset impurum cum sanctiora commercia ambirent; ita Spiritui proculdubio inserviebat aquea illa lustratio nequa vasis impuritas obstaret quo minus posset pro dignitate sua recipi. Prorsus itaque alienum erat ab ejus sanctitate ut quis illum impurus acciperet. Proinde necessarium erat ut ipse Spiritus vicem aquae suppleret pro peccatorum expiatione baptismo aqueo recentiorum. Quod si Spiritui vim illam concedamus, non erit utique cur a sanguine alienum censeamus. Pro pacti ratione a sanguine potius expectanda erat, quod ille ad officium nostrum dispositionemque spectat quorum major haberi solet in pactorum jure ratio quam donorum Dei gratuitorum. Favet porro [Col. 0075A] quod pro illius aevi dogmatibus platonicis (e quibus omnis haec theologia symbolica omnino explicanda est) cum a prototypis omnis illa symbolorum sive antityporum virtus deducenda crederetur; ita tamen symbolorum efficaciam explicabant, ut quidem ipsa per se nihil ad effectum conferrent, indicarent duntaxat cui prototyporum illa nativa virtus esset applicanda, ita ut ab ipsis prototypis omnis illa virtus, seu naturalis illa esset, seu juris etiam legalis, esset expectanda. Et cum aequa esse debeat paciscentium conditio qua juris illo conjunguntur inter se commercio; congruum profecto est ut quam vim symbolis divinis pro Dei obligatione concedimus, eamdem nostris pro nostra obligatione vicissim concedamus; et quo pacti jure Deus delinquentes afficit supplicio, [Col. 0075B] eodem jure teneatur ad mercedem illis, qui conditionem praestiterint, retribuendam. Si itaque martyrii vel professio, martyrii absentis virtute remissionem peccatorum praestet, eamdem certe necessario oportet, ipsum, quando adest, praestare martyrium. Convenitque accuratissime, quod superius huc retulimus, cum stolas suas martyres in Agni sanguine lavisse narrantur. Nec enim id de baptismi lavacro ita commode poterat intelligi, quod omnium fidelium commune fuerat, sed de lavacro patientium proprio; nec de illorum duntaxat peccatorum expiatione quae tantam illam tribulationem antecesserant, in baptismo scilicet aqueo expiata, sed illorum quoque quae in ipsa illa tribulatione essent expianda.

§ 36.---Neque vero erit quod miremur tantam veteres [Col. 0075C] baptismo martyrum sanguineo vim assignasse, si et illud recolamus nono martyrum illum sanguinem Christo ipsi a veteribus fuisse attributum: et quidem ita Christo ut ne martyrum fuisse crederetur, nec in martyrum propria duntaxat commoda cessisse, sed vero in Ecclesiae potius universae. Haec e veterum sententia alibi probavimus, et illud pariter ostendimus quam non essent a Scripturis sacrorumque Scriptorum principiis abhorrentia. Haec itaque si concedantur, jam intelligemus quam solide illi prudenterque omnem hanc baptismi sanguinei efficaciam e Scriptura collegerint. Christi enim sanguini nemo dubitat convenire hanc peccatorum expiationem. Christi autem nomen pro universo Christi corpore mystico saepissime intelligitur. Quidni igitur vim illam [Col. 0075D] peccatorum purgatricem Christo ita intellecto asseramus? Nihil est profecto, cur quoties Christi sanguinem peccata nostra lavare atque purgare tradunt sacrae Litterae, de personali ejus sanguine illas duntaxat intelligamus. Et vero nominis ratio suadet potius ut sit virtus haec Christo cum ejusdem mystico corpore, communis. Quod enim nomen suum nobiscum communicet, id illo nempe consilio fecit ut et jura nomini respondentia intelligantur esse communia. Ut in matrimoniali unitate (quam hic adhibet Apostolus ad Christi mysticam cum Ecclesia unitatem explicandam) commune viro atque foeminae nomen communia etiam utriusque in lege jura facit. Ita et cum martyrum sanguis pro Christi sanguine [Col. 0076A] habetur, consentaneum est id idcirco fieri ut et jura utriusque sanguinis fiant invicem communia. Nihil autem est quod dubitemus quodvis Christi symbolum a vero tamen ejusdem atque originali sanguine superari. Eodem tamen rediturum diximus seu martyrum sanguinem pro suo Christus agnoverit; seu per mysticam utriusque sanguinis unionem proprii etiam sanguinis virtutem per martyrium applicuerit. Illa certe ipsa vel applicatio tanto efficacior esse debuit quo Christi sanguinem propius attingit, magisque viva repraesentatione exhibet.

§ 37.---Estque adhuc eo magis consentaneum recte veteres, et pro causae aequitate hic esse argumentatos, Quod 10o non quibuslibet fidelium seu passionibus, seu mortibus tantam virtutem assignarint, sed illis [Col. 0076B] duntaxat quibus ad Christi mortis exemplum propius accessissent, cum nempe publica Ecclesiae fratrumque causa sese obtulissent. Est quidem sanctorum omnium in conspectu Domini mors quaelibet pretiosa. Est et adhuc pretiosior innocentium, eorum scilicet quos vis oppressit iniquorum hominum. Sed et illam Deo charam esse nihil est quod dubitemus qua occumbunt ii quibus officia sua quaelibet vita sunt ipsa chariora, qui mortem prae peccato eligunt. Estque etiam haec ipsa mors baptismali officio affinis, ne ab illius praemiis privilegiisque, putetur prorsus aliena. Nec illa proculdubio Deo ingrata mors, quam tantis ethnici efferunt praeconiis, qua quis patriae vitam suam impendit, multorumque mortes una morte redimit, nec illa etiam a Christi exemplo aliena. Longe tamen omnium proxime [Col. 0076C] ad Christi illud illustrissimum accedit exemplum, si et animarum causa quis, et communi quidem illa multorum, vel etiam omnium ubicumque fidelium, mortem oppetat; Si quis pro communi fide, pro communi fidelium corpore, pro communi unitate unitatisque communi vinculo, ut corpus Christi mysticum in sua integritate conservet, et nova insuper resipiscentium accessione locupletet. Hoc est ferri , hoc est Christi, et quidem patientis, portare; hoc est supplere quae deerant Christi pro Ecclesia passionibus; hoc cum eo mori, crucifigi, sepeliri, cum et eadem patimur, et eadem etiam de causa, cum et passionem et passionis causam habemus cum Christo communem. Plane innuunt haec omnia esse mysticam quamdam, in hac ipsa passionum [Col. 0076D] causa communem nobis cum Christo unitatem, ut proinde ad unam utraeque eamdemque passionum collectionem pertinere censeantur. In his autem de unitate mystica ratiociniis id genus canones, et quidem universales illos, agnoscit Apostolus: Quod capiti convenit, id et membris esse commune; quod primitiis, id et massae universae. Ni universales fuissent illi, quos diximus, canones, omnino subjungere debuit Apostolus cur in illa potius quam in alia qualibet causa essent agnoscendi. Argumentantis enim personam hic sustinuit Apostolus, non autem illius qui pro sua duntaxat auctoritate dictaret. Ita igitur quae peccatorum expiatio capiti, eadem et membris; quae hujus sanguinis primitiis, eadem et massae conveniet. [Col. 0077A] Ita scilicet nos incitare voluit Dominus ad mortem pro fratribus lubenti animo constantique obeundam, ut in hac ipsa etiam causa ipsum imitaremur, ut sicut ipse pro nobis vitam posuit, et nos pro fratribus vitam poneremus I S. Joan., III, 16. Ita vitam pro Apostolo ponere parati erant discipuli, ipse vicissim pro discipulis. Ita Ignatius eorum esse voluit qui episcopis adhaererent, quod scilicet eorum sua, vitas nempe vita, redimere voluerit. Inde tantus ille christianorum in se invicem amor quo illustres illos et conspicuos fuisse sua etiam aetate memorat Tertullianus. Damonis et Pythiae Historia apud pythagoraeos longe celeberrima est. Hos aemulati judaeorum sunt esseni, illos christiani, quos tamen omnes longo intervallo [Col. 0077B] superarunt. Ita conveniebat adamussim cum hisce principiis praxis etiam primaevorum christianorum. Ita praxim illam generosissimam prudentissimis etiam principiis fulcivit Dominus legislator omnium longe peritissimus.

§ 38.---Quae cum ita se habeant, jam facile intelligimus nihil esse cur male audiant, hac in causa, primaevi christiani. Baptismi titulo martyrium insignierunt. Nec temere id, nec pro suo duntaxat arbitrio. Christum nimirum ipsum habuerunt quem sequerentur auctorem. Sed cum titulo jura etiam baptismi martyrio tribuerunt, et quidem sacramentalis baptismi a Deo ipso instituti. Immane proculdubio facinus, si quae a Deo essent in pacto sacramentali praestanda, ea suis adinventis assererent, nullo tamen [Col. 0077C] nixi Dei promisso, nullo Dei legitimo vicario qui Dei personam agere saltem posset, et Dei nomine ea polliceri quae Deus ipse, propter legitimam delegationem praestare teneretur. Sed longe aberant ab eo scelere veteres ut Dei nomen, sine divina tamen auctoritate, suis institutis praetexerent. At impium profecto non fuit si conditiones a Deo ipso praestandas expectarent in pacto baptismali ab ipso instituto. Impium non fuit e baptismi sacramentalis consilio colligere si quid porro in pacto baptismali videretur inclusum. Impium non fuit hoc ipsum de martyrio colligere si qua possent legitima sacramentorumque propria argumentatione. Impium denique non fuit, si et martyrio, ubi id probassent, et jura quoque baptismalia assererent. Atqui baptismo martyrium non conferunt [Col. 0077D] modo, sed etiam anteferunt. Male quidem id, si jam constitisset sua nimirum humana instituta cum divinis ausos esse contendere. Sed vero aliter se rem habere ex dictis constat. Cum in pacto baptismali includi martyrium probarint veteres, immerito sane martyrium humanis institutis accensent adversarii. Jam non humana cum divinis instituta contendunt, sed divina cum divinis, vel unam fortasse potius divini instituti partem cum alia ejusdem instituti parte. Nihil autem vetat quo minus divinorum institutorum alterum altero possit esse praestantius: quin id potius necesse est quoties ad eumdem finem referuntur, cum aliqua tamen subordinatione. Quod enim finem illum propius attingit, id necessario erit, in [Col. 0078A] medii ratione, praestantius. At a pactis symbolicis (qualia sacramenta esse omnes agnoscunt) sejungi nequit istiusmodi subordinatio. Cum enim symbola adhibeantur ad alia tamen officia a symbolis diversissima repraesentanda, ipsaque adeo illa repraesentatione spondenda, ut proinde mediorum utraque vicem impleant; constat tamen officii quam symboli longe potiorem esse rationem, jusque ad mercedem à Deo promissam conferre longe auctius atque validius. Dici tamen denique potest tam symbolum nostrae in baptismo professionis, quam conditionem quam eo symbolo spondemus a nostra pacti baptismalis parte praestandam, quamquam in pacto a Deo quidem instituto adhibeantur, ad humana tamen officia, partemque pacti illam quae homines spectat, attinere. [Col. 0078B] Ita non cum humanis divina conferentur, sed cum humanis officiis alia officia et illa quoque pariter humana, ut alia aliis meliora habeantur, et Deo gratiora. Fateor equidem horum officiorum jus ad mercedem pacto institutionique divinae totum acceptum esse referendum. Id tamen ita verum est ut quamquam non propter opera Deus mercedem retribuat, at secundum opera fiat illa retributio, ut proinde in officiis nostris quo sunt quaeque in se praestantiora et Deo gratiora eo exigantur a Deo paciscente diligentius, et mercede copiosiori coronentur.

§ 39.---Quamquam autem baptismi solius rationem in hac nostra dissertatione habuerimus; quod tamen de baptismo asseruimus, idem de altero Eucharistiae sacramento asserere poteramus, repraesentare nimirum [Col. 0078C] hic, atque adeo sponderi, nostrum pro Christo martyrium, ut proinde hujus etiam Eucharistia pacti praemia possint a martyribus vendicari. Nec enim aliter in pane Eucharistico fracto repraesentatur corpus Domini quam ut passum, fractum, crucifixum; nec aliter in effuso vino sanguis quam ut ipse etiam effusus. Quis est qui non videat quam sint haec manifesto ad passiones Christi referenda? Cum itaque per unum illum panem unum nos cum Christo corpus profiteamur, I Cor., X, 17, id plane pro symbolico spondendi ritu, spondemus, non in corpore modo nos, sed in ipsis quoque corporis passionibus cum Christo fore communicaturos, ut et ipsi nos paratos praestemus ut cum eo patiamur atque crucifigamur. Cum etiam dicitur hic sanguis pro multis effusus, id porro [Col. 0078D] pollicemur, nos etiam, pro Christi exemplo, eo promptiori animo ad patiendum accessuros quo plurium salutem intelligimus nostra fore morte promovendam. Ita enim fore ut Christi patientis exemplum magis ad vivum repraesentemus. Proinde verisimilia sunt, et divino consilio prorsus consentanea, quae de martyrii praemiis hucusque disputavimus, cum eo utrisque sacramenti pacta collineare videamus.

§ 40.---Quamquam etiam unicum illud hactenus tractaverimus baptismi beneficium (quod etiam ipsum privativum est) peccatorum scilicet remissionem, unde etiam sequitur impunitas, et ipsa etiam privativa; non est tamen inde ut propterea negemus jus esse [Col. 0079A] martyribus ad positiva baptismi beneficia. Si enim cum Christo patimur, cum eodem etiam regnabimus. Ita argumentatur Apostolus e canone harum mysticarum argumentationum proprio. Ita etiam et veteres cum primarium martyribus, ut ostendimus, in regno Christi, consessum assererent. Et merito quidem illi. Si enim Christo passuro merces proposita est; debebatur certe illi, praestita pacti conditione, tanta illa merces. Si et nos eamdem Christi patientis personam in nostra quoque passione sustineamus, et quidem eo [Col. 0080A] ipso sustineamus consilio ut quae jura Christo patienti pro pacto divino accrescebant, et nobis quoque similiter patientibus accrescerent; sequitur et nobis patientibus ingentem illam repositam esse mercedem, tantam scilicet quanta Christo, pro hujus pacti jure debebatur, et quidem ex ejusdem pacti eodem etiam jure. Ita fiet ut universa baptismi beneficia, tam negativa, quam etiam positiva, martyribus debeantur.



[OPERA OMNIA SIXTI II.]




[Col. 0079]
DE SIXTO II. ROM. PONTIFICE XXIII, NOTITIA HISTORICA.

[Col. 0079B] De Sixti II pontificatus annis.---In Stephani locum 24 augusti anno 257, Sixtus est ordinatus, quem natione graecum, et atheniensem philosophum fuisse ferunt romanorum pontificum catalogi. Quot autem annis pontificatum tenuerit, definiri nequit; in contraria enim veteres, recentioresque scinduntur chronologi. Siquidem Eusebius ipse annos octo in Chronico, in Historia vero annos undecim eidem adscribit [(1) 1Kb] . Caeteri econtra pontificum catalogi vix duos, aut unum Sixto concedunt [(2) 1Kb] , quem Cypriano teste [(3) 1Kb] , anno sequenti, martyrio coronatum fuisse, compertum est: quare, cum pontificatum anno 257, mense augusto susceperit, menses undecim, dies aliquot romanam sedem tenuisse sequitur, ut eruditorum plurimi, invitis etiam pontificum catalogis, demonstrant [Col. 0079C] [(4) 1Kb] . Fortasse etiam Eusebius in Historia menses undecim praefuisse scripserat, qui menses postmodum aliena manu in annos commutati sunt; nam ab Eusebii diligentia prorsus alienum videtur, tam turpiter in pontificum chronologia errasse [(5) 1Kb] . Iis vero, quae in Chronico leguntur, ubi anni octo Sixto tribuuntur, non immoramur, cum sciamus Eusebii Chronicon undique interpolatum esse.

Ubi Ecclesiam romanam administrare Sixtum auditum Dionysio Alexandrino, ipsum adiit epistola: »Quae de baptismo secunda est, in qua Stephani simul ac reliquorum episcoporum sententiam ac judicium exponit.« Virum prudentissimum fuisse, docet altera Dionysii epistola, qua Sixti consilium petit, de Sene, qui ab haereticis baptizatus catholicum precibus, [Col. 0080B] lacrymisque suis sacramentum regenerationis flagitabat, affirmans haereticorum baptisma cum ecclesiastico nil commune habere. Verba sunt Dionysii [(1) 1Kb] : Opus habeo, frater, consilio tuo, et sententiam tuam expeto, ne forte ipse halluciner. Durasse sub Sixto pontifice controversiam de baptismo, sub decessore ejus disceptari coeptam, colligunt eruditi [(2) 1Kb] ex tribus epistolis, ab eodem S. Dionysio Alexandrino ad eum datis, quarum fragmenta recitat Eusebius [(3) 1Kb] . Neque S. Sixto placuisse morosam decessoris sui asperitatem, ostendunt verba Pontii Diaconi [(4) 1Kb] , cui Sixtus audit Bonus et Pacificus Sacerdos. Atque exinde colligit perdoctus Tillemontius [(5) 1Kb] , praedictam litem sua incredibili lenitate, atque indefesso studio sanctissimum pontificem composuisse. [Col. 0080C] Reliquorum, quae in pontificatu suo gessit, fere omnium abiit memoria. Illud ex Indiculo depositionis martyrum tradit Pearsonius [(6) 1Kb] , eum Petri et Pauli apostolorum corpora »ad Catacumbas transtulisse, magis in dies saeviente persecutionis ardore, ut ibi stationes tutius haberi possent [(7) 1Kb] .«

S. Sixtus II. martyrio coronatur V augusti 258.---Caeterum praeclarissimo omnium facinore nominis sui memoriam Sixtus consecravit, inito pro fide martyrii certamine. Diem et locum martyrii S. Cyprianus in [Col. 0081A] epistola ad Successum his indicat verbis: »Sixtum autem in Caemetrio animadversum sciatis, octavo iduum augustarum die, et cum eo Quartum.« Quibus verbis apud Latinos quaelibet punitio, apud Brissonium vero et Calvinum, aliosque Ictos percussio gladii seu decollatio significantur. De anno quoque plerique [(1) 1Kb] in sententiam Pagii abeunt, scilicet passum esse anno Domini 258, eodem et quo S. Cyprianus, ut Pontius in Vita Cypriani. Coutantius [(2) 1Kb] Bucheriani catalogi locum mutilum restituens, sententiam Pagii confirmat. Bucherianus enim Catalogus habet: »Passus est (Sixtus) VIII idus augusti a consulatu Tusci et Bassi usque in die XII kal. augusti, Aemiliano et Basso Coss.« Ut tenebrae ab hoc loco dispellantur, ex codice Fossatensi, ante verba a consulatu [Col. 0081B] Tusci et Bassi, supplendum monet: Presbyteri praefuerunt; cujus supplementi ope comperimus, clerum romanum a mense augusto anni 258, usque ad XXI Julii anni 259, quo consulatum gerebant Aemilianus et Bassus, Romanam Ecclesiam administrasse. Hinc lux affertur Catalogis Corbeiensi atque Fossatensi, in quibus Sixto tribuitur annus I, menses X, dies XXIII aut XXIV, habita fortasse ratione a Sixti ordinatione ad ejus successoris Dionysii electionem. In Fossatensi et reginae Suecorum Catalogo apud Bollandum cessasse dicitur pontificatus annos duos, intellige partem anni 258, et aliam insequentis anni partem. In libro Pontificali, ubi de annis sedis S. Sixti agitur, mira oscitantia detegitur, ut observat laudatus Coutantius.

[Col. 0081C] Geminas Sixto II epistolas Isidorus adscribit. Prior ad Gratum quemdam episcopum, quam occasione Sabellii, Noeti, Ebionis, et Cerinthi scriptam contendit Binnius. Ostendit autem epistola, licere damnatis episcopis adire sedem apostolicam; data est kal. septembris Valeriano et Decio viris clar. coss. Posterior missa est episcopis per Hispaniarum provincias constitutis. In ea autem capita quinque continentur. Primum, si quis adversus episcopos vel actores Ecclesiae causam habuerit, qui se geret? Secundum, de episcopis rebus expoliatis, aut a sede pulsis. Tertium, ut nullus episcopus alterius parochianum retineat, ordinet, vel judicet. Quartum, de episcopis injuste damnatis, et apostolica auctoritate restitutis. Quintum, quod excommunicati episcopos [Col. 0081D] accusare non possunt. Data est XVII kalendas augusti, Valeriano et Decio viris clariss. coss. Nobis in silentium descendentibus, quivis has Sixto epistolas detrahere est idoneus. Primum falsissima est consulum annotatio. Valeriano non Decius, sed Gallienus collega fuit in consulatu, sedente Sixto. Insuper eodem anno scriptas esse decretales ostendit inscriptio. Anno vero 258, Sixtus qui sexto augusti passus est, kalendis septembris ad Gratum scribere non potuit. [Col. 0082A] Potuisset quidem anno superiore, at impossibile est, dedisse ad Hispanos Epistolam Julii 16, anno 257, quo pontificatum nondum inierat. Deinde cum toto Sixti episcopatu gravissima persecutio romanae incubuerit Ecclesiae, est longe absurdissimum, epistolas ejus tenoris Sixtum condidisse, in quibus nulla afflictionis Ecclesiae mentio nulla ad cruces patienti animo ferenda instigatio. Priori epistola impostor paginam includit integram ex Idacio Claro adversus Varimadum petitam. Componatur cum pag. 730 Biblioth. maxim. patrum, tom. V. Posterior vero quinquagesimae quartae Leonis Magni Epistolae suffuratur initium: »Magno munere misericordiae Dei, totius Ecclesiae catholicae multiplicata sunt gaudia.«

[Col. 0082B] De Xysti sententiis; num sint papae Sixti.---Quadringentae et triginta sententiae sunt Sixti ethnici philosophi, quae in Latinum a Rufino translatae, nonnumquam Sixto Papae adscriptae fuerunt. Quem cum Augustinus errasset errorem, libro secundo Retractationum, cap. 42, haec chartis mandavit: »In libro de natura et gratia, verba quaedam, quae velut Sixti Romani pontificis et martyris Pelagius posuit, ita defendi, tanquam revera ejusdem Sixti essent; id enim putaveram, sed postea legi Xysti philosophi esse, et non Sixti christiani.« Christianum sane non sonat sententia 120: »Non petas a Deo id, quod cum habueris, non perpetuo obtinebis.« Non igitur aut pax animi, aut tranquillitas Ecclesiae, aut corporis sanitas esset precibus impetranda. Abhorret et a fide sententia [Col. 0082C] 125: »Quidquid non convenit ad beatitudinem Dei, non conveniat homini Dei.« Non igitur resurrectio corporis pars erit felicitatis sanctorum, utpote quae gloriae Dei immortalis pugnet. Neque satis pia haec est sententia 184: Derogare viro sapienti ac Deo, aequale ducito peccatum. Cum splendente fuco Rufinus Xysti philosophi sententiis Sixti papae martyris nomen imposuisset, meritas Hieronymo poenas dedit. Qua de re insignis est locus in Epistola adversus Pelagium ad Ctesiphontem [(1) 1Kb] : »Illam autem temeritatem, imo insaniam ejus (Rufini) quis digno possit explicare sermone, quod librum Xysti pythagorei, hominis absque Christo, atque ethnici, immutato nomine, Sixti martyris, et romanae Ecclesiae episcopi praenotavit? In quo, juxta [Col. 0082D] dogma pythagoricorum, qui hominem exaequant Deo, et de ejus dicunt esse substantiae, multa de perfectione dicuntur, ut qui volumen philosophi nesciunt, sub martyris nomine bibant de aureo calice Babylonis. Denique in ipso volumine nulla prophetarum, nulla patriarcharum, nulla apostolorum, nulla Christi fit mentio, ut episcopum et martyrem sine Christi fide fuisse contendat.« Inspiciantur sententiae, et 248, quae purum putumque pelagianismum olet, et 265, quae facinus probat Origenis, virilia amputantis temperantiae causa.---Gelasius Papa hoc [Col. 0083A] opus falso S. Sixto papae ac martyri attributum inter apocrypha collocavit [(1) 1Kb] , vel opus ab haereticis compositum. Impressae fuerunt hae Sixti in Bibliothecae patrum tomo III, et separatim cum praefatione Rufini ad Apronianum, Basileae, 1520; Coloniae, 1522; Lovanii, 1618; AmsteIodami, 1688; in Opusculis [Col. 0084A] mythologis, physicis et moralibus Thomae Gale, Lipsiae, in-4o, 1725, per Sieberum Alemannum, qui etiam praetendit has sententias revera esse Sixti papae et martyris. Duo etiam canones sub Sixti II nomine a Gratiamo erronee citantur [(2) 1Kb] .




[Col. 0083]
SIXTI PAPAE II EPISTOLAE DUBIAE. (S)



[(1) 2Kb] EPISTOLA PRIMA. AD GRATUM QUEMDAM EPISCOPUM. Licere accusatis vel damnatis episcopis appellare, sive adire sedem apostolicam, sine cujus auctoritate causae eorum terminari non debent.
[Col. 0083B]

Episcopus Sixtus Grato coepiscopo salutem.

Laetari et gaudere me (Leo, epist. 31) plurimum in Christo Jesu Domino nostro dilectionis tuae scripta fecerunt, quibus evidenter ostenditur, quantum catholicam diligis fidem, et quantum pravorum hominum detestaris errorem. Omnis enim haeresis nimis est impia, et evangelicae veritatis inimica, quae non portionem aliquam laedere, sed ipsa christianae religionis conatur fundamenta convellere. Memor enim [Col. 0083C] sum, me sub illius nomine ecclesiae praesidere; cujus a Domino nostro Jesu Christo est glorificata confessio, et (S. Leo, epist. 31) cujus fides nullum unquam fallit, sed omnes quidem haereses destruit. Intelligo autem mihi aliter non licere, quam ut omnes conatus meos ei causae, in qua universalis ecclesiae salus infestatur, impendam. Agnosce, fili charissime (Ithacius, Adv. Varimadum, cap. 12), non ex tempore, neque post tempora Filium Dei natum, sed ante omnia tempora de paterno utero inenarrabiliter generatum, ipso Deo patre per prophetam dicente: In splendoribus sanctorum ex utero ante Luciferum genui te (Psalm. CIX). Quam sententiam et Isaias propheta dubiis atque incredulis evidenter expressit, dum non aliunde filium, quam de Patre natum ineffabiliter [Col. 0084B] ostendit: In humilitate, inquit, judicium ejus sublatum est. Nativitatem ejus quis enarrabit (Isai., LXIII)? Et in libro Job: Sapientiam Dei, ait, unde invenies? Latet enim ab oculis hominum, et a volucribus coeli absconsa est (Job, XXVIII). Expergiscere paululum, et si lumen scientiae in teipsum aliquantum habes, invenies, cujus nativitas a propheta non potuit enarrari ex tempore, vel ut adstruere ipse conaris, non potuit generari. In principio, inquit Joannes evangelista, erat Verbum, et Verbum erat apud Deum, et Deus erat Verbum: hoc erat in principio apud Deum. Omnia per ipsum facta sunt, et sine ipso factum est nihil (Joan., I). Et iterum: Erat lux vera, quae illuminat omnem hominem venientem in hunc mundum (Idem). In isto igitur quod dicitur, Erat, si tempus quaerere [Col. 0084C] volueris, non invenies: quoniam ex quo Pater, ex illo et Filius: et quod Pater est, id est etiam Filius, Salomone dicente: Ego ex ore Altissimi prodii, primogenita ante omnem creaturam. Ego feci, ut in coelo oriretur lumen indeficiens, et sicut nebula texi omnem terram. Ego in altissimis habito, et thronus meus in columna nubis. Gyrum coeli circuivi sola, et profundum abyssi penetravi. In omnem terram steti, et in populo primatum habui (Ecclesiast., XXIV). Item ibi: Cum praepararet coelum, aderam illi, et cum sedem suam secerneret. Quando super ventos fortes faciebat in summo nubes, et cum certos ponebat fontes sub coelo, cum fortia faciebat fundamenta terrae, ego eram, cum illo componens, et ego eram, cui adaugebat, cum laetaretur orbe perfecto (Proverb., VIII). Et in psalmo centesimo [Col. 0084D] primo: Tu, Domine, in principio terram fundasti, et opera manuum tuarum sunt coeli. Ipsi peribunt, tu autem permanes, et sicut opertorium mutabis eos, et mutabuntur: tu autem idem ipse es, et anni tui non deficient. Non enim erat aetas, aut aliquod tempus, antequam de Patre Filius nasceretur; quoniam qui tempora universa propria potestate constituit, ex tempore vel post tempora nasci non potuit (1) 1Kb] . His paucis sententiis, breviter consultis tuis respondi, frater charissime. De caetero tuam moneo dilectionem, ut cunctos, quos errare cognoveris, ad catholicam fidem, et ad unitatem recte credentium convertere [Col. 0085A] studeas, et tu numquam ab apostolico tramite recedas. Si autem te non audierint, et errantes (quod absit) permanserint, nobis eos manifestare, quam citius poteris: non tardes, ut apostolica auctoritate aut cito ad Ecclesiam convertantur, aut ab Ecclesia separentur. Audivimus etiam quod quidam erronei, et consentientes eis, te et reliquos infestent coepiscopos et episcopos aliquos comprovinciales ad vestram infamationem atque damnationem secum trahant.

Quapropter in hac sancta sede dudum a multis episcopis constitutum erat, et modo ad vestrum et caeterorum fratrum auxilium est denuo roboratum, ut omnes episcopi, qui in quibusdam gravioribus pulsantur vel criminantur causis, quoties necesse fuerit, libere apostolicam appellent sedem, atque ad [Col. 0085B] eam quasi ad matrem confugiant, ut ab ea (sicut semper fuit) pie fulciantur, defendantur et liberentur. Cujus dispositioni omnes majores ecclesiasticas causas et episcoporum judicia, antiqua apostolorum eorumque successorum atque canonum auctoritas reservavit, quoniam quando culpantur episcopi, qui aliter erga fratres egerint, quam ejusdem sedis papae fieri placuerit. Unde placuit, ut accusatus vel judicatus a comprovincialibus in aliqua causa episcopus, licenter appellet et adeat apostolicae sedis (Conc. Sard., can. 4, 5, 7) pontificem. Qui aut per se, aut per vicarios suos, ejusdem retractari negotium procuret. Et dum iterato judicio pontifex causam suam agit, nullus alius in ejus loco ponatur aut ordinetur episcopus: quoniam quamquam a comprovincialibus [Col. 0085C] episcopis accusati causam pontificis scrutari liceat, non tamen definiri, inconsulto romano pontifice, permissum est, cum beato Petro apostolo non ab alio quam ab ipso dictum sit Domino: Quaecumque ligaveris super terram, erunt ligata et in coelo: et quaecumque solveris super terram, erunt soluta et in coelo (Matth., XVI et XVIII). Et si quis putaverit se a proprio metropolitano gravari, apud primatem dioeceseos (Hadr., coll., c. 6), aut penes universalis apostolicae ecclesiae papam judicetur. Ait enim Jacobus apostolus: Judicium sine misericordia illi fiet, qui non fecit misericordiam. Superextollit autem misericordiam judicio Jacob. In omnibus ergo (S. Greg., epist. 45, lib. VIII), fili charissime, cor custodi, sicut scriptum est: Omni custodia custodi cor tuum, quia ex ipso vita [Col. 0085D] procedit (Proverb. IV). Haec breviter pro commemoratione rescripsi: sed peto ut pro me orare debeas, quatenus omnipotens Deus et a malignis me spiritibus, et a perversis hominibus custodire dignetur; quia in hac vitae meae peregrinatione mala me simul et multa circumdant, ita ut cum Psalmista jure dicam: In me transierunt irae tuae, et terrores tui conturbaverunt me. Circumdederunt me sicut aqua tota die, circumdederunt me simul (Psalm. LXXXVII). Coelestis gratia et nos in urbibus, et vos ubique protegat, quia antiquus hostis terrarum locis a tentatione non excluditur: quia si in paradiso hominem stravit (Genes., III), quis locus extra paradisum esse potest, in quo mentes hominum penetrare non valeat? Antiqui enim [Col. 0086A] hostis, cujus invidia mors introivit in orbem terrarum (Sap., II), sunt semper oculi vigiles ad animas hominum illaqueandum, multosque sua pravitate secum in perditionem trahere cupit, qui suapte malitia a gloria lapsus est in miseriam. In sola ergo Creatoris nostri protectione fidendum est, cui ex intimo corde clamemus: Esto mihi in Deum protectorem et in locum munitum, ut salvum me facias (Psal. XXX et LXX). Data kal. septembris [(1) 1Kb] Valeriano et Decio, viris clarissimis consulibus.



EPISTOLA II. ARGUMENTUM.---I. Si quis adversus episcopos vel actores Ecclesiae causam habuerit, quis se geret. II. De episcopis rebus expoliatis, aut a sede pulsis. III. Ut nullus episcopus alterius parochianum retineat, ordinet, vel judicet. IV. De episcopis injuste damnatis, et apostolica auctoritate restitutis. V. Quod excommunicati episcopos accusare non possunt, nec illi qui eos in sua non recipiunt accusatione, nec major a minori judicari, vel damnari.
[Col. 0086B]

Dilectissimis fratribus per Hispaniarum provincias constitutis, Sixtus episcopus in Domino salutem.

Magno munere (S. Leo, Epist. 54) misericordiae Dei, totius Ecclesiae Catholicae multiplicata sunt gaudia, cum ecclesiarum status eo viget ordine, quo apostoli, eorumque successores illum statuerunt. Et [Col. 0086C] cum antiqui hostis astutia eum turbari cognoscimus, non modico contristamur moerore. Quam ob causam, fratres, hortamur vos, monemus et flagitamus, ut a tramite apostolicae institutionis nequaquam recedatis, nec a capite dissideatis, sed fidem et ordinem, quem apostoli et apostolici viri statuerunt absque haesitatione teneatis. Nam si columnae alicujus magnae domus corruerint, ipsa postea domus minime stabit. Sic et vos, qui columnae ecclesiae estis, si labefactari coeperitis, sancta Ecclesia, quae per vos regitur, tabescet et labetur. Haec, fratres, quae duo, valde timenda sunt, et summo moderamine pensanda, atque ne fiant, cavenda. Ipsa enim veritas per se dixit: Vos estis sal terrae: quod si sal evanuerit, in quo salietur? etc. (Matth., V; Rom., I). Ideo vos, charissimi, [Col. 0086D] moneo, quia vobis debitor sum, et valde vos diligo. Et quando bona audio de vobis, congratulor satis: et econtra, quando adversa, nimis conturbor. Ego vero quamvis a vobis per longa terrarum intervalla disjunctus sim, sum tamen omnino vobiscum corde conjunctus (S. Greg. epist. 36, libri IV). Ideoque de vestra beatitudine erga me modis omnibus confido, quia cum me vicissim diligitis, a me longe non estis. Unde magis gratias referimus illi grano sinapis (Matth., XIII; Marc., IV; Luc., XIII), quod ex modici despicabilisque seminis specie, ita ramis ex eadem radice surgentibus, atque se distendentibus, usquequaque [Col. 0087A] diffusum est, ut in eis volatilia coeli cuncta nidificent (Matth., XIII): gratiaque sit fermento illi, quod tribus farinae satis (Luc., XIII), totius humani generis massam in unitate conspersit: atque parvo lapidi, qui abscisus de monte sine manibus, occupavit universam faciem orbis terrae (Dan., II). Qui ad hoc naturam nostrae carnis, et status servilis formam assumens, humiliter se usquequaque distendit, ut omni humano genere in unitatem redacto, totius corpus unitum perficeret ecclesiae: atque ita ad istius compaginis pertineret commodum, membrorum partialis ista distinctio. Unde nos quoque a vobis longe non sumus, quia in illo, qui ubique est, unum sumus. Agamus ergo ei gratias, qui solutis inimicitiis in carne sua, fecit ut in omni orbe terrarum unus esset grex, et [Col. 0087B] unum ovile sub uno pastore; semper memores, quod vos veritatis praedicator admoneat, dicens: Solliciti servate unitatem spiritus in vinculo pacis (Ephes., IV). Vinculum enim pacis nemo servat, dum alium infestat aut verbis, aut factis persequitur. Ideo, fratres, ista praetulimus, quia audivimus inter vos accusationes exerceri, et pulsos a sedibus episcopos, aut suis rebus expoliatos judicari.

I.---Quapropter statutum est, ut si quis contra episcopum vel actores Ecclesiae, se proprium crediderit habere negotium (Hadr., coll., c. 2, ex Conc. Aurel. V, can. 17), non prius adeat judices, quam ad eos recurrat charitatis studio, ut familiari colloquio commoniti, ea sanare debeant, quae in querimoniam deducuntur. Quod si aliter egerit, communione [Col. 0087C] privetur.

II.---Nemo pontificum deinceps aliquem episcopum suis expoliatum rebus, aut a sede pulsum, excommunicare aut judicare praesumat, quia non privilegium, quo expoliari possit jam nudatus (Idem in decret. Alexandri papae, et in decret. Julii papae).

III.---Nullus episcopus alterius parochianum praesumat retinere, aut ordinare absque ejus voluntate, vel judicare: quia sicut irrita ejus erit ordinatio, ita et dijudicatio (Hadr. coll. c. 16); quoniam censemus, nullum alterius judicis, nisi sui, sententia teneri (Anianus ad const. unicum tit. 16, lib. IV, cod. Theod.). Nam qui eum ordinare non potuit, nec judicare ullatenus poterit. Ista enim vobis deinceps tenenda, et fratres vicissim adjuvare mandamus [Col. 0087D] (Idem in decretis Sixti I, et similiter in decretis Julii papae).

IV.---Fratres vero, quos timore terreno injuste damnastis, scitote a nobis juste esse restitutos. Quibus, ex sancti Petri et apostolica auctoritate omnia, quae eis ablata sunt, integerrime reddi praecipimus, si non vultis vos et principes vestri a collegio nostro et membris ecclesiae separari. Justo enim judicio Dei datur plerumque peccatoribus potestas, qua sanctos ipsius persequantur (Prosperi sent. 23, et S. August. in Ps. CXVIII); ut qui spiritu Dei juvantur et aguntur, fiant per laborum exercitia clariores. Illi tamen qui hoc agunt, nullatenus evadent poenam: quia, ut ait Dominus: Vae illi per quem scandalum [Col. 0088A] venit (Matth., XVIII). Et quamquam juxta Salvatoris sententiam, necesse sit venire scandala: vae tamen per quem veniunt. De occultis enim cordis (Prosperi sent. 21, et S. August. in eumdem Psalmum) alieni temere judicare, peccatum est: et eum cujus non videntur opera nisi bona, iniquum est ex suspicione reprehendere, cum eorum, quae homini sunt incognita, solus Deus judex sit justus, qui inspector est verus. Unde scriptum est: Incerta non judicemus, quousque adveniat Dominus, qui et illuminabit abscondita tenebrarum et manifestabit consilia cordium (I Cor., 4) (In decret. Ivonis, libri IV). Et quamvis vera sint (S. Isid. Synon. II, c. 16), non tamen credenda sunt, nisi certis indiciis comprobentur, nisi quae manifesto judicio convincuntur, nisi quae judiciario ordine publicantur. [Col. 0088B] Nullus ergo potest humano condemnari examine, quem Deus suo judicio reservavit (Hadr. coll. cap. 51 et 67; et Const. Magnus ad Patres Nicaenos). Haec omnia summopere sunt praecavenda, ne praesumptores esse videamur. Et accusatio episcoporum non est facile recipienda, dicente Domino: Non suspicies vocem mendacii (Exod. 23). Et Apostolus (I Timoth. 5) inquit, adversus presbyterum inscriptionem non recipiendam absque duobus vel tribus idoneis testibus (Vide epistolam II, Julii papae, eadem labe foedatam). Si haec de presbyteris vel caeteris fidelibus sunt praecavenda, quanto magis de episcopis? Quibus cognitis, magis vos dominari velle manifestum est, quam consulere fratribus, aut sustentare eos, quia honor inflat superbiam: et quod provisum est ad [Col. 0088C] concordiam, tendit ad noxam. Decuerat namque, juxta praefatas regulas, ut si aliquid egissent contra suum ordinem, mandare nobis, et expectare, quid ad vestra consulta rescriberemus, intantum, ut si etiam quidquam grave intolerandumque committerent, nostra praestolaretur censura, ut nihil prius aut aliquid aliud decerneretis, quam quod nobis placere cognoveritis, et a regulis praestitutis nulla, aut negligentia, aut praesumptione recederetis. Cesset hujusmodi, nec illi qui nos in sua nolunt recipere querela vel accusatione, nocumenta, quia nequaquam talia patienter ferre possumus machinamenta, quoniam convenit nobis paternarum sanctionum diligenter esse custodes. Merito namque causa nos respicit, si silentio faveamus errori.

[Col. 0088D] V.---Est insuper a sanctis praedecessoribus nostris plerumque jam statutum, ut nemo anathema in nostra suspiciatur accusatione pressa nostra auctoritate, praesumptio; citentur hujusmodi, cum nos super illos sciamusa Domino constitutos, non illos super nos. Et sicut major non potest a minore judicari, ita nec colligari; quia rarum est omne quod magnum est. Portemus onera omnium qui gravantur, quinimo, haec portat in nobis beatus apostolus Petrus, cujus vice fungimur legatione, et cujus regula informamur, quatenus ejus fulti auxilio, ab omnibus nunc et in perpetuum tueamur adversis. Data XVII kalendas augusti [(1) 1Kb] , Valeriano et Decio, viris clarissimis, consulibus.



DECRETA SIXTI SECUNDI
[Col. 0089A]


EX GRATIANO (2 q. 6 et 3 q. 6).

[Col. 0089A] Si quis putaverit se a proprio metropolitano gravari apud primatem dioeceseos, aut penes universalis apostolicae Ecclesiae papam judicetur.



EX EODEM UT SUPRA. Super appellatione, alterius provinciae judices audire non oportet.
[Col. 0090A]

Si quis clericus super quibuslibet criminibus accusatus fuerit, in provincia, in qua consistit ille qui pulsatur, suas exerceat actiones: nec existimet eum accusator suus alibi, aut longius ad judicium protrahendum.




[Col. 0089]
EPISTOLAE QUAE AD SIXTUM II, PAPAM ET MARTYREM ATTINENT.



EPISTOLAE I. DIONYSII ALEXANDRINI EPISCOPI AD SIXTUM PAPAM FRAGMENTA. [1Kb] [4Kb]


Dionysius epistolas memorat a se scriptas tum ad Stephanum papam, tum ad Dionysium et Philemonem presbyteros, de baptismo haereticorum et de haeresi Sabelliana.

[Col. 0089B] 1. Antea quidem litteras scripserat (Stephanus) de Heleno et de Firmiliano, ac de omnibus per Ciliciam et Cappadociam cunctasque finitimas provincias constitutis, testans sese ob eamdem illam causam ab illorum communione discessurum, quod haereticos rebaptizarent. Ac vide negotii gravitatem. Re enim vera in maximis, ut audio, episcoporum conciliis decretum est, ut qui ab haeresi veniunt, primum doctrina instituti [catholica] ac deinde veteris et impuri fermenti sordibus per baptismum purgarentur. De his omnibus illum rogans et obtestans litteras misi.

[Col. 0090B] () , , , , , , . . , , , , . .



[Col. 0089] Et aliquanto post prosequitur Dionysius.

[Col. 0089B] 2. Sed et dilectis compresbyteris nostris Dionysio et Philemoni, qui prius cum Stephano consentiebant, deque iisdem ad me scripserant, antea quidem [Col. 0089C] paucis, nunc vero pluribus rescripsi.

[Col. 0090B] , , , [Col. 0090C] , .



[Col. 0091] In eadem epistola de Sabellianis haereticis, inquit Eusebius, Histor., lib. VII, c. 6, ut pote qui tunc increbescant, Xistum certiorem facit his verbis.

[Col. 0091A] 3. Nam cum de doctrina, quae nuper apud Ptolemaidem urbem Pentapoleos mota est, impia et plena blasphemiae in Deum omnipotentem et patrem Domini nostri Jesu Christi, plena incredulitatis et perfidiae erga filium ejus unigenitum et primogenitum omnis creaturae Verbum hominem factum, et quae Spiritus sancti aufert intelligentiam: cum ab utraque parte et litterae ad me allatae essent, et fratres disceptaturi venissent, quantum Deo donante potui, planius edisserens, quasdam scripsi litteras; quarum exempla ad te misi.

[Col. 0092A] , , , , , , , .




EPISTOLAE II DIONYSII ALEXANDRINI EPISCOPI AD PHILEMONEM SIXTI PRESBYTERUM FRAGMENTA. [1Kb] [58Kb]

[Col. 0091B] Ego vero haereticorum libris legendis ac traditionibus ediscendis operam dabam, ad horam quidem exsecrandis illorum sententiis animum meum coinquinans, hanc tamen ex iis utilitatem percipiens, ut eos apud me refutarem, et multo amplius detestarer. Et cum frater quidam ex ordine presbyterorum me deterreret, ac vereretur ne eidem nequitiae coeno commiscerer; quippe animum meum contaminatum iri, aiebat et quidem vere, ut ipse sentiebam: visione divinitus missa confirmatus sum, et sermo ad me factus diserte mihi praecepit dicens: Lege omnia quaecumque in manus venerint: idoneus enim es qui singula corrigas ac probes: et hinc tibi primum credendi causa et occasio exstitit. Visionem hanc suscepi, ut quae apostolicae voci consentiret, [Col. 0091C] quosque majori virtute praeditos ita compellanti: Estote periti numularii (I Thes., XXI, 21).

[Col. 0092B] , , , . (al. ) , , , . , . . . , , [Col. 0092C] .



[Col. 0091] Deinde, inquit Eusebius, nonnulla de omnibus haeresibus interlocutus subdit.

[Col. 0091C] Hanc ego regulam et formam a beato papa nostro Heracla accepi. Eos enim qui ab haeresibus veniebant, [Col. 0093A] etiamsi ab Ecclesia defecissent, immo nec defecissent, sed cum coetus fidelium frequentare viderentur, insimulati essent quod perversae doctrinae magistros audituri adirent, ejectos ab Ecclesia, post multas preces non prius admisit, quam quaecumque ab adversariis audierant, palam publiceque enarrassent. Tum demum ad coetus fidelium eos admisit, nequaquam ab eis petens ut baptismum iterato susciperent. Quippe jam antea Spiritum sanctum ab ipso acceperant.

[Col. 0092C] . [Col. 0094A] , , , , , , , , .



[Col. 0093] Rursus hac quaestione abunde ventilata subjicit.

[Col. 0093A] Illud praeterea didici, non nunc primum apud Afros tantum hunc morem fuisse invectum, sed et multo antea superiorum episcoporum temporibus apud populosissimas ecclesias; idque synodis fratrum [Col. 0093B] Iconii et Synadae habitis, necnon quam plurimis placuisse. Quorum subvertens sententias, in jurgia eos et contentiones conjicere nolim. Dictum est enim: Non transferes terminos proximi tui, quos posuerunt patres tui (Deut., XIX, 14).

[Col. 0094A] , , , [Col. 0094B] , , , . , . , , , .




EPISTOLAE III, DIONYSII ALEXANDRINI EPISCOPI AD DIONYSIUM TUM XYSTI PRESBYTERUM, AC POSTEA EJUS SUCCCESSOREM FRAGMENTUM. [1Kb] [8Kb]


Novatianum merito adversandum docet ob schisma, ob dogma impium, ob iteratum baptisma ad se venientium.

[Col. 0093B] Nam Novatianum merito aversamur qui Ecclesiam [Col. 0095A] discidit, et ex fratribus quosdam ad impietatem et blasphemias pertraxit; qui impiissimam de Deo doctrinam in orbem invexit, et clementissimum Dominum nostrum Jesum Christum quasi immisericordem calumniatur; ac praeter haec omnia sacrum lavacrum irritum habet ac rejicit, fidemque et confessionem, quae baptismo praemittuntur, subvertit, et Spiritum sanctum ab iis penitus fugat, etiamsi spes aliqua subsit; vel quod in illis permanserit, vel quod ad eos reversus sit.

[Col. 0094B] , [Col. 0096A] , , , , , , , , .




EPISTOLAE IV, DIONYSII ALEXANDRINI EPISCOPI AD SIXTUM II. PAPAM FRAGMENTUM. [1Kb] [90Kb]
[Col. 0095]

De homine qui baptismo Ecclesiae initiari expetebat, cum baptismum aliis verbis ac rebus apud haereticos suscepisse se diceret.

[Col. 0095B] Vere etenim, frater, consilio opus habeo, et sententiam tuam expeto, ne forte halluciner, super negotio quod mihi tale accidit. Quidam ex fratribus, qui ad ecclesiam conveniunt, jam pridem pro fideli habitus, et qui ante meam ordinationem, ac ni fallor, ante ipsius quoque Heraclae episcopatum coetus fidelium particeps fuerat, cum interfuisset baptismo eorum qui nuper baptizabantur, et interrogationes responsionesque audisset, ad me accessit flens et vicem suam ingemiscens. Pedibusque meis advolutus, confiteri atque dejerare coepit, baptismum quo apud haereticos initiatus fuerat, non hujusmodi esse, neque quidquam omnino habere cum hoc nostro commune: quippe plenum fuisse impietatis et blasphemiae. Aiebatque [Col. 0095C] animum suum acerbissimo doloris sensu compungi, ac ne oculos quidem ad Deum attollere se [Col. 0097A] audere, quod scelestis illis verbis ac rebus initiatus fuisset. Quapropter exorabat, ut hoc purissimo lavacro susceptione et gratia donaretur. Quod ego quidem facere non sum ausus; sed diuturnam illi communionem ad id satis fuisse dixi. Nam qui gratiarum actionem audierit, et qui cum caeteris responderit Amen; qui ad sacram mensam adstiterit, et manus ad suscipiendum sanctum cibum porrexerit, atque illum exceperit, et corporis et sanguinis Domini nostri Jesu Christi particeps fuerit diutissime, eum adhuc de integro renovare non ausus fuerim. Porro illum [Col. 0099A] bono animo esse jussi, et cum firma fide ac bona conscientia accedere ad Sancta, et participem eorum fieri. Verum ille lugendi finem non facit, et ad mensam accedere exhorrescit, vixque rogatus interesse orationibus sustinet.

[Col. 0096B] , , , , , . , , , , . , , , , . , [Col. 0096C] , [Col. 0098A] , . , , , , , , , , [Col. 0100A] . .





[Col. 0099]
NOTITIA SCRIPTORUM QUORUMDAM QUAE AD SIXTUM ATTINENT.

[Col. 0099B] 1. Praeterea Dionysius aliam ad Sixtum scripsit epistolam, quam Eusebius, lib. VII, Hist., c. 9, his verbis indicare satis habuit: »Est et quinta ejusdem Dionysii epistola de baptismo, ipsius et ecclesiae quam regebat nomine, ad Sixtum et ecclesiam urbis Romae, in qua de proposita quaestione prolixam admodum disputationem instituit.«

II. Pontius in Vita S. Cypriani haec habet: »Jam de Sixto bono et pacifico sacerdote, ac propterea beatissimo martyre, nuntius venerat. Sperabatur jamjamque carnifex veniens.« Quae verba sic summatim reddit Oxoniensis editor: »Sixtus pontifex romanus de persecutione secutura Cyprianum admonet;« [Col. 0100B] adeoque, si Pontii assecutus est mentem, dicendus est Sixtus passionis proximus ad Cyprianum litteras misisse, quibus eum de persecutione imminente certiorem faceret. Verum hoc tantum sibi vult Pontius, persecutionem Romae flagrare, jamque de Sixti martyrio ac nece nuntium venisse, et Carthagine in dies carnificem expectari. Ibi enim perstringit hic diaconus quod Cyprianus epist. 82, ad Successum explicat, eos nempe venisse, quos Romam, ut veritatem explorarent, ipse miserat; a quibus et Valerianum adversus christianos ad senatum rescripsisse, et Sixtum animadversum, et huic persecutioni in Urbe praefectos quotidie insistere didicit. D. COUSTANT.



[OPERA OMNIA DIONYSII PAPAE.]




[Col. 0099]
DE SANCTO DIONYSIO ROMANO PONTIFICE PROLEGOMENA.



ARTICULUS PRIMUS. Ejus vitae historia.
[Col. 0099B]

[Col. 0099C] Dionysius origine Graecus, et patria Calaber vulgo creditur [(1) 1Kb] . De ejus rebus gestis usque ad annum 256 Jesu Christi nihil certi compertum habemus. Ea tempestate romanae presbyterum agebat Ecclesiae, quem Epistolis suis adiit Dionysius Alexandrinus. Ex illa, quae quarta erat de Baptismo [(2) 1Kb] , »hunc ipsum Romanum Dionysium eruditissimum, planeque admirandum fuisse, testimonio Dionysii Alexandrini licet cognoscere.« Stephano faverat Dionysius; siquidem ipse ac Philemon Firmilianum et Helenum haereticorum baptismum rejicientes a communione segregandos [Col. 0100B] cum Stephano papa censebant [(3) 1Kb] . Sed de sententia Stephani discessit postmodum, sive haereticos cum Cypriano baptizandos esse judicarit [(4) 1Kb] , sive durius [Col. 0100C] Stephani Afros vel excommunicantis, vel saltem excommunicationem minitantis factum improbarit. Id docet Dionysius Alexandrinus ad Sixtum Dionysii Romani decessorem epistola, quae est secunda de Baptismo: »Sed et charissimis fratribus et compresbyteris nostris Dionysio et Philomeni, qui prius idem cum Stephano senserant, antea quidem breviter, nunc vero pluribus verbis scripsi.« Horum igitur duorum Romanae Ecclesiae Presbyterorum Sapientia, inquit Cl. Maranus [(5) 1Kb] , nec immerito mitigatum existimamus [Col. 0101A] edictum Stephani adversus rebaptizantes.

Sanctus Dionysius quo tempore pontifex factus.---Sixto II, seu Xysto, in Valeriani persecutione extincto, Dionysius noster in sede romana successit. Quando et quamdiu sederit sanctus Dionysius, inter eruditos controvertitur. Notante doctissimo Petro Coutantio [(1) 1Kb] , sibi non cohaeret Anastasius vulgatus seu Pontificalis liber, in quo Xystus VIII idus augusti capite truncatus, et Dionysius XI kalendas augusti ordinatus ponitur: ac nihilominus scribitur romana sedes a Xysti morte tantum triginta quinque dies cessasse. Eam autem Valeriani persecutione prohibente, ne Xysto successor daretur, ab VIII idus augusti a consulatu Tuscii Bassiusque in diem XII kalendas augusti Aemiliano et Basso consulibus, hoc est a die 6 mensis [Col. 0101B] augusti anni 258, ad diem 21 mensis julii anni 259, adeoque menses undecim ac dies quindecim vacasse verius ex Bucheriano Catologo aliisque comperimus. Per hoc intervallum romanam Ecclesiam presbyteri hujus Ecclesiae cum diaconis, ut id moris erat, administrarunt. Postmodum vero anno 259 XI kalendarum augusti, seu 22 die mensis julii feria sexta, romanae civitatis antistes electus est Dionysius, qui Xysto pontifice inter hujus Ecclesiae presbyteros eminebat. »Fuit,« ut Bucheriani catalogi verba exscribam, »temporibus Gallieni, ex die XI kalendarum augusti Aemiliano et Basso consulibus, usque in diem VII kalendas januarii consulibus Claudo et Paterno,« adeoque a 22 die mensis julii 259, ad 26 diem mensis decembris anni 269. Unde sequitur, ut [Col. 0101C] annos decem, menses quinque, dies quatuor (emortuali nempe excluso) Ecclesiae regimen tenuerit [(2) 1Kb] . Inde et falsi convincitur Pontificalis liber, in quo, cum descripta sint superiora Bucheriani Catalogi verba, Dionysius tamen annos sex, menses duos, dies quatuor, sedisse dicitur. Neque etiam ab errato immunis est ipse Bucherianus Catalogus, in quo eidem Papae anni dumtaxat octo, menses duos, dies sex, adscribuntur. In pervetusto indiculo depositionis episcoporum romanorum, quem Bucherius pag. 267 edidit. Dionysii depositio seu sepultura consignatur in hunc modum: VI kalendas januarii Dionysius in Callisti.

Consecratum fuisse Dionysium a Maximo episcopo ostiensi [(3) 1Kb] habent acta sancti Laurentii prope finem [Col. 0102A] apud Surium die X augusti. Sane quidem antiqui moris fuisse, ut romanus episcopus consecraretur ab episcopo ostiensi, auctor est sanctus Augustinus [(4) 1Kb] in Breviculo collationum cum donatistis. Hinc presbyteris ecclesias divisit [(5) 1Kb] , et coemeteria et parochias, dioeceses constituit [(6) 1Kb] . Apud hunc antistites pentapolitani accusarunt Dionysium Alexandrinum, »perinde atque id de Filio Dei sentiret, quod postea Arius sensit. Quibus ille auditis una scripsit, et contra Sabellii sectatores et contra eos, qui ejus essent sententiae, quam cum post Arius protulisset, ab Ecclesia est ejectus [(7) 1Kb] . Misit quoque ad Dionysium (Alexandrinum) litteras, ut indicaret, qua de re accusatus ab illis fuisset [(8) 1Kb] . Concilium inde Romae celebravit, in quo idem Dionysius episcopus alexandrinus, cum per epistolam [Col. 0102B] aperuisset sententiam suam, ac purgasset objectum crimen, omnis exors culpae magno consensu declaratus est [(9) 1Kb] . Idem pontifex creditur in eadem urbe habuisse synodum [(10) 1Kb] contra Paulum Samosatenum episcopum antiochenum abrogantem Christo divinitatem. Sed qui ita credunt, eos decipi loco sancti Athanasii non recte intellecto, docet Pagius ad annum 264, § 4. Sub eodem pontifice anno circiter 262, vult Harduinus, celebratum in Africa concilium, in quo sancitum est, haereticos non esse rebaptizandos, quemadmodum testatur Hieronymus in Dialogo adversus luciferianos, cap. VIII, his verbis [(11) 1Kb] : »Denique illi ipsi episcopi, qui rebaptizandos haereticos cum eo (Cypriano) statuerant, ad antiquam consuetudinem revoluti novum emisere decretum.« Verum istud ab uno Hieronymo [Col. 0102C] discimus; alibi enim novi hujusce decreti mentionem fieri nullam invenias; quin et ipsa disputatio inter donatistas et sanctum Augustinum tale nihil penitus novit. Pamelius sanctum Dionysium alexandrinum testem hujus rei adducit; at judice novissimo editore operum sancti Hieronymi cum Baronio hallucinatur.

E vita migravit sanctissimus pontifex Dionysius anno Domini 269, 26 decembris, secundum Pagium, Basnagium et auctores l'Art de vérifier les dates. Perdoctus P. Berti [(12) 1Kb] post Baronium [(13) 1Kb] censet, Dionysium ad plures primum anno 271 abiisse, eo Baronii [Col. 0103A] argumento inductus, quod secunda synodus adversus Paulum Samosatenum Antiochiae celebrata sit defuncto jam Claudio Augusto, qui decessit Aureliano. Nos vero vitam adhuc retinente Claudio, synodi epistolam ad Dionysium Romanum et alios episcopos scriptam fuisse anno 269 censemus [(1) 1Kb] .

Elogium S. Dionysii Romani.---Eruditionis singularis laudem, quam Eusebius, libro VII, cap. 7, Hist. eccles., Dionysii Alexandrini testimonio fultus Dionysio nostro adtribuit (eruditissimum planeque admirandum virum eum appellans); vel quod ex ejus scriptis superest fragmentum, illi satis superque conciliat. In eo dum sabelliana profligare studet commenta, simul et Arii et tritheitarum placita praevertit atque pervertit, ac nicaenae synodo, quam postea [Col. 0103B] sequeretur, caeterisque sequendam decerneret, fidem praemonstravit. In hoc praeterea prudentiam patefecit suam, quod in Dionysium Alexandrinum quantumvis graviter accusatum, nihil asperi vel dixit, vel gessit: verum non dissimulans, quam grave esset, unde accusaretur, patienter sustinuit, quoad iste praesul abunde satisfaceret, injectamque de se suspicionem penitus depelleret. Adhaec a divo Basilio vocatur [(2) 2Kb] sanctus Dionysius noster celeberrimus cum ob fidem, tum ob virtutes reliquas egregias: praesertim vero multis commendatur propter charitatis, misericordiaeque in captivos opera. Siquidem Asiam minorem, barbarorum cum primis incursionibus evastatam, non litteris modo suis, sed et aere, quo christianorum plurimi in libertatem adserti sunt, [Col. 0103C] recreavit [(3) 1Kb] . Divus Athanasius eum recenset inter [Col. 0104A] eos patres, quorum doctrinam, immo phrases et verba concilium nicaenum usurpavit [(4) 1Kb] .



ARTICULUS II. De scriptis S. Dionysii Romani Pontificis tum genuinis, supposititiis, ac praesertim de Fragmento Epistolae ad sanctum Dionysium Alexandrinum seu potius adversus Sabellianos.

Magno Ecclesiae damno sancti Dionysii romani episcopi scripta fere omnia injuria temporum periere. Librum edidit de Duplici Haeresi [(5) 1Kb] . Nec semel de viri magni lucubrationibus mentionem egit Athanasius: »Ex Dionysii Romani operibus, inquit [(6) 1Kb] , contra eos, qui filium Dei opus asseverant, ostenditur ariorum haeresim olim ab omnibus damnatam fuisse.« Verba quoque Dionysii affert libro de Decretis [Col. 0104B] Synodi Nicaenae, tom. I, pag. 275, vet. edit. et Benedictinor., Paris., § 26, pag. 231 et seqq.

Epistolae I. Dionysii papae ad Dionysium Alexandrinum notitia. Caussa et occasio exponitur ex Athanasio.---Dionysius Alexandrinus antistes, ubi apud Ptolemaidem Pentapoleos urbem exortam audivit Sabellii haeresim, quae sanctae Trinitatis personas confundebat, de hac Xystum papam certiorem facere, et quasdam ea de causa epistolas a se conscriptas ei mittere festinavit. Teste autem Eusebio, a Dionysio Alexandrino »Epistolae contra Sabellium scriptae sunt ad Ammonem Berenicensem (in Pentapoli) Episcopum, una ad Telesphorum, ad Euphranorem altera, et alia rursus ad Ammonem et Euporum.« Nominatim vero epistolis ejus ad Ammonem et Euphranorem [Col. 0104C] non nulli moti illum ad romanum pontificem detulerunt. Dionysius vero Romanus rem satis gravem duxit, ut Alexandrinum, prius concilio habito, commonere non differret.

Epistolae illius causam et occasionem Athanasius in Epistola de sententia Dionysii, n. 13, exponit in hunc modum [(7) 1Kb] : »Cum Dionysius Alexandrinus contra Sabellii haeresim ad Ammonem et Euphranorem studio religionis permotus scripsisset, quidam ex Ecclesia fratres, sanae quidem doctrinae homines, non sciscitati tamen eum (Dionysium Alexandrinum) qua de causa ita scripsisset, Romam [(8) 1Kb] se contulere, [Col. 0105A] illumque apud cognominem Dionysium Romanum Episcopum accusarunt,« quod nimirum, ut et Athanasius, ibid. num. 4, prodit, in praedicta Epistola, n. 4, dixisset: »Opus et rem factam esse Filium Dei, non natura proprium, sed alienum a Patre secundum substantiam, qualis est agricola a vite, et faber a scapha: etenim cum sit res facta, non erat, antequam fieret. Quibus auditis«, inquit Athanasius, num. 13, »Dionysius Romae episcopus scripsit [(1) 61Kb] , et contra Sabellii sectatores, et contra eos, qui ejus essent sententiae (cujus Dionysius Alexandrinus assertor putabatur), et: Ob quam Arius postea ab Ecclesia ejectus est. Scripsit [(2) 1Kb] quoque ad Dionysium (Alexandrinum) litteras, ut explanaret ea, de quibus ab illis (fratribus supra memoratis) accusatus fuerat.« [Col. 0105B] De iisdem litteris idem Athanasius, lib. de Synodis, n. 43, haec memoriae commendavit: »Cum autem quidam ad Romanum Episcopum de Alexandrino detulissent, quod Filium rem factam et Patri non consubstantialem affirmaret, Romana Synodus [(3) 1Kb] rem indigne tulit; Romanus autem Episcopus scriptis ad cognominem suum litteris, omnium (ea de re) sententiam notam ei fecit.«

Athanasiana verba expenduntur. Potior Baronii sententia distinguentis scriptum Dionysii Romani contra Sabellium ab ejusdem Epistola Dionysio Alexandrino inscripta.---Scriptum illud cujus priore loco meminit Athanasius, ab Epistola ad Dionysium, quam exinde ille memorat, distinguendum esse Baronius censet: alii de hac re dubitant [(4) 1Kb] . Sed potior nobis [Col. 0106A] videtur Baronii sententia. Primo enim Athanasius Dionysii Romani contra sabellianos opus simplici verbo designat; ac inde adjicit: ubi particulae distinctum quid notant, verbum , Epistolam scripsit proprie sonat, ac subjecta vox , cui inscripta erat Epistola illa, indicat. Ipsa etiam decori ratio, immo et aequitas postulabat, ut romanus pontifex tantae sedis antistiti, qualis erat alexandrinus, tanti meriti, tamque arcta cum romanis praesulibus amicitia devincto, qualis erat Dionysius, ea, quae adversus illum dicta fuerant, et quae de iis esset sententia romana, privatis litteris, non publico scripto nota faceret. Praeterea Dionysius Romanus in opere contra sabellianos non unum singularem episcopum, sed plures alloquitur. [Col. 0106B] Denique in Dionysium seu Romanum, seu Alexandrinum minime convenit subnexi fragmenti exordium, in quo Dionysius Romanus tres Deitates a quibusdam induci praefatus, statim adjungit: »Audio enim quosdam, qui divinum Verbum apud vos praedicant, et docent, hujus opinionis magistros esse.« Non enim is amicum vagis ac generalibus hujusmodi verbis arguebat, sed speciales ipsi mittebat sententias ex scriptis illius excerptas, et ut eas explanaret, admonebat.

Epistolae II [(1) 1Kb] , seu operis Dionysii papae adversus Sabellianos Fragmenti notitia.---Insigne fragmentum Epistolae contra sabellianos a Dionysio Romano exaratae debemus Athanasio, a quo in Epistola de Decretis nicaenae synodi num. 26, sic laudatur [(2) 1Kb] : [Col. 0106C] »Dionysius quoque Romae Episcopus scribens contra sabellianos, adversus illos, qui talia . . . (scilicet Verbum factum et creatum esse) audent dicere, indignatur his verbis.« Ex eo opere excerptum est, quod idem Athanasius, epistola de sententia Dionysii, num. 13, contra sabellianos, et eos, qui ejus essent sententiae, ob quam Arius ab Ecclesia postea ejectus est, scriptum dicit, quodque ab epistola ejusdem pontificis ad Dionysium Alexandrinum simul missa distinguendum esse, in superioris epistolae notitia probavimus. In hoc opere Dionysius tritheitarum dogma, cui Alexandrinus praesul favere videbatur, ita refellit, ut et sabellianorum sententiam, quam impugnabat idem Antistes, simul confutet. Eaque agendi ratione defensoribus Ecclesiae magno documento [Col. 0106D] fuit, quo contra haereses ea prudentia sibi decertandum, esse scirent, ut et oppositas non modo caverent, verum etiam simul debellarent. Fragmenti hujus stylus epistolam sapit, tractatus ac disceptationis fusioris more conscriptam, quales Dionysius Alexandrinus scribens ad Xystum, fuisse docet epistolas, quas adversus nascentem Sabellii haeresim miserat. Vel ad eas Pentapoleos ecclesias, in quibus orta et propagata erat Sabellii haeresis, vel ad ipsam alexandrinam, cui praeerat Dionysius, vel ad ejus [Col. 0107A] delatores probabiliter missa est. Ad initium pontificatus Dionysii una cum superiore videtur referenda, utpote cui occasionem dedit accusatio, quam litterae Xysto papae missae pepererunt. Hactenus perdoctus P. Coutantius monachus benedictinus e congregatione S. Mauri, tomo I Epistolarum romanorum pontificum, pag. 272 et seqq.

Editiones hujus epistolae Dionysianae fragmenti.---Fragmentum epistolae seu operis Dionysiani adversus sabellianos a Coutantio editum, reimprimi curavit P. Mansi, tomo I Collect. ampl. concilior. una cum observationibus eruditissimi hujus monachi benedictini, a pag. 1009-1016. Idem fragmentum indefessus Gallandius, tomo III bibliothecae suae SS. veterum patrum inseruit, atque in eo edendo Coutantium [Col. 0107B] V. C. sibi sequendum constituit. Christianus Fridericus Roslerus laudatum Fragmentum dionysianum graece tantum additis quibusdam in vernacula lingua observationibus ex Athanasii epistola de Decretis synodi nicaenae juxta editionem Montfauconii Parisiensem de anno 1698, exhibet in sua Bibliotheca vett. patrum, parte II, Lipsiae, 1777, in-8o, pag. 381-384. Denique indefessus P. Dominicus Schramm, tomo VI Analysis SS. Patrum, anno 1784, Augustae Vindelicorum impresso latine tantum praefatum Fragmentum reimprimi curavit a pag. 415-417.

Epistola Dionysii Romani ad Caesarienses in Cappadocia deperdita.---Sanctus Basilius paulo superius allegatus testatur, Dionysium papam unam ad ecclesiam Caesareae in Cappadocia perscripsisse epistolam, [Col. 0107C] ut eam consoletur de incursione Barbarorum, qua vexata fuerat; cujus in illius Ecclesiae archivio magna cura adservatum ipse oculis suis viderat; verum sequioribus temporibus amissum dolemus.

Epistolae duae illustri Dionysii papae nomine ornatae circumferuntur. Prior ad Urbanum praefectum, hortatur eum, »sapienter disponere, et judicare quae illi commissa sunt.« Data est IV nonas Februarii, Aureliano et Basso viris clarissimis consulibus. Posterior Severo scribitur episcopo: de Ecclesiis parochianis, ut singulae singulis dentur presbyteris, et ut nullus alterius parochiae terminos, vel jus invadat. Data est V id. septembr. Claudio et Paterno viris clarissimis coss. Subditas esse Dionysio epistolas, docent et stylus, Dionysio viro doctissimo indignus, [Col. 0107D] et inscriptiones. Annum CCLXXI, aperuere Aurelianus et Bassus, quo tempore Dionysius ad fata venerat; Claudii quidem et Paterni consulatu epistolam scribere Dionysius potuit. Ad Severum tamen non scripsisse, eo constat, quod ignoraverit larvatus auctor epistolae, Paterni collegam Claudium imperatorem fuisse, quod verum Dionysium latere, non potuit. Initium epistolae impostori foeneravit Leonis epistola XXIV: »Olim et ab initio tantam percepimus a B. Petro apostolorum principe fiduciam.« Locos etiam inseruit ex Gregorio Magno. Consulantur et libri IV, epistola 52, et libri VII, epistola 113, S. Gregorii Magni epistolarum. Ambae extant in noviss. Collectione conciliorum apud Mansi, tomo I, pag. 1004-1008. [Col. 0108A] Easdem falsitatis convictas videre est in Blondelli Pseudo-Isidoro, pag. 349, seq. et apud Schelstratum, Antiquit. illustrat., tom. II.

Alia opera S. Dionysio male adscripta.---Ludovicus Jacobus a sancto Carolo [(1) 1Kb] , varia opuscula Dionysio Romano adscribit: nimirum ex fragmentis Commentitii Luitprandi ticinensis librum de Situ Orbis; sed est error satis manifestus, quando ipsi tribuitur liber de situ orbis, cum toto coelo et majore, quam saeculi intervallo differat ab episcopo hoc Dionysio Dionysius Periegetes ethnicus, cujus carmen graecum insigne hujus argumenti habemus. Similiter ferri non potest, quod ab eodem auctore »Commentarius adversus arianas haereses Dionysio papae tribuitur, cujus tempore Arii haeretici nomen nondum erat auditum, [Col. 0108B] quod fieri primum coepit ab anno 316. Neque »adversus Paulum Samosatenum scripsit Dionysius papa, uti praefatus scriptor putat, sed Dionysius alexandrinus Episcopus, sicut a Caveo [(2) 1Kb] jam bene notatum video.



ARTICULUS III. Doctrina S. Dionysii Romani Pontificis.



§ I.---De sanctissima Trinitate.

Refutantur a S. Dionysio Tritheitae et Marcionitae. Tres divinae Personae propter naturae Unitatem inseparabiles sunt.---Sicuti marcionitae quodammodo tres Deos constituebant, dum in tres substantias alienigenas, et inter se omnino segregatas sanctam Unitatem dispartiebantur; hinc sanctus Dionysius appellat doctrinam hanc futilem ac diabolicam: »Nam futilis, [Col. 0108C] inquit [(3) 1Kb] , Marcionis doctrina . . . diabolica est.« Subjungit deinde, hanc non esse doctrinam verorum Christi discipulorum, et acquiescentium Salvatoris praeceptis: »Hi enim,« videlicet Christiani, »Trinitatem quidem non ignorant in divina Scriptura praedicari; tres autem esse Deos, nec in veteri, nec in novo Testamento doceri. Itaque,« concludit sanctus Pontifex, »admirabilis divinaque Unitas in tres divinitates non est separanda.« Tradit paulo superius idem sanctus Dionysius, divinum Verbum Deo Patri unitum esse, et Spiritum sanctum in Deo manere et habitare, et Trinitatem reduci et colligi in unum Deum omnipotentem, Dominum universorum. »Necesse est enim, divinum Verbum Deo universorum esse unitum, et Spiritum sanctum in Deo manere ac habitare, [Col. 0108D] ac denique divinam Trinitatem in unum . . . Deum universorum omnipotentem . . . reduci et colligi.« Quae verba apertissime ostendunt unum Deum in tres distinctum Personas; adeoque tres divinae Personae ex allata doctrina sunt ejusdem essentiae, ejusdemque naturae.

Nec nisi perperam detorqueri possent recitata [Col. 0109A] S. Dionysii verba in confirmationem erroris sabellianorum, cum certum indubitatumque sit, non minus accuratum eum fuisse, cum de Personarum Trinitate, quam cum de Unitate naturae disseruit. »Ita scilicet,« inquit, »divinae Trinitati, et sanctae Monarchiae [(1) 1Kb] praedicatio integra servabitur.« Deinde impiam appellat doctrinam Sabellii, qui dicebat Patrem esse Filium, et vicissim. »Illius enim (Sabellii),« ipsissima sunt S. Dionysii verba, »in eo consistit impietas, quod dicat Filium esse Patrem, et vicissim.« Nullum igitur dubium suboriri potest de orthodoxa fide sancti hujus pontificis quoad mysterium sanctissimae Trinitatis.



§ II.---De Consubstantialitate Verbi.

Verbum est Patri consubstantiale.---Eadem ratione [Col. 0109B] dubitare nemo potest de catholica ejusdem papae fide quoad consubstantialitatem Verbi, quoniam qui catholicam doctrinam tradit de Trinitate, catholicam eodem tempore tradit doctrinam de consubstantialitate Verbi. Verum ut propositam veritatem magis magisque deprehendamus, probat sanctus Dionysius, quae superius docuerat de unione Filii cum Patre, duobus sancti Joannis Evangelistae oraculis, quae ex ipsius Evangelio sunt deprompta; quae sic habent: Ego et Pater unum sumus (Joan., X, 30); et ego in Patre et Pater in me est (Joan., XIV, 10). Haec sunt momenta, quibus permotus S. Dionysius scribit [(2) 1Kb] , Verbum unitum Patri esse unione inseparabili, ita ut duae istae personae sint una eademque Divinitas.

[Col. 0109C] Verbum non est formatum vel factum, sed genitum ab omni aeternitate.---Qua posita veritate, nemo absque culpa asserere potest Filium Dei factum vel creatum fuisse, »cum divina Scriptura illum genitum esse . . ., non autem formatum et factum esse testetur [(3) 1Kb] : igitur non levis, sed maxima impietas [Col. 0110A] est Dominum aliquo modo manufactum dicere. Nam si factus est Filius, erat tempus, quando non erat [(1) 25Kb] ; atqui fuit semper, si utique est, ut ipse declarat, in Patre, et si Christus Verbum, Sapientia et Virtus est.« Nemo sane potest majori praecisione tueri aeternitatem, divinitatem ac consubstantialitatem Verbi; et non nisi jucundissimum esse poterit catholicis intueri primarias has religionis veritates perspicue ac validissime assertas ab iis Ecclesiae patribus, qui ante exortam Arii haeresim floruerunt.

Divinitas Spiritus sancti.---Caeterum S. Dionysius romanus episcopus tuebatur etiam in particulari divinitatem Spiritus sancti, quoniam S. Basilius Magnus ejusdem auctoritatem allegat, ut laudatam [Col. 0110B] divinitatem Spiritus sancti probet adversus eam impugnantes [(2) 1Kb] : nullum autem recitat S. Dionysii Romani textum. Verum eamdem Spiritus sancti divinitatem e duobus locis praelaudati fragmenti adversus sabellianos licet colligere: ait enim primo »Spiritum sanctum in Deo manere et inhabitare [(3) 1Kb] .« Et dein statuit [(4) 1Kb] : »Credendum esse in Deum Patrem omnipotentem, et in Christum Jesum ejus Filium, et in Spiritum sanctum.«

Tamdem observandum, sanctum Dionysium Romanum locum Proverbiorum, VIII, 22: , in principio fecit, interpretari in hunc modum: Principem me fecit Dominus, praefecit me . . . operibus suis [(5) 1Kb] . Et hac interpretandi ratione ab usitata veterum Patrum hujus loci expositione omnino [Col. 0110C] discessit.




[Col. 0109]
EPISTOLAE I, SEU OPERIS DIONYSII PAPAE ADVERSUS SABELLIANOS FRAGMENTUM. [1Kb]

[Col. 0109D] 1. Jam vero aequum fuerit disputare adversus eos, qui monarchiam quae augustissima est Ecclesiae Dei praedicatio, in tres quasdam virtutes ac separatas [Col. 0111A] [382Kb] hypostases tresque deitates dividentes ac discindentes destruunt (Athan., ep. de decret. Nic. Syn. n. 26). Audivi enim quosdam, quid apud vos divinum verbum praedicant et docent, hujus opinionis magistros esse qui quidem e diametro, ut ita loquar, Sabellii opinioni adversantur. Hic enim blasphemat, ipsum Filium dicens esse Patrem, et vicissim: illi vero tres Deos quodam modo praedicant, dum sanctam unitatem in tres diversas hypostases ab invicem omnino separatas dividunt. Necesse est enim divinum Verbum Deo universorum esse unitum, et Spiritum sanctum in Deo manere et inhabitare; adeoque divinam Trinitatem in unum, quasi in quemdam verticem, hoc est in Deum universorum omnipotentem reduci atque colligi. Insipientis enim [Col. 0111B] Marcionis doctrina, quae in tria principia monarchiam [Col. 0113A] [178Kb] secat et dividit, diabolica sane est, non autem verorum Christi discipulorum, vel eorum quibus Salvatoris disciplina placet. Hi enim probe norunt Trinitatem quidem in divina scriptura praedicari, tres autem esse Deos neque in veteri neque in novo Testamento doceri.

2. Sed neque minus culpandi sunt, qui Filium opus esse existimant, et Dominum factum esse, sicut unum eorum quae vere facta sunt arbitrantur: cum illum genitum esse, ut congruit ac decet, non conditum aut factum, divina eloquia testentur. Non levis igitur, sed maxima est impietas, Dominum aliquo modo manufactum dicere. Nam si factus est Filius [Col. 0115A] [26Kb] erat tempus quando non erat: atqui fuit semper, si utique est, ut ipse declarat, in Patre (Joan. XIV, 12). Et si Christus verbum, sapientia et virtus est (haec enim Christum esse divinae docent Litterae, ut ipsi nostis), haec sane virtutes Dei sunt. Quocirca si factus est Filius, fuit tempus quando haec non erant: adeoque fuit tempus, quo sine his erat Deus: quod perabsurdum est. Sed quid pluribus de his apud vos disseram, viros Spiritu plenos, et apprime intelligentes quae sequuntur absurba ex illa sententia, quae Filium factum asserit? Ad haec minime attendisse mihi videntur opinionis hujus duces; et idcirco a veritate prorsus aberrasse, qui aliter, quam quod sibi vult divina et prophetica Scriptura, explicant illud, Dominus creavit me principium viarum suarum (Prov. [Col. 0115B] VIII, 22). Non enim una est, ut scitis, verbi creavit significatio. Nam hoc in loco creavit idem est quod, praefecit operibus ab ipso factis, factis, inquam, per ipsum Filium. At hic creavit non perinde intelligendum est, atque fecit. Facere enim et creare inter se differunt. Nonne ipse ille pater tuus possedit te, et fecit te, et creavit te? ait Moises in magno Deuteuronomii carmine (Deut., XXXII, 6). Sic etiam illos recte quis possit coarguere: O praecipites temerariique homines! ergone facta res est primogenitus omnis creaturae (Coloss. I, 15), ex utero ante luciferum genitus (Psal. CIX, 3), qui ut Sapientia dicit, Ante omnes colles gignit me (Prov. VIII, 28)? Denique multis in locis divinorum eloquiorum eum genitum dici, at nusquam factum Filium, quis legerit. Ex quibus aperte convincuntur [Col. 0115C] falsa de Domini generatione opinari, qui divinam atque inexplicabilem ejus generationem factionem audent dicere.

3. Neque igitur admirabilis et divina unitas in tres divinitates est separanda, neque factionis vocabulo dignitas ac summa magnitudo Domini est diminuenda: sed credendum est in Deum Patrem omnipotentem, et in Christum Jesum, ejus Filium, et in Spiritum sanctum: Verbum autem Deo universorum esse unitum: quippe, Ego, inquit, et Pater unum sumus (Joan., X, 30); et, Ego in Patre, et Pater in me est (Joan., XIV, 10). Ita scilicet divina Trinitas et sancta monarchiae praedicatio integra servabitur.

[Col. 0110D] [a 15Kb] , , [Col. 0112A] . , , , . , , , . , . , , ( ) . , [Col. 0112B] [a 25Kb] , , [Col. 0114A] . , .

[a 30Kb] , , . , . , , . , [Col. 0116A] , [a 5Kb] , . ( , ) , . , , , [b 18Kb] , [c 5Kb] , , , . , , , [Col. 0116B] , , [d 22Kb] . , , . , , , , . [e 6Kb] , , .

[Col. 0116C] [f 15Kb] , , , , , , . , . Extant haec apud S. Athanasium Epistola de Decretis Nicaenae Synodi, [Col. 0116D] cap. XXVI, p. 231, ed. Benedictin.




[EPISTOLAE.]




[Col. 0117]
MONITUM IN SUBJECTA FRAGMENTA.

1. Opus ex quo descripta sunt fragmenta subjecta, Athanasius lib. de Synod., n. 44, epist. de decretis Nicaenae synodi, n. 25, et epist. de sententia Dionysii passim laudat. Ejusdem meminere Basilius lib. de Spiritu sancto, cap. 29, et Hieronymus, de Script. eccl., c. 79, Sed hi duo Doctores non una ratione illud indicant. Hieronymus enim in libros quatuor distinctum docet: Basilius vero quaedam illius verba tamquam ex secunda ad Dionysium cognominem epistola profert. Re autem vera et in libros distinctum esse, et epistolae nomen ei congruere ex Athanasio constat: qui quidem in eadem epistola de sententia Dionysii et num. 13, dicit: »Dionysius quam primum sui purgandi gratia libros edidit, quos inscripsit Elenchus et Apologia,« et num. 14, de scripto eodem sic loquitur: »Epistolam suam Elenchi et Apologiae titulo inscripsit.« Epistola igitur erat quatuor in libros distincta, adeoque una ex iis, quas Dionysius a se fusius et tractantis more dictatas, , vocat (Epist. 1, ad Xyst.). Non ab eo statim, ut de accusatione sua commonitus fuit, missa est. Nam ne accusationi deesse videretur, si rescribere Romano praesuli diutius differret, huic epistolam praemisit, quam infra, num. 6, ipsum Dionysium Romanum alloquens memorat his verbis: . Quocirca non modo Epistola, sed et epistola secunda ad Dionysium cognominem non male a Basilio appellatur. Simul etiam est Elenchus et Apologia; Elenchus quidem adversariorum et accusatorum Dionysii, qui in hoc opere coarguuntur atque confutantur, Apologia vero ipsius Dionysii qui in eodem de objectis erroribus sese purgare nititur. Quod cum feliciter praestiterit, impudentis calomniae merito arguit Athanasius Arianos, quod ea velut Dionysii venditare non erubuerint, quae ille palam aperteque rejecerit.

II. Ista Dionysii apologia eo majoris est momenti, quod specimini nobis sit eorum, quae fecissent caeteri Patres Nicaeno concilio superiores, quibus nonnulla exciderunt arianae impietati in speciem cognata, si eos similis necessitas ad explicandam apertius mentem suam compulisset. Inde enim facile adducitur quisque ut credat, neminem ex eis futurum fuisse, qui non perinde atque Dionysius, eamdem perfidiam damnasset, ex hoc opere quae exscribenda, quae praetermittenda duxerit. Athanasius, num. 14, exponit in hunc modum: »Verba ejus quam plurima, quibus res in quaestionem adductas expendit, aut ex allatis ratiociniis colligit, aut interrogatos adversarios coarguit vel obtrectatores suos criminatur, ob librorum prolixitatem omittens, ea solum proponam, quae ad criminationes diluendas necessaria videbuntur.« In iis vero, quae exscribit, librorum ordinem minime servat, sed prout res tractatae postulabant, nunc unum et alterum fragmentum ex libro primo profert, tum aliud ex secundo, subinde quartum rursus ex primo, cui aliud ex quarto adjungit. At cum nostri instituti sit operis ejusdem, utpote ad Romanum pontificem scripti, reliquias accurate colligere, singula fragmenta eo ordine exhibere satius visum est, quem servant inter se libri, ex quibus descripta sunt. Demum si gestorum quae hoc opus praecesserunt, seriem expendamus, ad tempus circa quod elaboratum est, quodam modo pertingere licebit. Nempe aliquot Dionysii Alexandrini adversus Sabellianos epistolae, Xysto pontifice vulgatae, accusationi illius occasionem dederunt. Inde permoti nonnulli Catholici, ipso Alexandrino praesule inscio, Romam convolarunt, et quae sibi in ejus scriptis displicebant ad Romanum pontificem detulerunt. Statim admonuit Dionysius Romanus Dionysium Alexandrinum. Is vero illi satisfacere primum brevibus, moxque prolixioribus litteris, quam primum, ut Athanasius notat, studuit. Quocirca nil vetat quominus hanc Dionysii apologiam ad annum 262 attinere censeamus. Eam quoque eruditus Tillemontius ad anni hujus exitum referri posse arbitratur. COUSTANT.




[Col. 0117]
EPISTOLAE II DIONYSII ALEXANDRINI EPISCOPI AD DIONYSIUM ROMANUM, Seu Operis quod Elenchus et Apologia inscribebatur, fragmenta. [1Kb]



Ex primo libro,

1. Non enim erat tempus, quando Deus non erat Pater.

Et in sequentibus (inquit Athanasius) profitetur Christum semper esse, ut pote verbum et sapientiam et virtutem.

2. Neque vero Deus cum haec non peperisset [Col. 0119A] postea Filium genuit: sed quia Filius non a se ipso, verum a Patre habet esse.

Et post pauca de ipso Filio dicit:

3. Cum sit splendor lucis aeternae, prorsus et ipse aeternus est. Luce enim semper existente manifestum est et splendorem semper exsistere: eo quippe lux esse intelligitur, quod splendeat, ac fieri nequit ut lux non luceat. Rursum enim ad exempla veniamus. Si sol est, est quoque splendor, est et dies: horum si nihil est, multum abest ut sol adsit. Quod si sol aeternus esset, dies quoque numquam deficeret. Nunc autem (neque enim ita se res [Col. 0119B] habet) dies sole incipiente incipit, ac desinente desinit. Deus autem aeterna lux est, quae neque incoepit, neque deficiet unquam. Ipsi ergo praelucet ac coexsistit aeternus splendor, qui sine initio exsistens et semper genitus, ante eum emicat, quique est ea sapientia, quae dicit, Ego eram qua gaudebat: et delectabar quotidie ante faciem ejus omni tempore (Prov. VIII, 30).

Et paulo post sermonem de eodem sic prosequitur:

4. Cum ergo aeternus sit Pater, aeternus est et Filius, lumen de lumine. Ubi enim est genitor, est et proles. Si autem proles non est, quomodo et cujus potest esse genitor? Atqui ambo sunt, et semper sunt. Cum igitur Deus sit lux, Christus est splendor. Cum autem Spiritus sit, Spiritus enim, inquit, est Deus (Joan. IV, 24); congruenter rursum Christus vapor dicitur: Est enim, inquit, vapor virtutis Dei (Sap., VII, 25).

Rursumque dicit:

5. Solus autem Filius semper coexsistens Patri, et plenus eo qui est, ipse etiam est, cum sit ex Patre (ex Athan., ibid., n. 17).

[Col. 0118] 1. .

(ait Athanasius statim post) , , , , .

2. , , [Col. 0120A] , .

(pergit dicere Athanasius)

3. , . , . , , , . . , , , , , , . [Col. 0120B] , , . , , , , .

(inquit Athanasius),

4. , , , , , .

(Athanasius ait):

. . , , , , , , .

(inquit Athanasius)

5. , , , . Haec excitata sunt serie continua a S. Athanasio in Epistola de Sententia Dionysii, num. 15, p. 253, ed. Benedictin.




Ex eodem libro primo [(1) 10Kb] .
[Col. 0119]

[Col. 0119D] 6. Caeterum ubi res factas et opificia quaedam consideranda dixi, hujusmodi rerum velut minus idonearum cursim protuli exempla, quando dixi: Neque planta id est quod agricola, neque scapha id quod navium faber (ex Athan., ibid., n. 18). Deinde congruis et naturae rei accommodatioribus magis sum immoratus, ac pluribus explicui quae veriora erant, variis excogitatis argumentis, quae [Col. 0121A] [39Kb] et tibi in alia epistola exposui; in quibus mendacii convici etiam illud quod adversum me proferunt crimen, me scilicet non asserere Christum esse Deo consubstantialem. Tametsi enim me nusquam in Scripturis sacris hoc vocabulum vel invenisse vel legisse dico, alia tamen argumenta quae subinde adjunxi, quaeque illi tacuerunt, ab hac intelligentia nihil discrepant. Etenim prolem humanam, quae certe ejusdem generis est atque genitor, in exemplum attuli; dixique revera parentes hoc solum distingui a filiis, quod ipsi non sint filii; aut certe necessario futurum esse, ut neque parentes essent, neque filii. Epistolam autem, ut praedixi, propter praesentem rerum conditionem, penes me non habeo: alioquin ipsa tibi quae tunc scripsi verba, [Col. 0121B] imo et epistolae totius exemplum misissem, mittamque siquando mihi ejus copia fuerit. Memini porro plurimas ex rebus inter se cognatis similitudines adjecisse. Etenim plantam, sive ex semine sive ex radice succrescentem, aliam esse dixi ab eo unde pullulavit, tametsi ejusdem omnino sit naturae: similiter et fluvium e fonte manantem aliam formam ac nomen accipere, neque enim fontem fluvium, aut fluvium fontem appellari, sed haec duo esse; ac fontem quidem quasi patrem esse, fluvium vero esse aquam ex fonte. Verum haec quidem et similia, quae scripta sunt, se non videre quasi caecutientes dissimulant: duabus autem voculis incompositis, quasi lapidibus, eminus me conantur impetere: non advertentes rebus ignoratis [Col. 0121C] et quae ut intelligantur interpretatione indigent, plerumque non modo aliena, sed et contraria exempla lucem afferre.

[Col. 0120D] 6. , (adderem ) , . , , , [Col. 0122A] , . , , , , . , , , . , , , , , . , , , , [Col. 0122B] . , , , , , , . , . , , , , . (Haec adducuntur a S. Athanasio in Ep. de Sententia Dionysii, num. XVIII, p. 255.)




Ex eodem libro primo.
[Col. 0121]

[Col. 0121C] 7. Superius dictum est Deum esse fontem bonorum omnium, Filius vero dictus est fluvius ab ipso emanans: verbum quippe est mentis emanatio, et, ut humano more loquar, ex corde per os emittitur. Mens vero, quae per linguam prosilit, [Col. 0123A] [2Kb] alia est à verbo quod in corde existit. Hoc enim postquam illam praemisit, remanet, estque quale antea erat: illa vero praemissa avolat et circumquaque fertur; et sic utrumque in utroque est, tametsi aliud ab altero, et unum sunt, licet duo sint: sic namque Pater et Filius unum esse et in se invicem esse dicti sunt.

[Col. 0122C] 7. , . (for. ) , , , , [Col. 0124A] , . , . , . , . , . (Allata haec a S. Athanasio in Epist. de Sententia Dionysii, n. XXIII, p. 259.)




Ex secundo libro.
[Col. 0123]

[Col. 0123A] 8. Singula nomina a me prolata se invicem nec separari queunt, nec dividi (ex Athanas. ibid., n. 17). Patrem dixi, et prius quam Filii mentionem facerem, jam eum in Patre significavi. Filium adjunxi, ac Pater, etiamsi eum non prius nominassem, [Col. 0123B] jam omnino in Filio comprehensus fuerat. Spiritum sanctum addidi: sed simul unde et per quem processerit subtexui. Illi autem ignorant, neque Patrem, qua pater est, a Filio alienari posse: nam illud nomen causa est evidens cohaerentiae et conjunctionis: neque Filium a Patre separari; hoc namque vocabulum pater communicationem indicat. Est et in manibus illorum Spiritus, qui neque a mittente, neque a ferente divelli potest. Quomodo igitur ego, qui talibus utor nominibus, illa a se invicem separata et omnino divisa existimem?

Paucis interjectis addit:

9. Ita quidem unitatem indivisibilem in Trinitatem dilatamus, et rursum Trinitatem quae minui nequit, in unitatem contrahimus.

[Col. 0124A] 8. , , , . [Col. 0124B] . , , . , , , ,

(inquit Athanasius),

9. , . (Adducuntur haec ab Athanasio, ubi supra, n. XVII, p. 254.)




Ex eodem libro secundo.
[Col. 0123]

[Col. 0123B] 10. Si quis autem calumniator, eo quod Deum omnium factorem et creatorem dixi, putet me etiam Christi creatorem dixisse, advertat me prius Patrem ipsum appellasse; quo in vocabulo simul enuntiatus est et Filius (ex Athanas., ibid., n. 20). Postquam enim Patrem dixi factorem, subdidi: Neque pater eorum est, quorum est factor, si proprie is pater esse intelligatur qui genuit (latitudinem [Col. 0123D] enim vocabuli hujus, pater, in sequentibus expendemus): neque factor pater, si solus opifex factor dicatur. Apud Graecos enim qui sapientes sunt, suorum librorum factores vocantur. Apostolus quoque ait: Factor legis (Rom., II, 13; Jac., IV, 12). Rerum etiam intrinsecarum, cujusmodi sunt [Col. 0125A] [1Kb] virtus et vitium, factores nuncupantur, quemadmodum dixit Deus: Expectavi ut faceret judicium, fecit autem iniquitatem (Isa., 5, 7).

[Col. 0124B] 10. , , , , , . , [Col. 0124D] . . »,« , ».« , , , [Col. 0126A] , . (Adducta haec a S. Athanasio, ubi supra, n. XX, p. 257.)




Addit Athanasius, n. 21, Dionysium, Quod Deum Christi factorem dixisset, reprehendentibus, diversa responsa dedisse, quibus se purgaret, dicens.
[Col. 0125]

[Col. 0125A] 11. Neque sic reprehendendum esse hoc dictum; se enim factoris nomine usum esse dicit propter carnem quam verbum assumpserat, quae utique facta est. Quod si quis illud de Verbo dictum fuisse suspicetur, et id quoque remota contentione audiendum erat. Sicut enim Verbum rem factam esse non sentio; ita nec Deum factorem, sed patrem ejus dico. Sed et si quando de Filio disserens, obiter Deum factorem dixero, neque defensione [Col. 0125B] careat haec locutio. Nam sapientes apud Graecos librorum suorum factores se nuncupant, tametsi iidem librorum suorum patres sunt. Divina autem Scriptura motuum qui ex corde prodeunt, nos factores vocat, cum nos factores legis et judicii et justitiae dicit.

[Col. 0126A] 11. , , , . , . , , . , . , [Col. 0126B] . , .




Ex eodem libro secundo.
[Col. 0125]

[Col. 0125B] 12. In principio erat Verbum [(1) 18Kb] : sed non erat Verbum quod Verbum produxerit (ex Athan., ibid., n. 25): Verbum enim erat apud Deum (Joan., I). Dominus sapientia est: non erat igitur sapientia qui sapientiam produxit; Ego enim eram, inquit, qua delectabatur (Prov. VIII, , 30). Veritas est Christus: Benedictus autem, ait Deus veritatis.

[Col. 0126B] 12. , , , , , , . , , . (Profert haec S. Athanasius, ubi supra, n. XXI, p. 260.)




Ex tertio libro.
[Col. 0125]

[Col. 0125C] 13. Vita ex vita genita est, quemadmodum e fonte flumen emanavit, et ex inextincto lumine splendidum lumen accensum est (ex Athan., ibid., n. 18).

[Col. 0126C] 13. .

(Adducuntur haec a S. Athanasio Ep. de Sententia Dionysii, n. XVIII. p. 256.)




Ex libro quarto.
[Col. 0125]

[Col. 0125C] 14. Sicut mens nostra eructat a seipsa verbum (Athanas., ibid., n. 23), ut ait Propheta: Eructavit cor meum verbum bonum (Psal. XLIV, 2), estque utrumque alterum ab altero, proprium et ab altero disctinctum obtinens locum, cum illud quidem in corde, istud vero in lingua et ore commoretur et moveatur: neque tamen inter se distant, [Col. 0125D] aut se invicem privantur; neque mens sine verbo est, neque verbum sine mente: sed mens verbum facit et in ipso apparet, ac verbum exhibet mentem in qua factum est. Et mens quidem est quasi verbum immanens, verbum vero mens prosiliens. Mens in verbum transit: verbum autem mentem in circumstantes auditores transmittit: sicque mens per verbum in auditorum animis insidet, simul ingressa cum verbo. Ac mens quidem est quasi pater verbi in seipsa existens; [Col. 0127A] verbum autem velut filius mentis, ne ante ipsam neque extra ipsam factum esse potest, sed cum ipsa existit, a qua germen et originem sumpsit. eodem quoque modo Pater maximus et mens universalis ante omnia Filium habet Verbum ac sermonem sui ipsius interpretem et angelum.

[Col. 0126C] 14. , , , , , , , [Col. 0126D] , , . , , . , , , , , [Col. 0128A] . . (Adducuntur haec a S. Athanasio, ubi supra, n. 23, p. 259.)




Circa medium operis [* 69Kb] .
[Col. 0127]

[Col. 0127A] 15. Si eo quod tres sint hypostases, divisas dicant, tres sunt, etiamsi nolint; aut divinam Trinitatem prorsus e medio tollant. (Ex Basilio, lib. de Spir. sancto, c. 29).

[Col. 0128A] 15. , , , , .




Ac rursum:
[Col. 0127]

[Col. 0127A] (inquit S. Basilius M.):

[Col. 0127B] , , , .

[Col. 0128A] Extant haec apud S. Basilium Magnum de Spiritu [Col. 0128B] Sancto, cap. penult. p. 61.

Propter hoc enim, post unitatem, est et divinissima Trinitas.



Clausula totius operis.
[Col. 0127]

[Col. 0127B] 16. His omnibus congruenter et nos, etiam forma regulaque a senioribus qui ante nos vixerunt accepta, concordi cum illis voce et gratiarum actionem et nunc etiam epistolam quam scribimus vobis absolvemus: Deo autem Patri et Filio Domino nostro Jesu Christo cum sancto Spiritu gloria et imperium in saecula saeculorum. Amen.

[Col. 0128B] 16. , , , , , , , . . (Adduxit haec S. Basilius M. in Lib. de Spiritu Sancto, cap. penult. p. 60, ed. Benedictin.)




De opere ipso haec retulit S. Athanasius.
[Col. 0127]

[Col. 0127C] 17. Queritur deinde (Dionysius), quod accusatores sententias suas non integras referant, sed truncatas, et quod non bona conscientia, sed mala pro libidine loquantur; quos similes ait beati apostoli epistolarum calumniatoribus. Certe singulis accusatorum verbis occurrens, omnibus eorum argumentis solutionem adhibet; cumque Sabellium prioribus illis scriptis planissime confutarit, his posterioribus fidem suam omnino piam declarat.

[Col. 0128C] 17. (Dionysius) , , , , , . . . . . . . , (scil. in prius scriptis) , . (De Sententia Dionysii; num. XIV, p. 253.)





[Col. 0129A]
[NOTITIA.]



EPISTOLA IV.

Ab Eusebio lib. VII Hist., cap. 9 memoratur Epistola Dionysii Alexandrini ad Dionysium Romanum de Luciano: nec de epistola ista quidquam aliunde novimus. Porro Lucianus ille, de quo, seu cujus gratia scripta erat, creditur Cypriani successor, cujus Optatus lib. I meminit his verbis: »Erat altare loco suo, in quo pacifici episcopi retro temporis obtulerunt, Cyprianus, Lucianus et caeteri.« Ideoque scriptam non immerito existimat vir eruditus, ut inter Stephani Cyprianique successores pax illibata servaretur. Quemadmodum enim antea simul suscitavit Deus et Victorem, ut circa diem Paschae apostolicam tueretur traditionem, et Irenaeum, ut pacem inter dissidentes ecclesias componeret; ita et non sine Dei nutu eodem tempore Stephanus [Col. 0129B] romanae Ecclesiae et Dionysius alexandrinae praefuerunt; sed ut ille divinae circa baptismum traditionis vindex, hic pacis ecclesiasticae sequester esset. Quae autem de hac epistola conjiciuntur, ut ad initia pontificatus Dionysii Romani referatur, postulant.



V.

Dionysii Romani episcopi ad Caesariensem in Cappadocia Ecclesiam desideratur epistola, quam Basilius ejusdem civitatis episcopus Caesareae asservatam atque ipsa majorum memoria celebrem esse testatur (Basil, ep. 220, et Damas., ep. 2, n. 3). Dionysius cum hac epistola, qua Caesarienses consolabatur afflictos, legatos mittebat qui fratres eorum [Col. 0129C] a captivitate redemptos liberarent. Hanc autem [Col. 0130A] Caesariensium captivitatem contigisse conjectura est post annum 260, quo Valerianus a Persis deletus captusque est. Exinde enim barbarorum incursionibus vicinae Romanorum provinciae patere coeperunt. Nominatim vero Scythas, hoc est Gotthos, circa annum 264, in Cappadociae civitates excurrisse, indeque plures captivos secum abduxisse Philostorgius lib. II, cap. 5, tradit.



VI.

Apud Eusebium lib. VII, cap. 30, concilii Antiocheni legitur epistola »Dionysio (romano) Maximo (qui Dionysio Alexandrino successerat) et omnibus ubicumque in orbe terrarum collegis episcopis, presbyteris, diaconis, et universae Ecclesiae catholicae« inscripta, qua Paulus Samosatensis ab episcopatu depulsus, et in ejus locum Domnus suffectus [Col. 0130B] renuntiatur. Pene quidem tota describitur ab Eusebio; sed cum praeter inscriptionem nihil habeat speciale, quod aut ad Dionysium, aut ad ejus sedem attineat, eam indicare satis habemus. Concilium autem Antiochenum, unde scripta est, Eusebius, lib. II, c. 29, celebratum dicit »temporibus Aureliani imperatoris«: qui quidem anno 270, circa mensem aprilem Claudio II successit. Unde non longe ante Dionysii nostri obitum, aut eo etiam mortuo, sed cum mortis ejus nuntium Antiochiam nondum pervenisset, conscripta creditur.



VII.

Dionysio papae Isidorus Mercator duas supposuit epistolas, unam ad Urbanum praefectum, alteram ad Severum episcopum, suo loco cum reliquis ejusdem [Col. 0130C] opificis edendas.




[Col. 0129]
CONCILIUM ROMANUM IN CAUSA DIONYSII ALEXANDRINI, DE SABELLIANISMO ACCUSATI. HABITUM ANNO CCLXIII, TEMPORE DIONYSII PAPAE [(1) 1Kb] .





[NOTA.]
[Col. 0129D]

Concilium romanum. Hoc concilium auctore Dionysio papa celebratum est Romae, anno Domini 263 hanc ob causam: cum Sabelliana, haeresis, auctore Sabellio oborta ac propagata, gloriosissimae et adorandae Trinitati personarum distinctionem auferret, Dionysius Alexandrinus sui officii esse ratus hominem Libycum sibi subditum refellere, in eum lucubrationes quasdam scripsit, quibus sinistro judicio Pentapolitanorum, non personarum tantum, sed etiam naturae divinae distinctionem ac diversitatem tueretur. Pentapolitani igitur eumdem Dionysium Alexandrinum, quasi de fide et Trinitate non recte sentiret, apud Dionysium pontificem accusant. Pontifex hoc episcoporum conventu indicto, Dionysium Alexandrinum [Col. 0130D] ad concilium citat et quid de natura ac ineffabil gloriosissimae Trinitatis substantia sentiat, unam eamdemve, an vero diversam in tribus personis subsistentem divinam naturam esse credat, scripto profiteri mandat. Episcopus Alexandrinus calumniose accusatus, pontificis decreto paret, epistolam mentis suae indicem, et criminis objecti purgatricem, quae extat apud Baronium hoc anno, num. 34, cum quatuor apologeticis libris pro sui defensione conscriptis propediem afferendis, mittit. Quibus habitis, cum Pentapolitanorum accusantium, et Dionysii sese purgantis causa diu multumque discussa fuisset, praevio maturo consilio, Dionysius Alexandrinus episcopus, omnium episcoporum, qui huic concilio interfuerunt, sententia ac judicio ab accusatorum calumnia [Col. 0131A] teste Athanasio, in illo commentario quem de sententia Dionysii adversus Arianos conscripsit, absolutus [Col. 0132A] est (Vide Baron., anno 263, num. 30, usque ad 50).





ALEXANDRINAE SYNODI DIONYSII EX LIBELLO SYNODICO. [1Kb] (S)*
[Col. 0131]

[Col. 0131A] Synodus divina et sancta particularis, Alexandriae collecta a confessore Dionysio, ejusdem archiepiscopo: quae Sabellium divinitatis inimicum abdicavit.

Synodus divina et sancta provincialis, collecta Alexandriae ab eodem Dionysio: quae damnavit, et post mortem abdicavit Nepotianum episcopum Aegypti et Cerinthum: tamquam asseverantes, eoque errori [Col. 0131B] plurimos alios involventes, in terrena Hierusalem Christi esse regnum, et millenarium annorum docentes: et praeterea boum sacrificia et ovium mactationes tamquam legitimas exigentes.

[Col. 0132A] , , , .

, , , . , [Col. 0132B] , , , .




EPISTOLA I [(1) 9Kb] DIONYSII PAPAE AD URBANUM PRAEFECTUM. Hortatur eum diligere et scrutari, ut rationabiliter et sapienter disponat et judicet ea quae illi commissa sunt.
[Col. 0131B]

Dionysius episcopus Urbano praefecto salutem.

Summum bonum est amare amantes se; et econtra, pejus malum non est, quam ut cives civibus invideant. Gratias siquidem agimus tuae charitati, quod fideles sancti Petri bene suscipis et adjuvas. Unde [Col. 0131C] scias te a nobis nostrisque diligi, et tui tuorumque non modicam curam habere. Quapropter tuam hortamur dilectionem, ut bonum quod coepisti [(2) 1Kb] , semper implere non differas, quia non laudatur initium sed finis. Sapientiam etiam te hortamur diligere et scrutari ut rationabiliter et sapienter disponas et judices ea quae tibi commissa sunt dicente Domino per prophetam: Erudimini, qui judicatis terram (Psal. II). Time ergo Deum, et mandata ejus serva (Eccles., XII). Et dilige eum totis visceribus, et proximum tuum sicut teipsum (Marc., XII). Deus altissimus creavit sapientiam in Spiritu sancto (Eccles., I), et vidit, et dinumeravit, et mensus est. Et effudit illam super omnia opera sua, et super omnem carnem, [a 1Kb] datum suum praebuit illam diligentibus se timor Domini gloriatio, [Col. 0131D] et laetitia, et corona exultationis. Timor Domini delectabit cor, et dabit laetitiam et gaudium in longitudine dierum, timenti Deum bene erit in extremis, et in die defunctionis suae benedicetur. Dilectio Dei honorabilis sapientia. Quibus autem apparuerit in visu diligunt eum [b 1Kb] in visione, et in agnitione magnalium suorum. Initium sapientiae timor Domini. Et cum fidelibus in vulva concreatus est, et cum electis feminis graditur, et cum justis fidelibus [c 1Kb] agnoscitur. Timor Domini scientiae religiositas. Religiositas custodiet, et [Col. 0132B] justificabit cor, jucunditatem atque gaudium dabit. Ti menti Deum bene erit et in diebus cousummationis [d 1Kb] illius benedicetur. Plenitudo sapientiae est, timere Deum, et plenitudo a fructibus illius. Corona sapientiae timor Domini, replens pacem et salutis fructum: et vidit et dinumeravit eam. Utraque autem sunt dona Dei, scientia et intellectus. Sapientia compartietur prudentiae [e 1Kb] , et gloriam tenentium se exaltat. Radix sapientiae est, timere Deum: rami enim illius longaevi. In [Col. 0132C] thesauris sapientiae, intellectus et scientiae religiositas; execratio autem peccatoribus, sapientia. Timor Domini repellit peccatum: nam qui sine timore est, non poterit justificari. Iracundia enim animositatis illius, subversio illius est. Usque in tempus sustinebit patiens, et postea redditio jucunditatis. Bonus sensus usque ad tempus abscondet verba illius, et labia multorum enarrabunt sensum illius. In thesauris sapientiae, significatio disciplinae: execratio autem peccatori, cultura Dei. Fili, concupiscens sapientiam, conserva justitiam, et Deus praebebit illam tibi, sapientia enim et disciplina, timor Domini: et quod beneplacitum est illi, fides et mansuetudo, et implebit thesauros ejus. Contumax non sis, et incredibilis timori Domini, et ne accesseris ad eum duplici corde. Ne fueris hypocrita in conspectu hominum, [Col. 0132D] et non scandalizeris labiis tuis. Attende in illis, ne forte cadas, et ponas scandalum animae tuae, et adducas inhonorationem tibi, et revelet Deus absconsa tua. Pro fide, frater, et justitia, ac pro salute animae tuae certa semper, et pro adjutorio fratrum, viriliter age, ut a Domino recipias remunerationem. Scriptum est enim: Fili, conserva tempus, et devita a malo (Eccles., IV). Pro anima tua non confundaris dicere verum. Est enim confusio adducens peccatum, et est confusio adducens gloriam et gratiam. Ne accipias faciem adversus [Col. 0133A] faciem tuam, nec adversus animam tuam mendacium. Non reverearis proximum tuum in casu tuo, nec retineas verbum in tempore salutis. Non abscondas sapientiam tuam in decore ejus. In lingua enim agnoscitur sapientia, et sensus, et scientia, et doctrina in verbis veritatis [a 1Kb] , et firmentum in operibus justitiae. Non contradicas veritati ullo modo, et de mendacio ineruditionis tuae confundere. Non confundaris confiteri peccata tua, et ne subjicias te homini pro peccato. Noli resistere contra faciem potentis, nec coneris contra ictum fluvii. Pro justitia agonizare pro anima tua et usque ad mortem certa pro justitia, et Deus expugnabit pro te inimicos tuos, et eos evertet viriliter. Noli citatus esse in lingua tua, et inutilis, et remissus in operibus tuis. Noli esse [Col. 0134A] sicut leo in domo tua, evertens domesticos tuos et opprimens subjectos tibi. Non sit porrecta manus tua ad accipiendum, et ad dandum collecta. His fultus Scripturarum auctoritatibus, semper ita rectus, et a via veritatis ne avertaris, ut gratiam Dei semper acquiras, et bonorum hominum amicitia semper fruaris: tantoque tua facilius ab amore hujus saeculi mens exeat, quanto et impellitur, dum vocatur. Nam vos et praesentes videre cupimus, et absentibus colloqui, saltem per epistolam, desideramus. Unde optamus, ut vos beatus Petrus apostolorum princeps ad sua limina feliciter perducat, quatenus in omnipotentis gratia, perfrui vestra praesentia mereamur. Data IV nonas februarii, Aureliano et Basso viris clarissimis consulibus [(1) 1Kb] .



EPISTOLA II DIONYSII PAPAE AD SEVERUM EPISCOPUM. De Ecclesiis parochianis, ut singula singulis dentur presbyteris, et ut nullus alterius parochiae terminos vel jus invadat.
[Col. 0133]

[Col. 0133B] Dionysius episcopus Sevon episcopo salutem.

Olim et ab initio (S. Leo, ep. 24) tantam percepimus a beato Petro apostolorum principe fiduciam, ut habeamus auctoritatem universali Ecclesiae, auxiliante Domino, subvenire: et quidquid nocivum est auctoritate apostolica corrigere et emendare. Ad hoc enim divinae [(2) 1Kb] dispensationis provisio gradus et diversos constituit ordines esse distinctos, ut dum reverentiam minores potioribus exhiberent, et potiores minoribus dilectionem impenderent, una concordiae fieret ex diversitate contextio, et recte officiorum generaretur administratio singulorum. Neque [Col. 0133C] enim universitas alia poterat ratione subsistere, nisi hujusmodi magnus eam differentiae ordo servaret. Quia vero creatura in una eademque aequalitate gubernari vel vivere non potest, coelestium militiarum exemplar nos instruit: quia dum sint angeli, sint archangeli, liquet quia non aequales sunt, sed in potestate et ordine, sicut nosti, differt alter ab altero. Si ergo inter eos, qui sine peccato sunt, ista constat esse distinctio, quis hominum abnuat huic se libenter dispositioni submittere? Hinc etenim pax et charitas mutua se vice complectuntur, et manet firma concordiae in alterna et Deo placita dilectione sinceritas: quia unumquodque tunc salubriter completur officium, [Col. 0134B] cum fuerit unus ad quem possit recurrere [b 1Kb] praepositus.

De Ecclesiis ergo parochianis [c 1Kb] , unde apostolicam sedem consulere voluisti, qualiter sint custodiendae per [(3) 1Kb] Cordubensem provinciam, ac dividendae sacerdotibus, nihil tuae charitati melius nobis videtur intimare, quam ut sequaris, quod nos in romana Ecclesia nuper egisse cognoscitur. Ecclesias vero singulas singulis presbyteris dedimus, parochias et coemeteria eis divisimus [(4) 2Kb] , et unicuique jus proprium habere statuimus, ita videlicet, ut nullus alterius parochiae terras, terminos, aut jus invadat, sed unus quisque suis terminis (S. Leo I, ep. 89) sit contentus, et taliter ecclesiam et plebem tibi commissam custodiat, ut ante tribunal aeterni judicis, ex omnibus [Col. 0134C] sibi commissis rationem reddat, et non judicium, sed gloriam pro suis actibus accipiat. Hanc quoque normam, carissime, te et omnes episcopos sequi convenit: et quod tibi scribitur, omnibus quibuscumque potueris, notum facias, ut non specialis, sed generalis fiat ista praeceptio. Crimina vero, quae episcopis impingere dicis, per alios non sinas ullo mo lo fieri, nisi per ipsas qui crimina intendunt: si tamen ipsi digni et irreprehensibiles apparuerint, et actis docuerint publicis omni [(5) 1Kb] se carere suspicione et inimicitia, et irreprehensibilem fidem conversationemque ducere. Nemini enim de se confesso, credi potest super crimen alienum, quoniam ejus omnisque rei [Col. 0135A] confessio (professio, ita in ms.) periculosa est et (Hadr. coll. 64, et an. interpretat. constitut. 12, tit. I, lib. IX, cod. Theodos. 3, q. 4, Alieni) admitti non debet. Similiter alieni erroris socium, vel a sui voluntarie propositi tramite recedentem, aut sacris patrum regulis et constitutionibus impedientem, suscipere non possumus, nec debemus, nec impetere recte crudentes, vel sanctorum patrum sanctionibus obtemperantes permittimus: quia infames omnes esse censemus, qui suam aut Christianam praevaricantur legem, aut apostolicam vel regularem libenter postponunt auctoritatem. Haec [(1) 1Kb] itaque, frater charissime, quae pro affectu sacerdotalis nominis et honoris impendimus, tibi tuisque subditis, et omnibus tenenda, et aliis nuntianda, atque praedicanda [Col. 0135B] mandamus, quibus et pietas ad utilitatem, et sit ad fructum dilectio. Unde abjurgando, hortando, suadendo, blandiendo, consolando [a 1Kb] , prodesse, quibus possumus, festinemus. Lingua nostra bonis fomentum sit, pravis aculeus. Timidos [b 1Kb] retundat, iratos [Col. 0136A] mitiget, pigros exacuat, desides hortando [c 1Kb] succendat, refugientibus suadeat, asperis blandiatur, desperatos consolatur, ut quia doctores [d 1Kb] dicimur, viam salutis gradientibus ostendamus. Simus in custodia vigilantes, aditum contra hostio insidias solliciti muniamus. Et si quando perditam [e 1Kb] ovem de commissis gregibus error abduxerit, toto illam annisu ad caulas dominicas revocare contendamus, ut de pastoris nomine quod habemus, non supplicium, sed praemium consequamur. Quia ergo in his omnibus divinae gratiae adjutorium opus est, omnipotentis Dei, assiduis precibus clementiam exoremus, quatenus ad haec nobis operanda, et velle tribuat, et posse concedat, atque in ea nos via, cum fructibus boni operis, quam se pastor pastorum esse testatus [Col. 0136B] est, dirigat, ut sine quo nihil agere possumus [f 1Kb] , per ipsum implere omnia valeamus. Data V Idus septembris [(2) 1Kb] Claudio et Paterno viris clarissimis consulibus [(3) 1Kb] .



[OPERA OMNIA FELICIS I.]




[Col. 0135]
DE S. FELICE ROMANO PONTIFICE, NOTITIA HISTORICA.

[Col. 0135C] Felix fit Pontifex, Romanus anno 269, die 28 vel 31 decembris.---Felix patria Romanus Constantii filius die 28 vel postremo anni 269, in Dionysii locum substitutus est [(1) 1Kb] . Hic insistens praedecessoris sui vestigiis nihil antiquius habuit, quam haereses insurgentes in Ecclesiam profligare. Quamobrem cum recens esset vulnus a Paulo Samosateno inflictum catholicae veritati, necdum obducta cicatrix de errore Sabellii, ipse de Filii Dei divinitate, ac pariter humanitate, naturisque duabus in una Persona distinctis ad Maximum episcopum alexandrinum [Col. 0135D] Dionysii successorem scripsit epistolam, qua veluti ancipiti gladio utramque haeresim uno ictu confoderet; ut dum in Christo naturam monstraret divinam indivise humanitati conjunctam, Pauli haeresim condemnaret: dum vero humanam in eodem praedicaret a divina esse naturae proprietate distinctam, et divinae substantiae in tribus personis subsistentiam demonstraret, [Col. 0136C] Sabellium confutaret. Eidem ritum faciendi sacrificia supra sepulchra aut memorias martyrum [(2) 12Kb] [Col. 0137A] acceptum refert liber Pontificalis. Cum annos quinque catholicae Ecclesiae praefuisset, martyr decessit saeviente nona adversus christianos persecutione, quam Aurelius anno 272 exorsus fuerat [(1) 2Kb] .

Felix quando et quamdiu sederit?---Felicem quinque annis Ecclesiam gubernasse Eusebius tradit [(2) 1Kb] , [Col. 0138A] eique Bucherianus Catalogus, alter reginae Suecorum, nec non Fossatensis, ac liber Pontificalis concinunt, quatenus eum temporibus »Claudii et Aureliani a consulatu Claudii et Paterni usque in consulatum Aureliani II et Capitolini,« hoc est ab anno 269 ad 274, pontificem fuisse docent. Ex hoc consensu minime ambigendum videtur, quin ipso anno quo vivere desiit Dionysius, adeoque post 26 decembris diem anni 269, Felix eidem successerit. At quo die vel mense idem papa obierit, non ita facile est eorumdem codicum auctoritate definire. Si enim Bucherianum consulamus catalogum, annis quinque mensibus undecim diebus viginti quinque Pontificatum gessit: adeoque non ad consulatum Aureliani II et Capitolini tantum, sed ad consulatum Aureliani III et Marcellini, hoc est ad annum 275 [Col. 0138B] Pontifex fuisse dicendus esset. In codice reginae Suecorum, Fossatensi ac libro Pontificali annis quatuor mensibus tribus diebus viginti quinque sedisse, ac III kalendas junii in coemeterio suo via Aurelia sepultus esse scribitur. Etiamnum in Ecclesia, secundum Martyrologia Bedae, Adonis, Usuardi ac Romanum, S. Felicis Papae et Martyris festum III kalendas junii celebratur. In Bucheriano autem Depositionis episcoporum romanorum indiculo [(1) 1Kb] , notatur ipsius depositio tertio kalendas januarii in Callisti. Quae lectio ad superiorem revocari commode posset, cum hoc librariis facile accidat, ut III kalendas januarii, pro III kalendas junii scribant. Sed non item superior componi cum praemissis potest; cum ab exeunte mense decembri, quo Felicem ordinatum esse constat, [Col. 0138C] ad 29 diem maii, menses dumtaxat quinque solidi interjiciantur. Antonius Pagius in Bucherianum catalogum irrepsisse putat annis V, pro annis IV, atque hoc errato ex aliis libris correcto, retinendum esse annis IV, mensibus XI, diebus XXV. Et ex hoc catalogo sic emendato corrigere vicissim licet caeteros libros, cum antiquariis inusitatum non sit II, pro X, adeoque III mensibus pro XI mensibus pingere. Quapropter laudatus Pagius [(2) 1Kb] Felicem die 28 decembris anni 269 ordinatum, et die 22 mensis decembris anni 274 vita functum censet. Et ei quidem suffragatur Bucherianus depositionis romanorum episcoporum Indiculus, si III kalendas januarii pro XI kalendas januarii, lapsu, ut diximus, librariis familiari, in eum irrepsisse largiamur. Praeterea Felicem ad anni 274 [Col. 0138D] mensem decembrem vixisse, successori ejus tempus assignatum persuadet.

Num S. Felix martyr.---Idem papa martyris titulo ab ephesina synodo, Cyrillo aliisque decoratur. Nec obstat quod apud Bucherium in Indiculo citato sub titulo Depositionis Episcoporum recensetur; cum sub eodem titulo legamus et Lucium, quem martyrio coronatum fuisse Cypriani testimonio indubitatum est. Profecto S. Felicis martyrium, praeterea catalogi praestantissimi, liber Pontificalis, Romanum, aliaque martyrologia testantur. Recte idcirco sapienterque [Col. 0139A] Papirius ita Felicem alloquitur: »Vir fuisti fide, vita, scientia clarus, et martyrio subeundo idoneus, ut eventus docuit. Id enim sub Aureliano, quod negari non potest, severo, truculento, utque Flavii Vopisci verbo utar, sanguinario principe, et christiani nominis acerbissimo hoste pro Christo constantissime subiisti, ut decebat Constantii filium, hoc enim patri tuo nomen erat. Itaque non immerito Cyrillus Alexandrinus, et Vincentius Lirinensis, qui sub Coelestino primo vixere, te sanctum martyrem appellant. Et alius ille episcopus te producebat testem, Romanaeque Ecclesiae doctorem appellabat dicens: Sententia Felicis sanctissimi episcopi et martyris romani de Incarnatione Verbi et Fide.« Innuit his verbis Papyrius S. Felicis epistolam ad Maximum episcopum [Col. 0139B] Alexandrinum contra haeresim Sabellii et Pauli Samosateni.

Felici reddita Epistola encyclica ejus decessori Dionysio ab antiochena synodo inscripta.---Compertum est ex Eusebio [(1) 1Kb] , nominatim Dionysio romanae urbis episcopo inscriptam esse encyclicam antiocheni concilii epistolam, qua de Paulo Samosatensi ob perversam doctrinam ac pravos mores a sede antiochena dejecto, et Domino in ejus locum suffecto admoneretur. »Quod quidem,« inquit Synodus [(2) 1Kb] , idcirco vobis significamus, ut ad eum (Domnum) scribatis, et ab eo communicatorias litteras accipiatis. Hic vero (Paulus) ad Artemam scribat, et ii, qui Artemam sectantur, cum illo communicent. Haec autem epistola cum Dionysio, morte interveniente, tradi non [Col. 0139C] potuisset, saltem successori ejus, quemadmodum subinde, quoties idipsum contigit, semper factum esse constat, reddita est.

Aureliani Imperatoris judicium Romanae sedi gloriosum.---Interim Paulus, tametsi celebri adeo synodo, quam octoginta episcopis constitisse Hilarius tradit [(3) 1Kb] , condemnatus, e domo antiochensis ecclesiae recedere, eamque Domno concedere diu detrectavit. Quocirca, »interpellatus imperator Aurelianus, Eusebii sententia [(4) 1Kb] hoc negotium rectissime dijudicavit, iis domum tradi praecipiens quibus italici christianae religionis antistites et romanus episcopus scriberent. Hac autem in causa interpellari nequit Aurelianus, nisi postquam is, Zenobia Orientis domina et Pauli patrona devicta, Antiochiam recepit: quod [Col. 0139D] quidem sub exitum anni 272 contigisse eruditi notant.

Tam celebre judicium postulabat, ut Felix quam primum cum caeteris Italiae episcopis conveniret; indeque cum iis ad Domnum scriberet, sese ratam habere illius ordinationem, et Pauli condemnationem confirmare. Nec ullus videtur dubitandi locus, quin Felix id, quod muneris sui erat, eo in negotio praestiterit. Cum enim decessoribus ejus id moris semper [Col. 0140A] fuerit, ut quaelibet res, quae de diversis ecclesiis ad ipsos referebantur, cum synodis communicarent, et exinde responsa illis darent, cumque morem eumdem decessores illius per plura saecula imitari non destiterint; quis ipsum rem neglexisse crediderit, quam imperatoris ethnici judicium toti Ecclesiae tam utile, nominatimque romanae tam gloriosum desiderabat? Tunc opportuna Felici data est occasio, qua Christi propugnaret Deitatem ac refutaret Paulum, qui Artemae revocans impietatem Deo, ut antiocheni patres loquuntur, bellum indicebat, ; quia divinam Christo naturam negabat. Quidquid ea occasione aliisve scripsit Felix, ita interiit, ut vix modicum fragmentum nomine ipsius inscriptum ad nos pervenerit. Hunc tamen scriptis celebrem [Col. 0140B] exstitisse, hoc non levi argumento est, quod cum Apollinaristae, ut commenta sua auctoritate idonea tueri viderentur, varia opera non obscuris quibusdam, sed insignioribus Ecclesiae scriptoribus supponere studerent; hujus etiam Papae nomine nonnulla sibi confingenda duxerunt. Neque etiam neglexerunt ephesini patres ejusdem auctoritate fidem tueri. Sane inter Patrum testimonia fragmentum laudant [(1) 1Kb] Felicis sanctissimi Episcopi Romae, et Martyris ad Maximum Episcopum et Clerum Alexandrinum, quod et Cyrillus Apologetico adversus Orientales ad Anath. VI. inseruit, et Marius Mercator [(2) 1Kb] latinitate donavit.

Ejusdem fragmenti sinceritas adstruitur. Non desunt tamen qui fragmentum hoc Felici nostro abjudicantes, [Col. 0140C] illud Felici, qui a Constantio imperatore in Liberii locum subrogatus est, tribuendum putent. Verum levis est omnino ratio, quae eos in hujusmodi opinionem adduxit. Hoc quippe uno nituntur argumento, quod fragmentum istud in ephesino concilio, ut et apud Cyrillum Julii papae testimonio postponatur. Si autem valeret ista ratio, Julio ac Felice dicendus esset posterior Cyprianus; siquidem is post illos in praedicto concilio citatur; et rursum Felice ac Julio antiquior censendus foret Atticus Episcopus C. P. quippe qui eisdem in laudato Cyrilli praeponitur. Sed Vincentius Lirinensis [(3) 1Kb] , et Hypatius Ephesiorum episcopus in collatione cum acephalis, ubi eadem testimonia commemorant, Felicem Julio, prout exigit temporum ordo, praeponunt. Praeterea nemo non [Col. 0140D] videt indignum prorsus fuisse tanta Synodo, ut ad stabiliendam fidem, hominis ab Arianorum factione in catholici antistitis locum intrusi auctoritate uteretur. Neque vero sanctissimi episcopi Romae et Martyris titulus, quo Felicem Cyrillus et ephesini patres exornant, in hominem hujusmodi convenit. Ipsa denique inscriptio, quae Maximi Alexandrini nomen prae se fert, dubitare nos non sinit, quin subnexum fragmentum Cyrillus et ephesina synodus velut Felicis I testimonium laudarint. Quippe encyclica synodi antiochenae epistola, Dionysio Romano simul et Maximo [Col. 0141A] Alexandrino inscripta, hunc Maximum Dionysii Alexandrini successorem Felici nostro aequalem fuisse, certo nos docet.

Adversa Lequienii opinio diluitur.---Verum alia ratione Michael Lequien doctis in Damascenum dissertationibus nihil jam superesse censet, cur idem fragmentum non tantum Felici nostro abrogare, sed et haereticis adscribere dubitemus. Ubi enim plures epistolas Julii Papae nomine ab apollinaristis confictas esse probavit, tandem subdit [(1) 1Kb] , epistola, quae sub Felicis Romani nomine ferebatur, unam naturam assertam fuisse testantur Hypatius et Liberatus; nec proinde dubitandi locus superest, quin ex eodem, ac caeterae, quas memoravi, fonte prodierit. Si tamen vir eruditus laudatis a se Hypatii ac Liberati verbis [Col. 0141B] stare voluerit, ipsi testimonium, ab ephesino concilio ac Cyrillo prolatum, pro genuino Felicis foetu admittendum erit. Et ad Hypatium quidem quod attinet, duplex distinguit Felicis testimonium, unum prolatum a Cyrillo in ephesina synodo et alibi, alterum vero ab acephalis in scriptis haereticis, aut haereticorum opera corruptis laudatum: tum hoc postremum rejicere contentus ut spurium, primum ultro ac libenter ut genuinum agnoscit. Verba illius expendamus.

Hypatii Ephesiorum Episcopi et Liberati Diaconi Verba de eodem fragmento expensa.---Acephali seu Severiani in collatione, quae Justiniani imperatoris jussu in regia urbe anno 533 habita est, sanctos chalcedonensis concilii patres transgressionis postulant, [Col. 0141C] »quia [(2) 1Kb] beato Cyrillo et beato Athanasio Alexandrinae civitatis Episcopis, Felice etiam et Julio Romanae Ecclesiae, Gregorio quin etiam mirabibilium factore; et Dionysio Areopagita unam naturam Dei Verbi decernentibus post unitionem, hos omnes transgressi illi, post unitionem praesumpserunt duas naturas praedicare.« Quibus respondet Hypatius: »In tantum falsae sunt Epistolae sive testificationes illae, quas dicitis, ut neque unam ex illis beatus Cyrillus voluerit recordari, nec in Epistolis, quas ad Nestorium scripsit, aut in his [(3) 1Kb] quas contra blasphemias ejus protulit testificationes in sancta synodo ephesina, quando maxime debuit proferre eas, sed nec in expositione duodecim capitulorum adversus Theodoretum et Andream . . . sed nec adversus orientale [(4) 1Kb] [Col. 0141D] concilium.« Tum testimoniorum a Cyrillo ephesina in synodo prolatorum, nominatimque Felicis sinceritatem tuetur, atque his opponit in hunc modum: »Sed et hoc dicimus, quia duodecim gloriosorum patrum testimonia adversus Nestorii blasphemias in Epheso B. Cyrillus proferens, id est sancti Petri episcopi alexandrini et martyris, sancti Felicis episcopi romani et martyris, Cypriani episcopi carthaginensis et martyris, B. Athanasii et B. Theophili episcoporum [Col. 0142A] Alexandriae, Julii episcopi Romae, Ambrosii et Basilii, Gregorii, et alterius Gregorii Amphilochii Iconii, et Attici Constantinopolitani, nullum testimonium eorum de una natura protulit.« Subjiciun acephali: »Quid ego suspicamini, quia nos eas falsavimus?« Epistolas scilicet, quas Felicis aliorumque nomine proferebant. Quibus Hypatius satisfacit his verbis: »Vos non suspicamur, sed antiquos haereticos apollinaristas.« Tum iisdem haereticis instantibus ac dicentibus, »Possumus ostendere, quia B. Cyrillus usus est istis testimoniis in libris adversus Diodorum et Theodorum;« respondet idem Hypatius: »Modo maxime et illos adversus Diodorum et Theodorum libros ambiguos facitis, tamquam fictos adversus mortuos prolatos dicentes, qui non poterant refellere [Col. 0142B] falsitatem. Si enim adversus mortuos prolati sunt, multo magis adversus Nestorium et eos qui contra capitula ejus scripserunt, proferre habuit eadem testimonia. Sed nunc videtur quia haeretici falsantes addiderunt ea.«

Liberatus vero primum hanc cum acephalis collationem cap. 9. memorat, ac deinde cap. 10 perstringens, quae proxime ex illa descripsimus, subdit: »Cyrillus quatuor libros scripsit, tres adversus Diodorum et Theodorum, quasi essent Nestoriani dogmatis auctores, et alium de Incarnatione librum, in quibus continentur antiquorum patrum corrupta« (ita vetus codex corbeiensis, ubi in vulgatis mendose incorrupta) »testimonia, id est Felicis Papae, Dionysii Areopagitae Corinthiorum episcopi, et Gregorii [Col. 0142C] mirabilis cognominati. Contra quos catholici veritatis defensores sic acephalis responderunt, illos libros non esse Cyrilli, quoniam testimoniis, quae in eis contra mortuos posuisse dicitur, contra viventem Nestorium non est usus, neque in aliquibus Epistolis. Unde dicunt illos libros nec dictasse Cyrillum, nec edidisse.« Cum igitur Liberatum ex Hypatii sententia loqui manifestum sit, unum censeri debet utriusque testimonium. Ex quo conficitur, unius ejusdemque Felicis nomine cum geminas ac sinceras, tum falsas aut adulteratas divulgatas litteras: et genuinas quidem in ephesino concilio, falsas autem seu corruptas ab acephalis fuisse laudatas.

Utut in dubium revocari possit ejus integritas. Catholica tamen est sententia. Omnis vero dubitatio ex veterum [Col. 0142D] auctoritate sublata.---Inde tamen moveri me fateor, ne Felicis epistolam etiam in ephesino concilio, et a Cyrillo laudatam pro indubitata habeam, quod Cyrillus in epistola ad Successum et alibi unam verbi naturam incarnatam profiteatur. Neque enim aliunde ad hujusmodi professionem adductus videtur, nisi quod scripta, quae apollinaristae clarorum virorum nominibus confinxerant, eorum existimavit esse quorum nomina prae se ferrent. Hinc et Flavianus in confessione, quam ad Theodosium imperatorem misit: »Unum quidem, inquit [(1) 1Kb] , verbi Dei naturam, incarnatam tamen et inhumanatam, dicere non negamus, eo quod ex ambabus unus atque idem sit Dominus [Col. 0143A] noster Jesus Christus.« Utut est, si haeretici est fragmentum illud Felicis nomine inscriptum, ejus est, qui cum catholicus videri affectet, suas ab orthodoxa fide voces mutuatur. Illud certe cum Cyrillus et ephesina synodus sanctissimo papa et martyre Felice non indignum judicarint, atque ut ejusdem deinde Marius Mercator, Vincentius Lirinensis, Hipatius Ephesiorum episcopus, aliique catholici admiserint, quamdiu aliud non constabit, religioni nobis est hinc illud submovere. Sane ut orthodoxum quisque proferre tuto valeat, quod tanta auctoritate fulcitur.

Quin et ex eodem fragmento Apollinaris haeresis profligatur.---Apollinaris haeresis, quae corpus hominis anima vel mente destitutum adeoque hominem imperfectum [Col. 0143B] a Christo assumptum volebat, postremis hujus verbis profligatur. Quocirca vel hinc suspicio, ne forte illud apollinaristae alicujus opificium sit, omnino removeretur, si haereticorum illorum artes ac fraudes laterent. Sed ut prudens observavit laudatus Michael Lequienius, et Epiphanius [(1) 1Kb] memoriae prodidit, praedicare non dubitavit Vitalis Apollinarii discipulus, omnino perfectus homo Christus extitit, ac nihilominus mentem a Christo susceptam esse haud cunctanter negavit. Quod quo pacto componeret rogatus, respondit: »Eatenus perfectum hominem fuisse dicimus, si divinitatem illi loco mentis adscribamus, et carnem atque animam adjungamus sic, ut perfectus homo ex carne, anima et divinitate, quae sit [Col. 0143C] mentis instar, existat.« Verum mentitur iniquitas sibi. Quem enim potiori hominis parte caruisse censet, hominem perfectum non nisi per ludificationem appellat. Hactenus Coutantius.

Uti in caeteris veterum romanorum pontificum epistolis edendis Coutantium secutus est Gallandius; ita hujus pariter fragmenti Feliciani editionem adornavit ad exemplar Coutantianum; ejusdem Coutantii judicium de hoc fragmento, atque vindicias prolegomenis [Col. 0144A] suis cap. 14, tom. III, Bibliothecae veterum Patrum inseruit.

Tres adhuc Felici I assignantur epistolae a pseudo-Isidoro. Prima ad Paternum episcopum sex capita continet: 1o Quod fautores inimicorum ab accusatione episcopali submoveantur. 2o Ne majores a minorum accusationibus impetantur. 3o Ne in re dubia non judicetur certa sententia. 4o Ut clerici suas actiones exerceant. 5o Quomodo primates in accusatum episcopum se gerere debeant. 6o Judices Ecclesiae ne absente eo, cujus causa ventilatur, sententiam proferant. Data est nonis junii Claudio et Aureliano viris clariss. coss.---Secunda epistola, de auctoritate sedis apostolicae, et de episcopis accusatis, universis per Gallias episcopis constitutis missa est. Data est V [Col. 0144B] idus Augusti Claudio et Paterno viris clariss. coss. Tertia denique epistola ad Benignum episcopum duo complectitur. Damnat et eos, qui filium non videre Patrem contendunt, et illos qui affirmant Filium esse Patre minorem: Data nonis Februarii Claudio et Paterno viris clariss. coss. At frustra subdolum rete suum larvatus ille Felix tendit eruditis. Primae Epistolae falsissima est subscriptio. Sedente Felice nullus Claudii et Aureliani consulatus. Initium hoc epistolae, gaudere me plurimum et exultare in Domino, verbaque sequentia bene multa extant Leonis in epistola XXXI. Secunda subscriptio veteratorem prodit. Vita in Dionysio morabatur idibus augusti Claudio et Paterno coss. Qui Felix ergo eo tempore, Galliarum [Col. 0144C] episcopis, decretalem mittere suam potuit? Initium quoque decretali foeneravit Leo epistola XXXII. Bonorum operum et spiritualium, etc. Nec uno hoc furto contentus subditus ille Felix, ex Petri episcopi Ravennatis ad Entychem presbyterum Epistola verba desumpsit. Inspiciatur Bibliotheca magna Patrum, tom VII, p. 979, et Mansi, Ampl. collect. concilior., tom. I, pag. 1103---1114. Has Felicis I epistolas falsitatis convictas exhibet etiam Blondellus in Pseudo-Isidoro, pag. 353 et seq.




[Col. 0143]
FRAGMENTUM [1Kb] (S)*

[Col. 0143C] Felicis sanctissimi episcopi Romae et martyris ex epistola ad Maximum episcopum et clerum Alexandrinum.

De Verbi autem incarnatione et fide, credimus in Dominum nostrum Jesum Christum ex virgine Maria [Col. 0143D] natum, quod ipse est sempiternus Dei filius et Verbum, non autem homo a Deo assumptus, ut alius sit ab illo. Neque enim hominem assumpsit Dei Filius, ut alius ab eo exsistat: sed cum perfectus Deus esset, factus est simul et homo perfectus, ex virgine incarnatus.

[Col. 0144C] , , .

, [Col. 0144D] , , , , , . , , ,





[Col. 0145]
S. FELICIS PAPAE I ET MARTYRIS EPISTOLAE DUBIAE QUATUOR. (G,S)



EPISTOLA I. AD PATERNUM EPISCOPUM. De judiciis et accusationibus et defensionibus sacrorum ordinum.

    I.---Quod detractores et fautores inimicorum ab accusatione episcopali submoveantur.
    II.---Ne minores a majoribus accusationibus impetantur.
    III.---In re dubia non judicetur certa sententia de his [Col. 0145B] qui adversus clericum causam aliquam habebunt in provincia.
    IV.---Clerici actiones suas exerceant.
    V.---Primates in accusatum episcopum quomodo se gerere debeant.
    VI.---Judices Ecclesiae ne absente eo, cujus causa ventilatur, sententiam proferant, et ne proditoris calumnia aut vox audiatur.


Charissimo atque dilectissimo Paterno coepiscopo, Felix episcopus in Domino salutem.

Gaudere me plurimum (S. Leo, ep. 31), et exultare in Domino, dilectionis tuae scripta fecerunt, quibus evidenter ostenditur. quantum catholicam diligis fidem, et quantum haereticum detestaris errorem. [Col. 0145C] Haeresis quippe est nimis impia, et evangelicae veritatis inimica, quae non portionem aliquam laedere, sed ipsa christianae religionis conatur fundamenta convellere. Quoscumque [a 1Kb] enim rapit ad se, non solum in hoc vitium, sed in multa alia vitia ruere facit: et ipso suadente antiquo hoste, non solum persecutores Ecclesiae, sed etiam sacerdotum ejus, fiunt. Una igitur mente corrigere curemus et insequamur tales, et ab hoste suo Ecclesiam, ejusque fideles et sacerdotes Domini, nitamur liberare. Praestabit vires omnipotens redemptor noster charitati atque justitiae (S. Greg., ep. 36, lib. IV): praestabit nobis, longe a se positis, unitatem Spiritus sui ipse, cujus artificio, quasi in arcae modum, quatuor mundi constructa lateribus, atque imputribilium lignorum compage, et bitumine charitatis adstricta est Ecclesia, ut nullius adversitate Spiritus, nullius venientis extrinsecus tumore fluctus perturbetur. Sed quemadmodum illius gudernante gratia, petendum est, ut nulla nos superveniens exterius unda conturbet, ita ex totis orandum [Col. 0145D] est visceribus, frater charissime, ut suae providentiae dextera cumulum sentinae nobis interioris exhauriat. Adversarius quippe diabolus, qui contra humiles saeviens, sicut leo rugiens circuit, quaerens quem devoret (I S. Petr., V), non jam, ut cernimus, caulas circuivit [b 1Kb] , sed ita valide in quibusdam Ecclesiae necessariis membris dentem figit, ut nulli dubium, [Col. 0146] quia nisi unanimiter, faciente Domino, cunctorum provida pastorum turba concurrat, omne (quod absit) citius ovile dilaniet.

I. Quapropter detractores, qui divina auctoritate eradicandi sunt, et fautores inimicorum, ab episcopali submovemus accusatione.

II. Similiter ne summorum quispiam (Hadr., col. 19), minorum accusationibus impietatur, aut dispereat.

III. Neque in re (S. Greg., ep. 30, lib., VIII) certa [Col. 0146B] judicetur sententia, nec ullum judicium, nisi ordinabiliter habitum, teneatur.

IV. Si quis super quibuslibet criminibus clericum pulsandum crediderit, in provincia, in qua (Hadr., col. 8) consistit ille qui pulsatur, suas exerceat [c 1Kb] actiones, nec aestimet eum accusator alibi, aut longius pertrahendum ad judicium. Illi vero, qui pulsatus fuerit, si judices suspectos habuerit, liceat appellare primates.

V. Primates quoque accusatum discutientes episcopum, non ante sententiam proferant damnationis, quam apostolica freti auctoritate, aut reum se ipse confiteatur (An. in const., lib. IX, tit. 40, cod. The., 11, q. 3, Irritum esse episcoporum), aut per innocentes et canonice examinatos regulariter testes convincatur. [Col. 0146C] Aliter irritam esse censemus et injustam episcoporum damnationem, et idcirco a synodo retractandam, ita ut oppressis ab omnibus, in cunctis subveniatur causis.

VI. Caveant (Conc. Carth., IV, c. 28) judices Ecclesiae, ne absente eo cujus causa ventilatur, sententiam proferant, quia irrita erit, qui etiam rationem pro actione fratrum in praesentia dabunt. Proditoris vero nec calumnia, nec vox [d 1Kb] audiatur. Nemo enim debitorem amplius potest cognoscere, quam ille qui injuriam ejusque sustinuit (Cod. The., const. 3, tit. 10, lib. X) nequitiam. Omnes ergo qui in Christo volunt pie vivere necesse est ut ab impiis dissimilibus patiantur opprobria, et despiciantur tamquam stulti et insani (Prosp., sent. 32, ex Aug. in ps. CXXII), qui praesentia bona perdunt, ut invisibilia et futura acquirant. Despectio tamen et irrisio talium in ipsos retorquebitur qui ipsos infestant: quia et abundantia eorum in egestatem, et superbia transibit in confusionem. Et quidquid justis adversitatum vel malorum [Col. 0146D] irrogatur, non est poena criminis, sed virtutis examen. Et sicut aurum, quanto plus excoquitur, tanto melius efficitur: sic justus, quanto plus tribulatur (si ipsam tribulationem patienter portaverit) multo purior et charior Deo redditur. Unde ipsa per se Veritas dicit (S. Matth., V): Beati qui persecutionem patiuntur propter justitiam, quoniam ipsorum est regnum coelorum. [(1) 1Kb] [Col. 0147A] De talibus Dominus per Isaiam loquitur, dicens (Isa., LXVI): Audite verbum Domini, qui tremitis ad verbum ejus. Dixerunt fratres vestri, odientes vos et abjicientes propter nomen meum: Glorificetur Dominus, et videbimus in laetitia vestra: ipsi autem confundentur. Vox populi de civitate, vox de templo, vox Domini reddentis retributionem inimicis suis. Antequam parturiret, peperit: antequam veniret partus ejus, peperit masculum. Quis audivit umquam tale? et quis vidit huic simile? Numquid parturiet terra in die una? aut parturietur a 1Kb] gens simul, quia parturivit et peperit Sion filios suos? Numquid ego, qui alios parere facio, ipse non pariam, dicit Dominus? Si ego, qui generationem caeteris tribuo, sterilis ero, ait Dominus Deus tuus? Laetamini cum Jerusalem, et exultate in ea omnes qui diligitis [Col. 0147B] eam. Gaudete cum ea universi gaudio, qui lugetis super eam, ut sugatis et repleamini ab ubere consolationis ejus, ut mulgeatis et deliciis affluatis ab omnimoda gloria ejus, quia haec dicit Dominus: Ecce ego declinabo super eam quasi fluvium pacis, et quia torrentem inundantem gloriam gentium quam sugetis. Ad ubera portabimini, et super genua blandientur vobis. Quomodo si cui mater blandiatur, ita ego consolabor vos, et in Jerusalem consolabimini. Videbitis, et gaudebit cor vestrum, et ossa vestra sicut herba germinabunt. Et cognoscetur manus Domini servis ejus, et indignabitur inimicis suis. Quia ecce Dominus in igne veniet, et quasi turbo quadriga [b 1Kb] ejus, reddere indignatione furorem suum, et increpationem suam in flamma ignis. Quia in igne Dominus dijudicat [c 1Kb] , et in gladio suo ad omnem [Col. 0147C] carnem, et multiplicabuntur interfecti a Domino. Qui sanctificabantur, et mundos se putabant in hortis post januam intrinsecus, qui comedebant carnem suillam, et abominationem, et murem: simul consumentur, dicit Dominus. Ego autem opera eorum, et cogitationes eorum, venio ut congregem cum omnibus gentibus et linguis: et venient et videbunt gloriam meam, et ponam in eis signum. Et mittam ex eis qui salvati fuerint, ad gentes, in mari, in Africa, in Lydia [d 1Kb] tendentes sagittam in Italiam, et Graeciam, ad insulas longe, ad eos qui non audierunt de me, et non viderunt gloriam meam. Et annuntiabunt gloriam meam gentibus, et adducent omnes fratres vestros de cunctis gentibus donum Domino, in equis, et in quadrigis, et in lecticis, et in mulis, et in carrucis ad montem sanctum meum Jerusalem, dicit [Col. 0147D] Dominus: quomodo si inferant filii Israel munus in vase mundo in domo Domini. Et assumam ex eis in sacerdotes et in levitas, dicit Dominus: Quia sicut coeli novi, et terra nova, quae ego facio stare coram me, dicit Dominus, sic stabit semen vestrum et nomen vestrum. Et erit mensis ex mense, et sabbatum ex sabbato et veniet omni scaro, ut adoret coram facie mea, dicit Dominus. Et egredientur et videbunt cadavera virorum, qui praevaricati sunt in me. Vermis eorum non morietur, et [Col. 0148A] ignis eorum non extinguetur, et erunt usque ad satietatem visionis omni carni. Quid aliud detrahentes faciunt (S. Greg., ep. XLV, lib. VIII), nisi in pulverem flant, atque in oculos suos terram excitant? Et unde plus detractationis perflant, inde magis nihil veritatis vident? Tales tamen, frater charissime, portandi sunt et corrigendi, quia caeci sunt, et duces caecorum (S. Matth., XV). His, charissime, respondi breviter consultis tuis, quae te et omnes episcopos regulariter tenere mandamus. Tuam tamen, frater, monemus prudentiam, ut pro statu Ecclesiae et sacerdotum ejus, pro viribus elaborare studeas, et ordinem sanctae romanae et apostolicae Ecclesiae per omnia teneas, et violari sanctorum decreta non permittas, sed omnes quoscumque potueris, instruas, ut fructuosos manipulos [Col. 0148B] Domino repraesentes. Vale. Data nonis [e 1Kb] junii, Claudio et Aureliano [f 1Kb] viris clarissimis consuribus.



EPISTOLA II. DE AUCTORITATE JUDICIS SEDIS APOSTOLICAE, ET DE EPISCOPIS ACCUSATIS [g 1Kb] .

Felix episcopus universis episcopis per Galliae provincias constitutis, in Domino salutem.

Bonorum operum et spiritualium studiorum Deum auctorem esse (S. Leo. ep. 32) non dubium est, qui eorum incitat mentes et adjuvat actiones. Unde laetari me fecerunt scripta vestra, ex bono studio et ex integritate fidei devotionis vestrae: sed ex afflictione et contritione vestra magna ex parte tristavere. Tristis enim, tristes (Petri Chrysologi, ep. ad Eutychem) [Col. 0148C] legi litteras vestras, et scripta moesta moerore debito percurri: quia sicut nos Ecclesiarum pax, sacerdotumque ejus concordia et tranquillitas plebis audire [h 1Kb] facit gaudium [i 1Kb] , ita nos affligit et dejicit fraterna afflictio. Vos tamen nolite multum tristari (S. Greg. ep. 45, lib. VIII), quia sicut ipsa per se Veritas ait: Si de hoc mundo fuissetis, mundus quod suum erat, diligeret: sed quia de hoc mundo non estis, sed ego elegi vos de mundo, propterea odit vos mundus (S. Joan., XV), id est, mundi amatores. Quidquid tamen hi loquantur, aut adversum vos agant, vos tamen semper integram servate fidem, et puram habetote conscientiam, ut integer spiritus et anima servetur in die Domini (I Thes., V). Nos vero ad supplementum vestrum fratres et coepiscopos nostros [Col. 0148D] vocavimus amplius quam septuaginta, cum quibus haec quae subter habentur inserta, regulariter tractanda decrevimus. Vestris enim epistolis in omnium audientia perlectis, quae multas (ut nostis) querimonias et oppressiones in se continebant vestras, decretisque, quae sunt de accusationibus episcoporum, sancta synodus [Col. 0149A] [(1) 1Kb] dixit: Haec sunt, quae deinceps propter malorum hominum insidias, qui in Ecclesiam et in ecclesiasticos saeviunt viros indifferenter, et conservare firmissime volumus in saeculo: Si quis episcopus ab illis accusatoribus, qui recipiendi sunt, fuerit accusatus, postquam ipse ab eis caritative conventus fuerit, ut ipsam causam emendare debeat, et eam corrigere noluerit, non olim, sed tunc ad summos primates causa ejus canonice deferatur, qui in congruo loco, intra ipsam provinciam, tempore congruo [(2) 1Kb] , id est, autumnali vel aestivo, concilium regulariter convocare debebunt, ita ut ab omnibus ejusdem provinciae episcopis inibi audiatur. Quo et ipse regulariter convocatus; si eum aut infirmitas (cod. The. lib. IX, tit. I, const. 10, 3, q. 2, si episcopus [Col. 0149B] suis fuerit) aut alia gravis necessitas non detinuerit, adesse debebit: quia ultra provinciae terminos accusandi ante licentia non est, qua audientia rogetur. Nam si suis fuerit, aut Ecclesiae sibi commissae rebus expoliatus, aut (quod absit, quod alienum ab omnibus esse debet fidelibus) a sede propria ejectus, aut in detentione aliqua a suis ovibus fuerit sequestratus: tunc canonice antequam in pristino statu restituatur cum omni privilegio sui honoris, et sua omnia, quae insidiis inimicorum suorum ei ablata fuerant, legibus redintegrentur: nec convocari, nec judicari poterit, nisi ipse pro sua necessitate (minime tamen judicandus) advenire sponte elegerit. Nullatenus ergo a quoquam respondere rogetur [a 1Kb] , antequam integerrime [(3) 1Kb] omnia quae per suggestiones inimicorum [Col. 0149C] suorum amiserat, potestati ejus ab honorabili concilio legali ordine redintegrentur [(4) 1Kb] ; praesul vero cum omni honore statui pristino reddatur, et ipse dispositis ordinatisque libere atque secure diu suis, tunc regulariter infra quatuor vel quinque, aut septem [b 1Kb] menses, juxta quod possibilitas ei fuerit, et non ante, convocatus ad tempus, concilio in legitimo et canonico, veniat ad causam: et si ita juste videtur, accusantium propositionibus respondeat. Nam hoc summopere providendum est, ne antequam haec fiant, coactus respondeat, quia contentio semper vitanda est. Adimi namque episcopo episcopatum (Conc. Afr., c. 87), antequam causae ejus exitus appareat, nulli christiano videri jure potest, quia talis [Col. 0149D] praesumptio sacrilegium est, et auctor talium, sacrilegus. Quod si aegrotans fuerit episcopus (3 q. 3, si aegrotans), aut aliqua eum gravis necessitas detinuerit, pro se legatum ad synodum mittat. Nec a [Col. 0150A] communione suspendatur, cui crimen intenditur (Concil. Carth. III, can. 7); nisi ad causam suam dicendam electorum judicum die statuta litteris evocatus, minime occurrerit: hoc est, nisi eum aliqua praeoccupaverit necessitas infra spatium praedictorum mensium, et eo amplius, prout causa dictaverit. Quod si ex utraque parte ad causam dicendam venerint; quia unus absque altero audiri non debet, quaerendum est in judicio, cujus sint conversationis et fidei atque suspicionis accusatores aut qua intentione hoc faciant: quia ad hoc admitti non debent, nisi bonae conversationis et rectae fidei viri, hi videlicet qui omni suspicione careant, et bona vita clareant, neque infames existant. Quod si accusatorum personae in judicio (3, q. 10. Si accusatorum personae) [Col. 0150B] episcoporum culpabiles apparuerint (idem, Conc. Carth.), ad arguendum non admittantur, nisi proprias causas asserere (non tamen criminales) vel ecclesiasticas voluerint. Infamis enim persona (3, q. 7, Infamis persona), nec procurator potest esse, nec cognitor. Absente vero adversario (3, q. 9, Absente adversario), non audiatur accusator: nec sententia, absente parte alia, a judice dicta, ullam obtinebit firmitatem (Vide Anianum in sent. Pauli, lib. V, tit. 2 et 5): neque absens per alium accusari (3, q. 9, Absens per alium), aut accusare potest, nec affinis illis admittatur. Neminem ergo exhiberi de provincia ad provinciam (Vide novellam tertiam libri tertii et Anianum et cod. Theod. const. 4, lib. II, tit. I), vel ad comitatum oportet, nisi ad relationem judicis, ad quem fuerit [Col. 0150C] appellatum, id est, ut auctor semper rei forum sequatur. Si quis autem judicem sibi adversum senserit, vocem appellationis exhibeat quam nulli oportet negari (Huc usque caput 5, coll. Hadr., quibusdam subinde insertis). Peregrina vero judicia (3, q. 6, Peregrina judicia) generali sanctione prohibemus: quia indignum est, ut ab externis judicetur qui comprovinciales (Hadr. coll. 17, ex const. 10, tit. 1, lib. IX, cod. The.) et a se electos debet habere judices. Haec, fratres, ad vestram et omnium coepiscoporum opem et defensionem in synodo unanimiter sunt decreta, ut si forte aliqui (Concil. Hisp. II, c. 13) stultorum vos accusare, qui diabolicae deceptionis errore decepti sunt, voluerint, dum ista legerint vel audierint, [Col. 0150D] resipiscant et ad unitatis concordiam revertantur: et quod prius erat in ultionem, transibit in gloriam. Nam procul dubio multi sunt, qui (secundum apostoli vocem) prurientes auribus, a veritate auditum avertunt, ad fabulas autem convertuntur (I Tim., IV) et ad nocumenta honorum [c 1Kb] transeunt. Ait (idem conc. cit.) autem idem apostolus de infidelium ignorantia: Si cognovissent, numquam Dominum gloriae crucifixissent (I Cor. II). Similiter si hi Dominum perfecte agnovissent et amassent, numquam servos ejus perturbassent, nec verbis aut factis persecuti essent. Quod [d 1Kb] [Col. 0151A] mus, reconciliati sumus Deo per mortem Filii ejus (Rom. V), cur insequimur fratres? Cur perturbamus statum Ecclesiae Dei, et eos qui ei servire debent, affligimus? Martyres enim passi sunt (idem Conc. cit.), non tamen animae eorum occisae sunt in corporis passione, ore Veritatis attestante: Nolite timere eos qui occidunt corpus, animam autem non possunt occidere (I Matth. X). Ubi agnosci oportet, quod si animae martyrum, corpore perempto, suppliciis extingui non possunt, nec animae praedicatorum et doctorum persequi debuissent, aut perturbari, et a Dei famulatu averti, quia cum corporibus non deficiunt. Tales autem perturbatores Ecclesiae non solum praedicta agunt mala, sed et memorias (Conc. Gangrense, cap. 20, interp. Dion.) martyrum execrantur. [Col. 0151B] Quapropter in praefata constituimus synodo, vobisque et omnibus Ecclesiis tenendum et agendum mandamus, ut super memorias martyrum missae celebrentur, ne memoriae eorum a talibus extingui, aut veneratio possit prohiberi. Vos vero, fratres, nolite multum turbari, nolite vexari, sed confortamini in Domino, et in potentia claritatis ejus (Ephes., VI). Habetote interim ista ad suffragium vestrum, apostolica auctoritate decreta: et scitote nos semper paratos habere etiam (si necesse fuerit) usque ad mortem, ad quaecumque vobis necessaria fuerint (Domino opem ferente) perficienda. Illi tamen, auctore Deo, peribunt, et vos stabitis, si tamen labor vester non fuerit inanis, sed plenus fide et charitate. Vae, inquit propheta, qui potum dat amico suo, mittens [Col. 0151C] fel suum (Habac., II). Et iterum sapientissimus Salomon ait (Haec eodem in ep. Felicis II, ad Aegyptios): Qui loquitur iniqua non potest latere, nec praeteriet illum corripiens judicium. In cogitationibus ergo impii interrogatio erit. Sermonum autem illius auditio ad Dominum perveniet, et ad correptionem iniquitatum illius. Quoniam auris zeli audit omnia, et tumultus murmurationum non abscondetur. (Sap., I). Haec enim si amplecti voluissent proprio et sano sensu, ad reprobum sensum minime laberentur: sed per Dei timorem sermonum suorum praecaventes custodiam, piam sanctorum patrum diffinitionem sine quadam nocumenti praesumptione, utique conservassent. Quoniam dicit sacrum eloquium: Consilium bonum conservabit te, et mens bona custodiet te (Prov., II). Non enim [Col. 0151D] de fontibus salutiferis spiritualiter ad acquisitionem aeternae vitae procedunt tales accusationes et detractiones, atque ideo competenter nos beatus Paulus apostolus praemuniens ait: Non debere plus sapere quam oportet sapere, sed sapere ad sobrietatem (Rom., XII), in definitione pietatis perdurantes. Qui enim haec praetereunt, non tantum laesi sunt, decidentes a corroboratione sua, sed insipientiae suae dereliquerunt domibus memoriam, ut in his, in quibus peccaverunt, minime latere potuissent. Gloria [Col. 0152A] enim et contumelia in loquela (Eccles., V), et in loquela linguae hominis [a 1Kb] casus illius est. Ideoque conveniens est, hanc quidem ostensionem reprehensionum illorum nostris actibus inseri, ne ulterius jam talia patiamini, seminantibus eis zizania et scandala, sed laetari in officiis et dogmatibus vestris mereamini. Igitur erubescant, ac talia et hujusmodi blasphemiam subtrahere testinent, si noluerint a sacerdotali nostro collegio segregati, et a totius christiani populi societate divelli. Licet namque de his plura et per necessaria, quae in decretis sedis apostolicae et ab apostolis eorumque successoribus, nostris videlicet praedecessoribus, statuta inveniuntur, dicere et conscribere potuissemus, tamen melius nobis visum est, ut epistolam oratione claudamus. Deus omnipotens et hujus unigenitus Filius, et salvator [Col. 0152B] noster Christus hoc vobis tribuat incitamentum, ut omnibus fratribus et coepiscopis nostris, quibuscumque tribulationibus laborantibus, totis succurratis viribus, et cum eis compatientes, crucem ejusdem Domini Salvatoris portetis, ut veri ipsius discipuli coram omnibus appareatis, ut et vos, et qui vobiscum sunt, hic et in futuro meliora possideatis, quae oculus non vidit, nec auris audivit, nec in cor hominis ascendit, quae preparavit Deus diligentibus se (I Cor., II). Per Dominum nostrum Jesum Christum, per quem et cum quo omnipotenti Deo gloria in saecula saeculorum. Amen. Valere vos opto, charissimi fratres. Data quinto idus augusti, Claudio et Paterno viris clarissimis consularibus (an. Christi 269, nondum mortuo Dionysio).



EPISTOLA III. AD BENIGNUM EPISCOPUM.
[Col. 0152C]

    I. Errant qui Filium non videre Patrem contendunt, eo quod Deum nemo vidit umquam.
    II. Errant affirmantes Filium minorem Patre, quia ille invisibilis, Filius vero visibilis.
    Dilectissimo fratri Benigno episcopo, Felix episcopus, in Domino salutem.


Suscipientes fraternitatis tuae epistolas (Zacharias, ep. V), quibus me requisisti super fidei documentis, quae ab aliis habebantur aliter, quam rectae fidei contineant sacramenta, prout Dominus dedit, pro fraternitatis amore respondere non resultavimus. Semper enim dubia et majora negotia, terminum ab hac [Col. 0152D] sancta sede, a tempore apostolorum, qui eam suis documentis instruxerunt, accipere consueverunt. Et ideo tu recte fecisti, quod hujus sanctae sedis consultis te caeterosque firmari et instrui voluisti.

I.---Continebant enim litterae tuae, fratrumque tuorum, quod quidam dicunt, Filium non posse proprie videre Patrem, quia scriptum est: Deum enim nemo vidit umquam. Et alii fingunt: Ideo minor est Patre Filius, quoniam Pater illi perhibet testimonium. Quidam autem garriunt, quod ideo Patre minor est, [Col. 0153A] quia invisibilis ipse dicitur (S. Joan., I; S. Matth., XVII; S. Marc., IX; S. Luc., IX; I Cor., IV; Colos., I; I Tim., I), Filius vero visibilis comprobatur. Hi enim ignorantes divinarum Scripturarum et apostolorum jura, ex proprio aut adulterino sensu talia fabricant, et seducere corda fidelium quaerunt [(1) 1Kb] . Nos vero ad ipsius fontis originem redeamus, ex quo Filium Patrem semper videre potuisse vel posse, evidentioribus testimoniis Veteris et Novi Testamenti litteris docemus, Salomone dicente: Est tecum sapientia, quae novit opera tua, quae adfuit tibi cum faceres orbem terrarum, et ipsa novit quid sit placitum coram oculis tuis. Et Dominus in Evangelio: Nemo novit Filium nisi Pater, neque Patrem quis novit nisi Filius, et cui voluerit Filius revelare. Et iterum: Nemo Deum [Col. 0153B] vidit umquam, nisi unigenitus Filius, qui est in sinu Patris, ipse narravit. Et iterum Judaeis dixit: Vos non nostis eum, ego autem novi eum. Quod si dixero, quia non novi eum, ero similis vobis, mendax. Item ibi: Qui ex Deo est, hic novit eum: Et iterum: Ego novi eum, quia ab ipso sum. Ecce docuimus quia videt semper Filius Patrem. Quomodo adstruunt eum Patrem non posse videre, in cujus sinu noscitur permanere? Si sereno sensu divinas recenseas Scripturas, invenies non solum Patrem Filio testimonium perhibentem, sed totam simul inseparabilem trinitatem, ipso Domino protestante, qui ait: Ego sum qui testimonium perhibeo de me ipso, et testimonium perhibet de me, qui misit me, Pater (S. Joan., VIII). Et iterum: Si ego testimonium perhibeo de meipso, testimonium [Col. 0153C] meum verum est, quia scio unde venio, et quo vado (Ibidem). Et de Spiritu Sancto: Cum venerit Paracletus spiritus veritatis, ille testimonium perhibebit de me (Joan., XV). Intende, quaeso, intende quoniam, in quibus una testificationis virtus ostenditur, nullus ab alio neque potior neque inferior judicatur.

II.---Saepius ista jam diximus, quia secundum [(2) 1Kb] hominis formam Filius visibilis dicitur, secundum vero deitatis substantiam invisibilis praedicatur, Paulo attestante apostolo: O altitudo, inquit, divitiarum sapientiae et scientiae Dei! quam incomprehensibilia sunt judicia ejus, et investigabiles viae ejus (Rom., XI)! Et in Isaia: Cui similem aestimatis eum, cum sit ipse invisibilis (Isai., XL)? Et item Apostolus: Mihi autem minimo omnium sanctorum data est gratia haec in gentibus, [Col. 0153D] evangelizare investigabiles divitias Christi, et illuminare omnes, quae sit dispositio sacramenti absconditi a saeculis, in quibus omnia creavit (Ephes., III). Item ipse: Qui est, ait, imago Dei invisibilis (Coloss., I). Et ad Colossenses: Ego Paulus minister, qui nunc gaudeo in passionibus meis pro vobis, et suppleo quae desunt tribulationum Christi in carne mea pro corpore ejus, quod est Ecclesia, cujus factus sum ego minister secundum dispensationem Dei in ministerium Christi, [Col. 0154A] quod absconditum fuit a saeculis et a generationibus (Ibidem). Item ibi: Ut consolentur corda eorum in charitate, in omnes divitias adimpletionis intellectus, in agnitionem mysterii, quod est Christus, in quo sunt omnes thesauri sapientiae et scientiae absconditi (Coloss., II). Et in psalmo LXXVI: In mari est via tua, et semitae tuae in aquis multis, et vestigia tua non cognoscentur. Et in Salomone: Sapientiam Dei praecedentem omnia, quis investigabit (Eccl., I)? Item ibi: Radix sapientiae cui revelata est? et astutias illius quis agnovit (Ibidem)? Item ibi: Disciplina sapientiae cui manifestata est, et multiplicationem ingressus illius quis intellexit (Ibidem)? Item ibi: Quoniam mirabilia sunt opera Domini solius, et gloriosa et absconsa, et opera illius invisa hominibus (Eccl., II). Ecce sicut Pater invisibilis [Col. 0154B] est, ita etiam et Filius invenitur. Quomodo ergo ab illis, qui hoc dicunt quod mandastis, in eo quod nobis carnaliter se videri dignatus est, Patre inferior judicatur? Talibus nolite credere vos, et alios ab eorum sensu avertere docete. Vos ergo servite Domino in timore, et exultate ei cum tremore (Psal. II). Apprehendite disciplinam, ne pereatis de via justa. Haec vero (24, q. 1. A recta ergo fide) apostolorum est viva traditio, haec vera charitas, quae praedicanda est, ac veraciter diligenda ac fovenda, atque fiducialiter ab omnibus tenenda. Haec sancta et apostolica mater omnium ecclesiarum (Agath. ep. ad Const. Imp., act. IV. conc. VI aecumenici), Christi Ecclesia, quae per Dei omnipotentis gratiam, a tramite apostolicae traditionis numquam errasse probatur, nec ab haereticis [Col. 0154C] novitatibus depravanda succubuit, sed ut in exordio normam fidei christianae percepit ab auctoribus suis, apostolorum Christi principibus, illibata fine tenus manet, secundum ipsius Domini Salvatoris divinam pollicitationem, qui suorum discipulorum principi in suis fatus est evangeliis: Petre, inquiens, ecce Satanas expetivit ut cribraret vos, sicut qui cribrat triticum. Ego autem pro te rogavi, ut non deficiat fides tua; et tu aliquando conversus, confirma fratres tuos (S Luc., XXII). Consideret itaque vestra excellens prudentia, quam bonum sit persistere in dispensatione vobis credita, et in fide recta, atque haereticis et aemulis Christi repugnare, et numquam a veritatis tramite declinare. Quoniam Dominus et Salvator omnium, cujus fides est, qui pro nobis mori non dubitavit, et proprio nos suo redemit sanguine, fidem beati Petri [Col. 0154D] non defecturam promisit, et confirmare eum fratres suos admonuit: quod apostolicos pontifices, meae exiguitatis praedecessores, confidenter fecisse, semper cunctis est cognitum. Quorum et pusillitas mea, licet impar et minima, pro suscepto tamen divina dignatione ministerio, pedisequa cupit existere. Vae enim nobis erit, qui hujus ministerii onus susceptum habemus, si veritatem Salvatoris nostri Jesu Christi, quam apostoli praedicaverunt, praedicare neglexerimus. Vae erit nobis, si silentio veritatem oppresserimus, quam erogare nummulariis jubemur, id est, christianos populos imbuere et docere. Quid in ipsius futuro Christi dicturi sumus examine, si sermonum [Col. 0155A] ejus veritatem confundimur praedicare? Quid erit de nobis, cum de commissis nobis animabus, et de officio suscepto rationem justus judex Christus Deus noster districtam exegerit (I Cor., IX; S. Matth., XXV)? Ideo, fratres, hortor dilectionem vestram (S. Leo. ep. adv. Manichaeos), obtestor et moneo, ut qua potestis et debetis, sollicitudine vigiletis, ad investigandos haereticos, et inimicos sanctae Dei ecclesiae, et a sanis mentibus, ne pestis haec latius divulgetur, severitate [Col. 0156A] qua potestis, pro viribus extirpetis. Quoniam ut habebit a Deo dignae remunerationis praemium, qui diligentius, quod ad salutem commissae sibi plebis proficiat, fuerit executus: ita ante tribunal Domini de reatu negligentiae se non poterit excusare, quicumque plebem suam contra sacrilegae persuasionis auctores noluerit custodire. Data Nonis Februarii, Claudio et Paterno viris clarissimis consulibus (269 nondum electo Felice).



EPISTOLA IV [(1) 3Kb] . AD MAXIMUM EPISCOPUM ET CLERICOS [a 1Kb] ALEXANDRIAE. De Christi divinitate et humanitate fragmentum. [1Kb]
[Col. 0155]

[Col. 0155A] De incarnatione vero Verbi et fide credimus in Dominum nostrum Jesum Christum ex Maria Virgine [Col. 0155B] natum, quoniam ipse est aeternus Dei Filius: Nec enim hominem assumpsit Dei Filius, ut esset alter praeter ipsum: sed Deus existens perfectus, factus est simul et homo perfectus, incarnatus ex Virgine.

[Col. 0156A] [(2) 1Kb] , , [Col. 0156B] , , , , . , , , , .




[OPERA OMNIA EUTYCHIANI PAPAE.]




[Col. 0155]
DE SANCTO EUTYCHIANO PAPA NOTITIA HISTORICA.

[Col. 0155D] Eutychianus ordinatur papa die V januarii 275, mortuus ann. 283.---Eutychianus Marini seu Martini filius, Etruscus, patria Lunensis, ultimis anni 274 diebus, vel primis sequentis anni 275, Felici successit; die quinta januarii ordinatus fuit feria tertia, quae eo anno cum die quinta januarii concurrit [(1) 1Kb] . Praefuit Ecclesiae romanae annis octo, mensibus undecim, [Col. 0156D] diebus tribus, anno 283, VII idus decembris satis functus, ut in Catalogo Bucheriano legitur: A consulatu Aureliani III et Marcellini, ad consulatum Cari II et Carini, id est, a die quinta januarii anni 275, ad diem septimam decembris anni 283 vel octavam, qua die in indiculo depositionis episcoporum Eutychiani nomen legitur: Sexto idus decembris Eutychiani in Callisti, nempe in coemeterio Callisti. Quare corrigendus Eusebius, qui decem tantum mensibus romanum pontificatum Eutychianum tenuisse [Col. 0157A] scribit: et uti annotat Valesius, annos octo, quos Sixto auxerat, Eutychiano detraxit. Turpius adhuc erravit auctor Pontificalis Damaso adscripti, qui Eutychiani pontificatum a consulatu Aureliani tertio, et Marcellini ad Carum II et Carinum extendit; annumque unum, mensem unum, diem unum sedisse prodit.

De manichaeorum haeresi et Manete.---Sub pontificatu Eutychiani insana Manichaeorum haeresis, in commune humani generis malum exorta est [(1) 1Kb] ; quae utut non minus infamis et ridicula fuit, inter omnes tamen haereses, quae tribus primis Ecclesiae saeculis extulerunt caput, celeberrima evasit, inque orbem terrarum latissime grassata est. Coriphaeus hujus sectae fuit mancipium natione Persa, qui nomen [Col. 0157B] suum Cubricum in illud Manetis seu Manichaei permutavit; missus in carcerem ob acceleratam mortem filio Varananis, Persarum regis, quem per orationem se curaturum spoponderat; inde fuga elapsus, in Mesopotamiam venit, ibique errores somniaque sua disseminavit circa annum 277. Ab Archelao sapientissimo Mesopotamiae archiepiscopo habitis in omnium conventu disputationibus non semel superatus est. Hinc iterum in Persiam rediens a satellitibus Persis detectus, comprehensus, et ad regem adductus fuit, qui, exprobrata Maneti et filii caede, atque fuga e carcere ac vinculis, excoriari eum lege Persica ann. 278 mandavit, ac reliquum corpus bestiis devorandum tradi: cutem vero, qua tanta illius improbitas continebatur, tamquam utrem ante portas suspendi [(2) 1Kb] .

[Col. 0157C] An Eutychianus martyribus sit accensendus?---Eutychianum martyrio obiisse Baronius cum in notis ad Martyrologium, tum in annalibus tradit atque post eum Blondellus [(3) 1Kb] . At inter confessores, ut ait Pagius [(4) 1Kb] , numerandus videtur; tum quia in Indiculo depositionis episcoporum, non vero martyrum a Bucheriani catalogi auctore inscriptus; tum etiam, quia illius obitus eo tempore contigit, quo, Eusebio teste [(5) 1Kb] , Ecclesia Christi altissima pace fruebatur.

Quid decreverit S. Eutychianus?---Commendandus [Col. 0158A] hic sanctus pontifex ob singularem eam religionem, qua martyres prosecutus est. Suis enim manibus, teste auctore libri Pontificalis, duos et quadraginta supra trecentos tumulavit martyres, constituitque ne quis martyrem sine dalmatica aut colobio purpureo sepeliret [(1) 1Kb] . Consuetudinem, quae alioquin obtinuerat, novo decreto asseruit, ut fruges, fabae, et uvae super altari benedicerentur, eam forsan ob causam, ut impugnaret errorem manichaeorum, qui creaturas a malo principio ortas detestabantur.

Eutychiani Epistolae subditae.---Nomine Eutychiani duas commentus est Isidorus Peccator vel Mercator epistolas. Prior ad Joannem et ad omnes episcopos Boeticae provinciae, de fide incarnationis Domini. Posterior ad episcopos per Siciliam constitutos, tria complectitur. [Col. 0158B] 1o De modo recipiendi accusationem adversus clericos. 2o Qui non admittantur ad accusationem religiosorum. 3o De modo procedendi in negotiis ecclesiasticis, cum procedi non debeat modo saeculari. Notas tamen decretalibus suis apposuit auctor, quae vero Eutychiano non conveniunt. Epistola ad episcopos Boeticae data est II idus aprilis, Aureliano et Marcello viris clarissimis coss. Atqui verus Eutychianus Marcellinum scripsisset, non Marcellum notasque Aureliani consulatus numerales de more addidisset. Nil ad veteratoris impudentiam addi potest, qui integrum ex Hilario capitulum, quod extat, et Leonis Magni ad Leonem Augustum epistola 97, c. 3, decretali inseruit suae. Verba quoque, admonemus etiam vestram fraternitatem, etc., petuntur ex Gregorii Magni [Col. 0158C] epistola 25, l. II. Posterior epistola Scripturam laudat ex versione mixta ex Italica et Hieronymiana. Adriani I decreta in gratiam Ingelrami metensis Episcopi interpolat, ut jam erudite observavit Blondellus. LUMPER.




[Col. 0157]
DE DECRETIS EUTYCHIANO ADSCRIPTIS.
(Ex D. Coustantio desumpt.)

[Col. 0157D] ARGUMENTUM.---1. Decreta duo. Unde probet Baronius primum decretum.---2. Unde probari possit secundum.---3. [Col. 0158D] Dalmaticae antiquus in Ecclesia usus.---4, 5. Initium hujus usus Sylvestro perperam tribuitur.---6-15. [Col. 0159A] Duae epistolae ab Isidoro suppositae. Decreta decem Eutychiano adscripta.

1. In libro pontificali Eutychianus constituisse dicitur »ut fruges, fabae et uvae super altario benedicerentur,« necnon »ut quicumque fidelium martyrem sepeliret, sine dalmatica aut colobio purpurato nullatenus sepeliret.« Sed quae in hoc libro cum de aliis pontificibus, tum nominatim de Eutychiano falsa praedicantur, his detrahunt auctoritatem. Verum utrumque admittit ac probat Baronius. Et primum quidem opportune ab hoc papa editum censet, ut adversus nascentem Manichaei haeresim, quae fruges aliasque res corporeas ut a principio mali creatas execrabatur, fideles muniret. Praeterea in opinionis suae gratiam apostolicos citat canones 3, 4 et 5, qui [Col. 0159B] tamen illi, praesertim ex Dyonisii Exigui interpretatione, adversari potius videntur. Nempe can. 4 cavetur ut »offerre non liceat ad altare praeter novas spicas et uvas et oleum ad luminaria et thymiama.« Unde concedendum est saltem his canonibus vetari, ne fabae, quas in altari benedicendas esse vulgatum Eutychiani decretum constituit, in altari offerantur. Tum sancitur can. 5, »ut reliqua poma omnia (seu reliqui omnes fructus) ad domum, primitiae episcopo et presbyteris dirigantur, non offerantur in altari:« ubi id quod Eutychiani decreto in altari offerri praecipitur, his canonibus vetari audimus.

2. Ad decretum alterum quod attinet, idem Annalium parens ejus usum exinde praetextu religionis non tantum erga martyres, sed etiam erga sacros ministros [Col. 0159C] inductum probat tum ex libro IV. Dialog. S. Gregorii papae, cap. 40, ubi Paschasii diaconi dalmaticam ejus feretro superpositam narrat, tum ex gestis synodi romanae anno 513 habitae, in qua idem papa primo praefatur: »Hujus sedis rectoribus mos ultra meritum erupit, ut cum eorum corpora humanda deferuntur, haec dalmaticis contegant, et easdem dalmaticas pro sanctitatis reverentia partiendas populus scindat.« Tum modestus ille pontifex morem illum prohibet his verbis: »Praesenti decreto constituo, ut feretrum, quo Romani pontificis corpus ad sepeliendum ducitur, nullo tegmine veletur.« Simulque unde fluxerit ille usus, innuit dum inter haec addit, »cum adsint multa a sacris corporibus apostolorum martyrumque velamina,« etc. Quasi diceret, [Col. 0159D] Hic honor, qui apostolorum martyrumque corporibus jure delatus est, ad eos, quorum non est par sanctitas, immerito fuit translatus. Ut autem hunc honorem Eutychianus martyribus decerneret, ea excogitari potest causa, quod Manichaei sanctorum martyrum cultum non secus atque idololatriam respuebant.

3. Nec negandum colobii aut dalmaticarum voces antiquas esse. In vita S. Cypriani a Pontio scripta legimus: »Et cum se dalmatica exspoliasset (Cyprianus), et diaconibus tradidisset, in linea stetit.« Antiquus auctor, Quaest. Vet. et Nov. Test. apud Augustinum, Append. t. III, c. 49, cum romanae ecclesiae diaconis ita expostulat: »Quasi non hodie diaconi dalmaticis induantur sicut episcopi.« Ubi et [Col. 0160A] dalmaticarum usum episcoporum proprium esse, et a romanis diaconis per arrogantiam usurpatum esse notat. Scribit et Cyprianus tolonensis episcopus in Vita S. Caesarii arelatensis episcopi, eo ipso tempore, quo Symmachus papa Caesarium »concesso specialiter pallii decoravit privilegio, diaconos quoque ipsius ad Romanae instar ecclesiae dalmaticarum fecisse habitu praeeminere.« Testatur Gregorius, lib. IX, epist. 107, Aregium poposcisse, ut sibi et archidiacono suo utendi dalmaticis licentiam praeberet. Quod ut »novum non inconsulte et subito« permisit, sed postmodum concedens, ipsas etiam dalmaticas ei Cyriaci abbatis opera transmisit. In bibliotheca Floriacensi istud legitur Zachariae papae ad Austrobertum episcopum viennensem scribentis: »Dalmaticam usibus [Col. 0160B] vestris misimus: ut quia ecclesia vestra ab hac sede doctrinam fidei percepit et morem habitus sacerdotalis, ab illa etiam percipiat decorem honoris.«

4. Hinc colligere est quae fides habenda sit vulgato Anastasio de Silvestro scribenti: »Et hoc constituit, ut diaconi dalmaticis in Ecclesia uterentur,« si praesertim hoc decretum non tantum de Romanis, sed de quibuslibet diaconis dictum intelligatur. Inde etiam refellitur quod alii dicunt, dalmaticarum usum in Ecclesiam primum a Silvestro invectum esse, cum antea colobiis uterentur sacerdotes; aut quod in Silvestri Vita a Combefisio edita narratur, Euphrosynum scilicet Pamphyliae episcopum Romam venientem colobium S. Jacobi fratris Domini secum attulisse, [Col. 0160C] et cum eo indutus sacra peregisset, inde quidem factum esse ut Romani sacerdotes colobiis uterentur, sed postea nuditatis brachiorum tegendae gratia colobia in dalmaticas fuisse commutata; seu quod Anselmus Lucensis a Ducangio laudatus tradit: »A sancto Silvestro et presbyteris ejus colobiorum usus sumpsit initium, et Marcus ac Julius et Liberius ex ordine usi sunt. Post hos autem colobia in dalmaticas sunt commutata.« Unde sequeretur, ut dalmaticarum usum non Silvester, sed Damasus primus in Ecclesiam invexisse dicendus esset. Sed et quod de Cypriani dalmatica ex ejus Vita a Pontio scripta diximus, ejus usum in Ecclesia et Damaso et Silvestro antiquiorem esse persuadet: sicut ex testimoniis mox allatis conficitur, eumdem colobiorum usu vulgo creditum [Col. 0160D] esse recentiorem.

5. Colobia autem, sicut et dalmaticae, erant tunicae talares. Hoc distabant dalmaticae a tunicis et colobiis, quod dalmaticis amplae erant manicae, tunicis strictae, colobiis vel nullae vel breves. De colobiis cum brevibus manicis habemus illud Cassiani, de Habitu monach., c. 5: »Colobiis quoque lineis induti, quae vix ad cubitorum initia pertingunt, nudas de reliquo circumferunt manus.« Dorotheus vero doct. 1. quaerit, cur monachorum colobium manicis careat, cum caeterorum omnium manicatum sit. Idem et ubi addidit: »Colobium nostrum habet signum purpureum,« rursum quaerit: Quid sibi vult signum purpureum?« ac respondet: »Unusquisque militans regi purpuram [Col. 0161A] habet in chlamyde.« Et haec quidem ratio ad decretum accommodari potest quod expendimus, quo nimirum cavetur, ne quis martyrem sine colobio purpurato sepeliat. Quapropter haec paulo fusius edisseruisse non piguit, siquidem ad decretorum nonnullorum seu veritatem, seu falsitatem probandam inde lux affulget.

6. In editionibus conciliorum duabus adulterinis Eutychiani epistolis, quae ex Isidori Mercatoris officina prodierunt, quaeque cum caeteris ejusdem officinae opificiis a nobis edentur, alia decem subjiciuntur decreta e variis canonum compilationibus collecta. Et primum quidem e Gratiano II, quaest. 3, c. 91, sic refertur: »Si quis episcopus aut abbas presbytero aut monacho suo jusserit missas pro haereticis (addunt alii collectores mortuis) cantare, non licet et non [Col. 0161B] expedit eis obedire:« Sed hoc tenuis quaedam portio est amplioris decreti, quod Anselmus lib. II, sec. ms. German., cap. 117; Burchardus, lib. XIX, c. 105, et Ivo, p. 13, c. 117, pariter Eutychiano adscriptum exhibent in hunc modum: »Si quis dederit aut acceperit communionem de manu haeretici, et nescit quod Ecclesia catholica contradicit, postea intelligens, annum unum poeniteat. Si autem scit, et neglexerit, et postea poenitentiam egerit, decem annos poeniteat: alii judicant septem: et humanius alii, quinque poeniteat. Si quis permiserit haereticum missam suam celebrare in Ecclesia catholica, et nescit, quadraginta dies poeniteat. Si pro reverentia ejus, annum unum poeniteat. Si pro damnatione Ecclesiae catholicae [a 1Kb] et consuetudinis Romanorum, projiciatur [Col. 0161C] ab Ecclesia sicut haereticus, [b 1Kb] nisi habeat poenitentiam: si habuerit, decem annos poeniteat. Si recesserit ab Ecclesia catholica in congregationem haereticorum, et aliis persuaserit, et postea poenitentiam egerit, duodecim annos poeniteat, quatuor (apud Anselmum tres) annos extra ecclesiam, et sex (apud eumdem septem) inter auditores, et duos adhuc extra communionem. De his in [c 1Kb] canone dicitur, ut decimo anno communionem sine oblatione accipiant. Si episcopus aut abbas jubet monacho suo pro haereticis mortuis missas cantare (en verba a Gratiano laudata) non licet et non expedit obedire eis. Si presbytero contigerit, ubi missam cantaverit, et alius recitaverit nomina mortuorum, et [d 1Kb] simul nominaverit haereticos [Col. 0161D] cum catholicis, si post missam intellexerit, hebdomada [e 1Kb] poeniteat: si frequenter fecerit, annum integrum poeniteat. Si quis autem pro morte haeretici missam ordinaverit, ut pro religione sua [f 1Kb] ejus reliquias ibi tenuerit, et nescit differentiam catholicae fidei; et postea intellexerit, poenitentiamque egerit, reliquias ibi debet igne concremare, et annum unum poeniteat. Si autem scit, et neglexerit, poenitentia commotus [g 1Kb] decem annos poeniteat. Si quis a fide [Col. 0162A] catholica discesserit sine ulla necessitate, et postea ex toto animo poenitentiam acceperit, tres annos extra ecclesiam, id est inter audientes, juxta nicaenum concilium (Can. 11) septem annos in ecclesiis inter poenitentes, et duos annos adhuc extra communionem poeniteat.« In ms. German. Anselmi collectionem complectente proxime legimus: »Tres annos poeniteat extra ecclesiam, unum inter audientes, juxta nicaenum concilium;« quod primo placuerat, quia audientes in ecclesiam intrabant, et ibi lectiones et conciones cum fidelibus aliis audiebant. Sed hanc lectionem non permittit laudatum nicaenum concilium, cujus verbis decreti hujus concinnator verba extra ecclesiam temere adjecit. Ut autem sileam in hoc decreto repetitum missae nomen aliaque saeculum Eutychiano recentius redolere, inscriptionis ejus falsitatem [Col. 0162B] citatum nicaenum concilium, quod quadraginta duobus annis post Eutychiani mortem celebratum est, plane prodit. Neque vero sibi constat Gratianus: nam majorem ejusdem partem XXIV, quaest. I, c. 41, Julio adscribit. At ex capite 2 Poenitentialis Hieronymo attributi, iis varietatibus quas ad marginem annotavimus exceptis, totum descriptum est.

7. Alterum: »Nihilominus etiam,« etc., quo abbatissa puellam virginem vel viduam velare prohibetur, ex Gratiano, XX, quaest. II, cap. 3, descriptum, apud Burchardum quoque lib. VIII, c. 17, et Ivonem p. 7, c. 38, ut ex decretis Eutychiani, c. 13, profertur. Est autem Parisiensis VI concilii, anno 829 habiti, lib. I, cap. 43.

[Col. 0162C] 8. Tertium: »Praedicandum est etiam ut perjurium fideles caveant,« etc., depromptum est ex Gratiano, XXII, quaest. I, c. 17, qui quidem priores secutus est canonum collectores, Anselmum, lib. II, secundum ms. German., c. 58, Burchardum, lib. XII, c. 14, Ivonem, p. 12, c. 71, apud quos velut ex decretis Eutychiani, c. 26, pariter citatur. Pertinet tamen ad Theodulfum Aurelianensem episcopum, cap. 26, apud Sirmondum, tom. II conc. Gall., pag. 217.

9. His subjicitur quartum: »Si quis membrorum truncationes, et domorum incendia fecerit, sive fieri jusserit, aut facienti consenserit, quo usque de his unicuique legaliter et amicabiliter coram episcopo civitatis aliisque civibus non emendaverit, ab Ecclesia se privatum cognoscat. Si vero post secundam et [Col. 0162D] tertiam conventionem cuncta, in quibus arguitur, non emendaverit, tamquam ethnicus et publicanus ab omni christianorum collegio separetur« quod licet Gratianus, XXIII, quaest. 8, c. 31, post Ivonem, p. 13, c. 40, et Burchardum, lib. XI, c. 30, Eutychiano attribuat, eo tamen recentius jure videatur.

10. Quintum: »Si quis gentilis gentilem uxorem dimiserit ante baptismum;« et sextum, Simili modo si unus ex conjugatis baptizatus est et alter gentilis,« [Col. 0163A] Gratianus XXVIII, quaest. 1, c. 2 et 3 suppeditat. Huic praeluserant Burchardus, lib. XI, c. 59 et 60, necnon Ivo, p. 8, c. 195 et 196. Utrumque descriptum est ex Poenitentiali Theodori Cantuar. cap. 13 et 45, ut videre est apud Petitum, tom. I, pag. 11, et Dacherium Spicileg., tom. IX.

11. Quod septimo loco e Gratiano, XXXV, quaest. 6, c. 7, descriptum est de juramento synodali, cujus initium: »Episcopus in synodo residens, post congruam exhortationem, septem ex plebe ejus parochiae, vel eo amplius, prout viderit expedire, maturiores, honestiores atque veraciores viros debet in medium advocare, etc.« eadem ratione refertur et apud Anselmum lib. VI, secundum ms. German., c. 146. Extat et apud Burchardum, lib. I, cap. 91 et 92, velut ex [Col. 0163B] decretis Eutychiani papae, cap. 9. Sed apud hunc cap. 92 et 93 subjiciuntur 88 capitula, de quibus velut ex ejusdem Eutychiani praecepto interrogandi sint qui prius sacramento synodali se constrinxerint. Porro omnes illi collectores in hac sacramenti formula consentiunt, qua »allatis Sanctorum pignoribus,« a jurante exigitur »quod tu nec propter amorem, nec propter timorem, nec propter praemium, nec propter parentelam ullatenus celes episcopum, aut ejus missum cui hoc inquirere jusserit, quandocumque ex hoc te interrogaverit. Sic te Deus adjuvet, et istae Sanctorum reliquiae.« Cui similis est ista interrogandi formula apud Gratianum, ibid., c. 5, relata in hunc modum: »De ista parentela, quam dicunt esse inter illum N. et inter illam ejus conjugem [Col. 0163C] N. quidquid inde scis aut audisti a tuis vicinis, aut a tuis antiquioribus propinquis, quod tu per nullum ingenium, nec propter amorem, nec propter timorem, aut per praemium, aut per consanguinitatem celabis episcopum tuum, aut ejus missum cui hoc inquirere jusserit, quandocumque te ex hoc interrogaverit. Sic te Deus adjuvet, et istae Sanctorum reliquiae.« Atqui haec novissima formula (quae et apud Burchardum lib. VII, c. 25, et apud Ivonem, p. 9, c. 61, anepigrapha est; neque enim, ut putarunt Pithaeani fratres, ad hanc pertinet superioribus decretis praefixa Gregorii ex concilio Rom. citatio) a Gratiano ut ex Ordine Romano citatur. Probabile est igitur et ex eodem Ordine repetitum esse superius decretum.

[Col. 0163D] 12. Fatendum tamen est in romanam Ecclesiam hujusmodi morem nonnisi sequioribus saeculis invectum [Col. 0164A] esse, et in ea, sicut et in Oriente, saltem ad sextum usque saeculum, hunc obtinuisse usum, ut testimonium dicturi Evangelia sibi proposita, nulla sacrarum reliquiarum mentione facta, tangerent: cujus rei fidem facient epistola 15 Vigilii papae, n. 2, Pelagii I fragmentum 44, ad Decoratum, Mopsuestenae synodi gesta concilii quinti generalis actioni 5 inserta, sextum concilium generale, act. 14, pag. 977. Superioris autem formulae adhibendae, seu supra Reliquias jurandi praeceptum apud Baluzium, tom. I, Capitul. in Capitulari IV, anni 803, sive de lege Ripuariense, cap. 57, pag. 398, et apud Sirmondum tom. II, conc. Gall., pag. 246, legitur his verbis: »Omne sacramentum in Ecclesia aut supra reliquias juretur: et quod in Ecclesia jurandum est, vel cum [Col. 0164B] sex electis, vel, si duodecim esse debent, quales potuerit invenire; et sic juret: Sic illum Deus adjuvet, et illi Sancti quorum istae reliquiae sunt, ut dicat veritatem.« Ejusdem rei praeceptum atque usum apud praedictum Baluzium, pag. 60, videre est in Dagoberti regis Capitulari II, anni 630, sive lege Alamannorum, cap. 7, ubi sancitur: »Ista sacramenta debent esse jurata, ut illi conjuratores manus suas super capsam ponant, et ille solus, cui causa requiretur, verba tantum dicat, et super omnium manus manum suam imponat, ut sic illi Deus adjuvet vel illae reliquiae, etc.« Vide concilium Francofordiense anno 794 celebratum, can. 9, ubi aut tactis Evangeliis, aut coram propositis reliquiis jurandi mos indicatur.

13. Decretum illud: Malum magnum ebrietatis, [Col. 0164C] quod ex librorum XVI, libro XIV, cap. 2, vulgatum est, quodque apud Burchardum, lib. XVI, cap. 2, et Ivonem, p. 13, c. 71, offendimus, est Moguntiaci concilii anno 813 celebrati, canon 46.

14. Quod huic subjicitur: »Episcopi ac Dei ministri non debent comessationibus et vinolentiis nimiis incumbere,« velut ex iisdem libris, ibid., c. 3, descriptum, similiter et Burchardus, lib. XVI, c. 3, et Ivo, part. XIII, c. 70, exhibent, ac nihilo magis ad Eutychianum pertinet, sed ad Remense secundum concilium, anno 813 habitum, cujus est canon 18.

15. Postremum: Observandum est nobis, quo ministris Dei praescribitur quibuscum convivari ipsis liceat, ex librorum XVI, lib. XIV, cap. 10, desumptum, et eadem ratione a Burchardo, lib. XVI, c. 10, et [Col. 0164D] Ivone, p. 11, c. 78, laudatum, est Capitularis Theodulfi episcopi Aurelianensis caput 13.




[Col. 0163]
EUTYCHIANI PAPAE EXHORTATIO AD PRESBYTEROS EX ANTIQUO CODICE VATICANO. (S)*

[Col. 0163D] Fratres et sacerdotes Domini, cooperatores nostri ordinis estis. Nos quidem, quamvis indigni, locum Auron tenemus; vos locum Eleazari et Ithamaris: nos vice duodecim apostolorum fungimur; vos ad formam septuaginta duorum discipulorum estis: nos pastores vestri sumus; vos plebis vobis commissae: [Col. 0164D] nos de vobis rationem reddituri sumus summo pastori Domino nostro Jesu Christo; vos de plebe vobis commissa: nos de vobis pastoribus; vos vero de ovibus, id est de plebibus vobis commendatis: et ideo, filii charissimi, praevideamus periculum tanti officii nobis commissi. Admonemus itaque et obsecramus [Col. 0165A] fraternitatem vestram, ut quae vestrae nostraeque saluti, suggerimus, memoriae commendetis. Inprimis admonemus ut vita et conversatio vestra irreprehensibilis sit: scilicet, ut cella vestra sit juxta ecclesiam, et in domibus vestris feminas non habeatis: omni nocte ad nocturnas surgite; cursum vestrum certis horis decantate: missarum celebrationes religiose peragite: corpus et sanguinem Domini cum timore et reverentia sumite. Nullus scaccis vel alearum ludis intendat: vasa sacra manibus propriis abluite et extergite. Nullus cantet missam nisi jejunus: nullus cantet qui non communicet: nullus cantet sine amictu, alba, stola, manipulo, id est fanone et casula, et haec vestimenta nitida sint, et ad nullos alios usus sint. Nullus in alba qua in suos usus utitur cantet. [Col. 0165B] Nullus in ligneo aut in vitreo calice audeat missam celebrare. Nulla femina ad altare accedat, nec calicem Domini tangat; corporale mundissimum sit. Altare sit coopertum de mundis linteis. Super altare nihil ponatur, nisi capsae et reliquiae et quatuor Evangelia, aut pyxis cum corpore Domini ad viaticum infirmorum: caetera in nitido loco recondantur. Missale plenarium, lectionarium, antiphonarium; et librum quadraginta homiliarum unusquisque habeat. Locus in secretario vel juxta altare sit praeparatus ubi aqua effundatur, quando sacra vasa abluuntur, et ubi vas nitidum dependeat cum aqua, ut sacerdos manus lavet post communionem. Ecclesiae sint bene coopertae et cameratae, et atrium ecclesiae sit undique munitum.

[Col. 0165C] Nullus extra ecclesiam per domos, nec in locis non consecratis missam cantet: nullus solus cantet missam: omnis presbyter clericum vel scholarem habeat qui epistolam vel lectionem legat, et ei ad missam respondeat, et cum quo psalmos cantet. Infirmos visitate, et eos ad confessionem reconciliate, et juxta apostolum oleo sancto ungite, et manu propria communicate. Nullus praesumat tradere communionem laico vel feminae ad deferendum infirmo: nullus sacrum chrisma vendat: nullus vestrum pro baptizandis infantibus, vel pro reconciliandis peccatoribus vel infirmis, aut pro mortuis sepeliendis, vel pro consecrandis ecclesiis, praemium aut pretium sive [Col. 0165D] munus exigat, vel ecclesias aliquorum data pecunia vel aliquo malo ingenio subripiat. Videte ut per negligentiam vestram nullus infans sine baptismo moriatur. Nullus vestrum sit ebriosus vel litigiosus: nullus arma portet in seditione, nisi verbum Domini. Nullus canum vel avium jocis inserviat: nullus in tabernis manducet et bibat. Unusquisque vestrum, quantum sapit, plebi suae de evangelio, vel de epistola, vel aliqua divina scriptura in dominicis et festivis diebus annuntiet. Curam gerat pauperum, peregrinorum, orphanorum, praebens eis refectionis hospitium, ut sustentationem habeant. Discordes ad concordiam revocet: viduas defendat, ut in his et aliis hujusmodi totius boni exemplum praebeat. Omni die dominico ante missam aquam benedictam faciat, et plebem suam et loca fidelium adspergat, et ad hoc solum [Col. 0166A] agendum unum vas habeat, et circa atrium suum vel circa ecclesiam ad processionem eat. Sacra vasa et vestimenta sacerdotalia nolite in vadimonium dare negotiatori, vel alicui saeculari. Nullus vestrum minus digne poenitentem cujuscumque rei gratia ad reconciliationem adducat, et ei testimonium reconciliationis ferat. Nullus vestrum usuram exigat, et conductor sui fenoris existat. Res et facultates, quas per diem ordinationis vestrae acquiritis, ad ecclesiam ad quam titulati estis, vel cui deservitis, pertinere sciatis.

Nullus sine conscientia et consensu episcopi ecclesiam acquirat et obtineat: nullus per potestatem saecularium ecclesiam teneat: nullus ecclesiam, ad quam titulatus est, dimittat, et ad aliam migret: nullus [Col. 0166B] plures ecclesias sine adjutorio aliorum presbyterorum habeat: nullatenus una ecclesia inter plures dividatur. Nullus alterius parochianum, nisi in itinere, aut si ad placitum fuerit, ad missam recipiat: nullus in alterius ecclesia, vel parochia missam cantet, absque proprii voluntate et rogatu presbyteri: nullus decimam ad aliam ecclesiam pertinentem recipiat. Nullus poenitentem invitet carnem manducare et vinum bibere, nisi pro eo ad praesens eleemosyna fiat. Nullus praesumat baptizare, praeter in vigilia Paschae et Pentecostes, nisi pro necessitate et periculo mortis. Unusquisque fontes lapideos habeat: quod si non potest habere lapideos, habeat vas aliud ad hoc paratum, in quo nihil aliud fiat. Videte ut omnibus parochianis vestris symbolum et orationem dominicam [Col. 0166C] insinuetis. Jejunium quatuor temporum, et rogationum, et litaniae majoris, plebibus vestris omnibus modis observandum indicite. Feria quarta ante XL, plebem ad confessionem invitate, et eis juxta qualitatem delicti Poenitentiam injungite, non ex corde vestro, sed sicut in poenitentiali scriptum est. Tribus temporibus in anno, id est in natali Domini et Pascha et Pentecoste omnes fideles ad communionem corporis et sanguinis, exceptis poenitentibus, quibus prohibitum est, accedere admonete. Certis temporibus conjugatos ab uxoribus abstinere exhortamini, id est ab Adventu Domini usque ad transactas octavas Epiphaniae; et a Septuagesima usque ad transactas octavas [Col. 0166D] Paschae; et a Rogationibus usque ad transactas octavas Pentecostes. Praeterea, in omnibus sabbatis usque ad feriam secundam et vigilia sanctae Mariae, et sancti Joannis, et apostolorum, et vigiliis indictis aliorum sanctorum, et eorum festis, eulogias post missam dominicis diebus plebi tribuite. Nullus presbyter in itinere sine orario, id est stola, incedat. Nullus vestrum vestimentis laicalibus et diversis coloribus induatur. Nullus rem aut possessionem ecclesiae aut mancipium vendere, aut commutare aut aliquo ingenio ab ea alienare praesumat.

Diem dominicum et alias festivitates absque servili opere a vespera in vesperam celebrare docete. Cantus et choreas mulierum et ludos joculatorios, et cantiones in ecclesia et in atrio fieri prohibete. Carmina diabolica quae super mortuos nocturnis horis vulgus [Col. 0167A] facere solet, et cachinnos quos exercet, sub contestatione Dei omnipotentis fieri vetate. Cum excommunicatis nolite communicare: nullus praesumat cum eis vel missam cantare, sed et plebibus vobis commendatis hoc annuntiate. Nullus vestrum ad nuptias eat: omnibus denuntiate ut nullus nisi publice celebratis nuptiis uxorem ducat: nullus sponsam alterius accipiat, et nuptias fieri prohibete ab adventu Domini usque ad transactas octavas Epiphaniae, et a Septuagesima usque ad transactum paschae clusum, et a Rogationibus usque ad transactas octavas Pentecostes. Raptum omnibus modis prohibete, et ut ad proximam sui sanguinis feminam vel cum consanguineis suis usque ad septimam generationem nullus accedat, anathematizate. Pastores omnes et alios servientes [Col. 0167B] suos ut unusquisque ad ecclesiam dominicis vel festivis diebus venire faciat admonete. Patrini filiolis suis spiritualibus symbolum, et orationem dominicam insinuent, vel docere eos faciant. Chrisma sub sigillo sit, aut sub sera, propter quosdam infideles. De mysterio vobis commisso vos admonere curamus, ut unusquisque vestrum, si fieri potest, expositionem symboli et orationis dominicae juxta traditionem orthodoxorum patrum penes se habeat scriptam, et eam pleniter intelligat, et inde populum sibi commissum assidue praedicando instruat, et, si non noverit, saltem secum teneat et credat. Orationes quoque missarum et praefationes et canonem bene intelligat, et si non saltem distincte ac memoriter valeat [Col. 0167C] proferre, epistolam et evangelium bene legere possit, [Col. 0168A] et utinam sensum ad litteram possit manifestare! Psalmorum versus et distinctiones regulariter ex corde cum canticis consuetudinariis pronuntiare sciat. Sermonem Athanasii episcopi, cujus initium est »Quicumque vult« memoriter teneat et omni die cantet. Exorcismos et orationes ad catechumenum faciendum, et ad fontem baptismi consecrandum, aut reliquas orationes super masculum et feminam singulariter et pluraliter valeat et sciat distincte proferre, et ordinem baptizandi ad succurrendum infirmis et ordinem reconciliandi secundum auctoritatem canonum, et ordinem unguendi infirmos unusquisque habeat et prudenter sciat. Ad infirmos quoque visitandos, et ad reconciliandum eos invitatus spontaneus currat, et eorum necessitati, non pro lucro terreno, [Col. 0168B] sed pro illa charitate qua Christus nos dilexit, subveniat, et orationes et septem psalmos speciales circa eos decantare curet. Similiter ordinem in exequiis defunctorum agendis, preces, exorcismos quoque salis et aquae memoriter teneat: cantum nocturnum, atque diurnum sciat. Computum si non majorem, saltem minorem, id est epactas concurrentes, terminos regulares, et si potest, caetera sciat. Martyrologium et poenitentialem sapiat. Libellum istum unusquisque habeat et frequenter legat, ne oblivioni tradat ea quae sunt sibi observanda. Quod, fratres charissimi, ut memoriter retinere et salubriter peragere valeamus, omnipotens Deus nobis concedere dignetur, cujus regnum et imperium sine fine permanet [Col. 0168C] in saecula saeculorum. Amen.




[Col. 0167]
SANCTI EUTYCHIANI PAPAE ET MARTYRIS EPISTOLA ET DECRETA DUBIA. (G,S)



EPISTOLA I [(1) 1Kb] . AD JOANNEM ET AD OMNES EPISCOPOS BEOTICAE PROVINCIAE. De fide Incarnationis Domini. Christus ut salva proprietate utriusque naturae, verus Deus, et homo verus extiterit.
[Col. 0167D]

Charissimis fratribus Joanni et omnibus per Beoticam provinciam constitutis episcopis, Eutychianus episcopus in Domino salutem.

Hortatur nos aequitas postulationis, desiderio fraternitatis tuae (Symm. ep. 5, ad S. Caesarium), gratanter annuere [a 1Kb] , et consultis tuis breviter respondere. [Col. 0168C] Et quamvis dilectionem tuam sciam ad omne opus bonum esse devotam (S. Leo, ep. 46), ut tamen efficacior fiat ad illos, qui sane non sapiunt, qualiter eos de incarnatione Salvatoris nostri informare debeas, mandamus. Unum igitur hoc immobile fundamentum, [Col. 0168D] una haec felix fidei petra, Petri ore confessa: Tu es, inquit, Christus Filius Dei vivi (S. Matth., XVI), tanta in se argumenta sustinens veritatis, quantae perversitatis quaestiones, et infidelitatis calumniae movebuntur (S. Leo, p. 97, ex S. Hilarii libris de Trinitate, quos citat.). Jam in caeteris dispensatio voluntatis paternae sit. Ergo partus et corpus, postque crux, mors inferni, salus nostra est [b 1Kb] humani enim generis causa Dei Filius natus ex Virgine est et Spiritu sancto, ipso [Col. 0169A] sibi in hac operatione famulante, et sua, Dei videlicet, inumbrante virtute, corporis sibi initia consevit, et exordia carnis instituit [a 1Kb] , ut homo factus ex virgine, naturam in se carnis acciperet, per quam hujus admixtionis societatem, sanctificatum in eo universi humani generis corpus existeret. Et quemadmodum omnes in ipso per id, quod corporeum se esse voluit, conderentur, ita rursum in omnes ipse per id, quod ejus est invisibile, referretur. Dei igitur imago invisibilis, pudorem humani exordii non recusavit, et per conceptionem, partum, vagitum, et cunas, omnesque nostrae naturae contumelias transcurrit. Quid tandem dignum a nobis tantae dignationis affectu [b 1Kb] rependetur? Inenarrabilis ergo a Deo originis, unus unigenitus Deus, in corporis humani formam [Col. 0169B] sanctae Virginis utero insertus accrescit: qui omnia continet, intra quem, et per quem cuncta sunt, humani partus lege profertur. Ad cujus vocem archangeli, atque angeli tremunt, coelum et terra, et omnia hujus mundi resolvuntur elementa, vagitus [c 1Kb] infantiae auditur. Qui invisibilis et incomprehensibilis est, non visu, sensu, tactuque moderandus, cunis est obvolutus. Haec si quis indigna Deo recolit, tanto se majoris beneficii obnoxium confitetur, quanto minus haec Dei convenerunt majestati. Non ille eguit homo effici per quem homo factus est: sed nos eguimus, ut Deus caro fieret, et habitaret in nobis, id est, assumptione carnis, unus interna universae carnis incoleret. Humilitas ejus nostra nobilitas est: contumelia ejus honor noster est. Quod ille Deus in carne consistens, [Col. 0169C] hoc nos vicissim in Deum ex carne renovati. Plane [d 1Kb] vitam suam nescit, qui Christum Jesum ut verum Deum, ita et verum [e 1Kb] ignorat hominem. Et ejus dem periculi res est, Jesum Christum, vel Spiritum sanctum, Deum non credere, vel carnem nostri corporis in Christo denegaret (Idem S. Leo, ibidem, ex eodem S. Hilario). Omnis ergo, ait, qui confitebitur me coram hominibus, confitebor et ego eum coram Patre meo, qui in coelis est: qui autem negaverit me coram hominibus, negabo et eum coram Patre meo, qui est in coelis (Matth. X). Haec Verbum caro factum (S. Joan. I) loquebatur, et homo Jesus Christus, Dominus majestatis docebat, mediator ipse in se ad salutem Ecclesiae constitutus et ipso illo inter Deum et homines mediatoris sacramento, utrimque unus existens, [Col. 0169D] dum ipse ex urbis in idipsum naturis, naturae utriusque res eadem est; ita tamen, ut neutro careret in utroque, ne forte Deus esse, homo nascendo, desineret: et homo rursum, Deus manendo, non esset. Haec itaque humanae beatitudinis fides vera est, Deum et hominem praedicare, Verbum et carnem confiteri: neque Deum nescire, quod homo sit: neque carnem ignorare quod Verbum sit. Natus igitur unigenitus Deus ex virgine homo (Idem, eadem epistola, ex eodem [Col. 0170A] S. Hilario), et secundum plenitudinem temporum in semetipso profuturus in Deum hominem, hunc per omnia evangelici sermonis modum tenuit, ut se Dei Filium credi doceret, et hominis filium praedicaret et admoneret, loquens et gerens homo universa quae Dei sunt, loquens et gerens deinde Deus universa quae hominis sunt; ita tamen, ut ipso illo utriusque generis sermone, nunquam nisi cum significatione hominis locutus sit et Dei. Haec [f 1Kb] itaque fallendi simplices atque ignorantes, haereticis occasio est, ut quae ab eo secundum hominem dicta sunt, dicta esse secundum divinae naturae infirmitatem mentiantur: et quia unus atque idem est, loquens omnia quae loquitur de semetipso, omnia eum de divinitate locutum esse contendant. Nec sane negamus, totum illum, qui ei [Col. 0170B] manet, naturae suae esse sermonem. Sed si Jesus Christus et homo et Deus, et neque cum homo sit tum primum Deus, neque tum, cum et homo sit et Deus, tum non etiam et Deus, neque post hominem in Deo, non totus homo totus Deus, unum atque idem necesse est dicatur ejus esse sacramentum, quod generis. Et cum in eo secundum tempus discernis hominem a Deo, Dei tunc atque hominis discerne sermonem. Et cum Deum atque hominem in tempore confiteris, Dei tunc atque hominis in tempore dicta dijudica. Cum vero est homine et Deo, rursum totius hominis, totius jam Dei tempus intelligis: siquidem illud ad demonstrationem temporis dictum est, tempori coaptato, quae dicta sunt: ut cum aliud sit ante hominem Deus, aliud sit homo et Deus, aliud sit post hominem [Col. 0170C] et Deum, totus homo et totus Deus, non confundas temporibus et generibus dispensationis sacramentum, cum pro qualitate generum, ac naturarum, alium cum sacramento hominis necesse est sermonem fuisse non nato, alium adhuc morituro, alium etiam aeterno. Nostri igitur causa haec omnia Jesus Christus gerens, et corporis nostri homo natus, secundum consuetudinem naturae nostrae locutus est, non tamen omittens naturae suae esse, quod Deus est. Nam tametsi in partu et passione et morte naturae nostrae rem peregerit, res tamen ipsas omnes virtute naturae suae gessit. Videsne ita Deum et hominem praedicari, ut mors homini, Deo vero carnis excitatio deputetur [(1) 1Kb] ? non tamen ut alius sit, qui mortuus est, et alius sit per quem mortuus resurgit. Spoliata enim carne, [Col. 0170D] Christus est mortuus: et rursum, Christum a mortuis excitans, idem Christus est, carne se spolians. Naturam Dei, in virtute resurrectionis intellige: dispensationem hominis in morte agnosce. Et cum sint utraque suis gesta naturis, unum tamen Christum Jesum eum memento esse, qui utrumque est. Haec [Col. 0171A] igitur demonstranda a me paucis fuerunt, ut utriusque naturae formam tractari in Domino nostro Jesu Christo meminissemus: quia qui manens in forma Dei, formam servi suscepit, ipse divinitatem nequaquam amisit. Caeterum, fratres, hortamur vos, ut moneatis eos converti ad eum [(1) 1Kb] . Unde scriptum est: Fili, ne tardes converti ad Dominum, et ne differas de die in diem. Subito enim veniet ira illius, et in tempore vindictae disperdet te. Noli anxius esse in divitiis injustis: nihil proderunt tibi in die obductionis et vindictae. Non ventiles te in omnem ventum, et non eas in omni via. Sic enim peccator probatur duplici lingua. Esto firmus in via Domini, et in veritate sensus tui, et scientia: et prosequatur te verbum pacis et justitiae. Esto mansuetus ad audiendum verbum Dei, ut intelligas: et cum sapientia [Col. 0171B] fer responsum. Si est tibi intellectus, responde proximo: sin autem, sit manus tua super os tuum, ne capiaris in verbo indisciplinato, et confundaris. Honor et gloria in sermone sensati: lingua vero imprudentis, subversio illius. Non appelleris susurro, et lingua tua ne capiaris, et confundaris. Super furem enim est confusio et poenitentia, et denotatio [a 1Kb] pessima super bilinguem: susurratori autem odium, et inimicitia, et contumelia. Justifica pusillum et magnum similiter. Noli fieri pro amico inimicus proximo. Improperium enim et contumeliam malus haereditabit, et omnis peccator invidus et bilinguis. Non te extollas in cogitatione animae tuae velut taurus, ne forte elidatur virtus tua per stultitiam: et folia tua comedet, et fructus tuos perdet: [Col. 0171C] et relinqueris velut lignum aridum in eremo. Anima enim nequam disperdit, qui se habet, et in gaudium inimici dat illum, et deducit in sortem impiorum (Eccl. VI). Talibus exhortationibus, fratres, vicissim monetote, et bona semper sectamini, malaque vitate. Magnis enim (Gelasius, ep. 9) studiis (secundum beatum Apostolum) praecavendum est, ne fides et disciplina Domini blasphemetur (I Timoth., VI). Et si illa nonnumquam sinenda sunt quae (si caeterorum constet integritas) sola nocere non valeant: illa tamen sunt magnopere praecavenda, quae recipi sine manifesta de coloratione non possunt. At si ea ipsa, quae nullo detrimento aliquoties indulgenda credentur, vel rerum temporumque cogit intuitus, vel acceleratae provisionis respectus excusat: quanto magis illa sunt [Col. 0171D] nullatenus mutilanda, quae nec ulla necessitas, nec ecclesiastica prorsus extorquet utilitas? Idcirco, fratres, ista praetulimus, ut hae species, quas non licet offerri super altare juxta constitutionem apostolorum eorumque successorum (Canon 3, 4, 5, apost., ex versione Dionysii exigui), ad domum sacerdotum deferantur, et a sacerdotibus benedicantur, et per simplicem benedictionem benedicta, demum a populis sumantur: fabae tantum et uvae, et caetera, quae apostoli [Col. 0172A] constituerunt, super altare offerantur. Optamus igitur (S. Greg., ep. 52, lib. IV), fratres charissimi, et totis omnipotentem Dominum precibus exoramus, ut dilectionem vestram in amoris sui constantiam, faciat magis magisque fervescere, atque in pace Ecclesiae in una vos concedat manere concordia. Admonemus etiam fraternitatem vestram (S. Greg., ep. 25, lib. II), ut in commissis vobis animabus solerter invigiletis, animarumque magis lucris, quam commodis vitae praesentis intendatis. In continendis vero ac disponendis rebus ecclesiasticis diligentes custodes existatis, ut ex omni parte susceptum vos condigne gessisse pastoris officium, venturus judex, cum ad judicandum venerit, debeat approbare. Omnipotens autem Deus sua vos protectione custodiat (S. Greg., ep. 50, lib. [Col. 0172B] IV), honoremque a Deo vobis collatum, moribus servare concedat, atque cum multiplici fructu animas vobis commissas ad pascua aeterna adducere, sibique condigne repraesentare adjuvet, vosque inter sanctos et electos suos collocare dignetur. Data II idus aprilis, Aureliano et Marcello [b 1Kb] viris clarissimis consulibus [(1) 1Kb] .



EPISTOLA II. AD EPISCOPOS PER SICILIAM [c 1Kb] CONSTITUTOS.

    I. De modo recipiendi accusationem adversus clericos.
    II. Qui non admittantur ad accusationem religiosorum.
    III. De modo procedendi in negotiis ecclesiasticis, cum procedi non debeat modo saeculari.


[Col. 0172C] Dilectissimis fratribus universis episcopis per Siciliam constitutis, Eutychianus.

Benedictus Deus et Pater Domini nostri Jesu Christi, qui benedixit nos (Ephes. I, ex versione mixta ex Italica et Hieronymiana) in omni benedictione spirituali in coelestibus in Christo, sicut elegit nos in ipso ante mundi constitutionem, ut essemus sancti et immaculati in conspectu ejus in charitate, praedestinans nos in adoptionem filiorum per Jesum Christum in ipsum, secundum propositum voluntatis suae, in laudem gloriae gratiae suae, in qua gratificatus est [d 1Kb] nobis in dilecto Filio suo in quo habemus redemptionem per sanguinem ejus, remissionem peccatorum, secundum divitias gratiae ejus, quae abundavit in nobis in omni sapientia et prudentia, ut notum faceret nobis sacramentum voluntatis suae, secundum beneplacitum [Col. 0172D] ejus, quod proposuit in eo, in dispensatione plenitudinis temporum, instaurare omnia in Christo, quae in coelis et quae in terra sunt in ipso. In quo etiam sorte vocati sumus, praedestinati secundum propositum ejus, qui omnia operatur secundum consilium voluntatis suae, ut simus nos in laudem et gloriam ejus, qui ante speravimus in Christo: in quo et vos, cum audissetis verbum veritatis, Evangelium salutis vestrae, in quo et credentes signati estis Spiritu promissionis sancto, qui est pignus haereditatis nostrae, in redemptionem acquisitionis, in [Col. 0173A] laudem gloriae ipsius. Propterea et ego, audiens fidem vestram in Domino Jesu Christo, et dilectionem in omnes sanctos, non cesso, gratias agens pro vobis, memoriam vestri faciens in orationibus meis, ut Deus Domini nostri Jesu Christi pater gloriae, det vobis spiritum sapientiae et revelationis in agnitionem ejus, illuminatos oculos cordis vestri, ut sciatis quae sit spes vocationis ejus, et quae divitiae gloriae haereditatis ejus in sanctis, et quae sit supereminens magnitudo virtutis ejus in nos, qui credidimus secundum operationem potentiae virtutis ejus, quam operatus est in Christo, suscitans illum a mortuis, et constituens ad dexteram suam in coelestibus super omnem principatum, et potestatem, et virtutem, et dominationem, et omne nomen quod nominatur non solum in hoc saeculo, sed et in futuro. Et omnia subjecit sub [Col. 0173B] pedibus ejus, et ipsum dedit caput super omnem Ecclesiam, quae est corpus ejus, et plenitudo ejus: qui omnia in omnibus adimplet [a 1Kb] . Et vos cum essetis mortui delictis et peccatis vestris (Ephes. II), in quibus aliquando ambulastis secundum saeculum mundi hujus, secundum principem potestatis aeris hujus, spiritus, qui nunc operatur in filiis [b 1Kb] diffidentiae, in quibus et nos aliquando conversati sumus in desideriis carnis nostrae, facientes voluntatem [c 1Kb] carnis et cogitationum, et eramus natura filii irae, sicut et caeteri. Modo, fratres, quia ex filiis irae, sua gratia et gratuita miseratione fecit nos Deus filios suos: et nos, qui digni servi non eramus, nullis meritis praecedentibus, sed sua (ut diximus) gratia facti sumus filii ejus: in quo clamamus, Abba Pater (Rom., VIII): sequentes ejus exempla, simul filii misericordiae [Col. 0173C] et justitiae atque dilectionis, ut veri filii Dei et dici et esse, ipso auxiliante valeamus, deponentes (juxta Petrum apostolum) omnem malitiam et omnem dolum, et simulationes, et invidias, et omnes detractiones (I Petr., II). Hi vero qui talia agunt, non filii Dei, sed potius filii nequam esse comprobantur, sicut Paulus ait Apostolus: Manifesta sunt opera carnis, quae sunt fornicatio, immunditia, luxuria, idolorum servitus, veneficia, inimicitiae, contentiones, aemulationes, irae, rixae, dissensiones, sectae, invidiae, homicidia, ebrietates, comessationes, et his similia, quae praedico vobis, sicut praedixi, quoniam qui talia agunt regnum Dei non consequentur (Galat., V). Grave, fratres, verbum et horrendum nimis, quod ait: Quoniam qui talia agunt regnum Dei non consequentur. Et ipsa per se [Col. 0173D] Veritas dicit: Quid prodest homini, universum mundum lucrari, animae vero suae detrimentum pati (Matth., XVI)? Gravia sunt nimis, quae praetulimus, et pervalde cavenda. Quibus enim regnum Dei praecluditur, procul dubio et Ecclesia denegatur. De quibus Dominus in Evangelio, potestatem apostolorum, eorumque successorem annuntians, ait: Quorum demiseritis peccata, dimittuntur eis; et quorum alligaveritis, alligata erunt (Joan., XX; Matth., XVIII): id est, quibus Ecclesiam interdixeritis, nisi reconciliati per satisfactionem [Col. 0174A] fuerint, ipsis et janua regni coelestis clausa erit.

I.---Unde ista praecaventes (2 q. 6, Non ita in ecclesiasticis), et stultorum animos praevidentes, cura pastorali cum omnibus episcopis, et sanctae romanae atque universalis Ecclesiae utriusque ordinis fidelibus, statuimus, non ita in ecclesiasticis agendum esse negotiis, sicut in saecularibus. Nam in saecularibus legibus postquam vocatus quis venerit, et in fore decertare coeperit, non licet ei ante peractam causam recedere; in ecclesiasticis vero, dicta causa recedere licet, si necesse fuerit, aut si se praegravari viderit. Accusationis [(1) 1Kb] vero ordinem talem [d 1Kb] et dicimus [e 1Kb] et servari jubemus, id est, si quis clericorum in crimine impeditur, non statim reus existimetur, qui [Col. 0174B] accusari potuit, ne suspectam innocentiam faciamus. Sed quisquis ille est (1 q. 8, Quisquis est ille), qui crimen intendit, in judicium veniat: nomen rei indicet: vinculum inscriptionis arripiat: custodiat similitudinem: habita tamen dignitatis aestimatione potiatur: nec forte [f 1Kb] sibi noverit licentiam mentiendi, cum calumniantes ad vindictam poscat similitudo supplicit. Haeretici enim omnes, et suspecti, et excommunicati, homicidae (Hadr., coll. 63) quoque atque malefici, fures, sacrilegi, raptores, venefici, adulteri, et qui raptum fecerint, vel falsum testimonium dixerint, seu qui ad sortilegos magosque concurrerint, nullatenus ad accusationem sunt admittendi.

II.---Nulli infami umquam (3 q. 4, Nulli umquam infami), atque sacrilego, de quocumque negotio liceat [Col. 0174C] adversus religiosum Christianum, quamvis humilis servilisque persona sit, testimonium dicere, nec de qualibet re, actione vel inscriptione, Christianum impetere. Omnibus quoque similiter accusandi, vel testificandi licentia denegetur, qui christianae religionis et nominis dignitatem, et suae legis, vel sui propositi normam, aut regulariter prohibita neglexerint (Anianus, in Constant. I, tit. 7, lib. X, Cod. Theod.)

III.---Similiter prohibemus, ut nullae causae a judicibus ecclesiasticis audiantur, quae legibus non continentur, vel quae prohibitae esse noscuntur. Haec non solum ecclesiasticae, sed et saeculi leges observari praecipiunt [(2) 1Kb] . Non enim passim (Concil. Carth. II) vageque sacerdotum accusatio debet fieri. Nam si facile admitteretur, perpauci nimis invenirentur: quia [Col. 0174D] omnes qui pie volunt vivere in Christo, persecutionem patiuntur. Beati autem qui persecutionem patiuntur propter justitiam. Unde et ipsa per se Veritas ait (I Tim., III; Matth., V; Joan., XVII): Pater, manifestavi nomen tuum hominibus, quos dedisti mihi de mundo. Tui erant [Col. 0175A] et mihi eos dedisti, et sermonem tuum servaverunt. Nunc cognoverunt quia omnia quae dedisti mihi, abs te sunt: quia verba quae dedisti mihi, dedi eis, et ipsi acceperunt: et cognoverunt vere quia a te exivi, et crediderunt quia tu me misisti. Ego pro eis rogo, non pro mundo rogo, sed pro eis quos dedisti mihi, quia tui sunt. Et mea omnia tua sunt, et tua mea sunt, et clarificatus sum in eis. Et jam non sum in mundo, et hi in mundo sunt, et ego ad te venio. Pater sancte, serva eos in nomine tuo, quos dedisti mihi, et unum sint, sicut et nos. Cum essem cum eis, ego servabam eos in nomine tuo. Quos dedisti mihi, custodivi: et nemo ex his periit, nisi filius perditionis, ut Scriptura impleatur. Nunc autem ad te venio, et haec loquor in mundo, ut habeant gaudium meum impletum in semetipsis. Ego dedi eis sermonem tuum: et [Col. 0175B] mundus odio habuit eos, quia non sunt de mundo, sicut et ego non sum de mundo. Non rogo ut tollas eos de mundo, sed ut serves eos a malo. De mundo non sunt, sicut et ego non sum de mundo. Sanctifica eos in veritate. Sermo tuus veritas est. Sicut tu me misisti in mundum, et ego misi eos in mundum. Et pro eis ego sanctifico meipsum, ut sint et ipsi sanctificati in veritate. Non pro eis autem rogo tantum, sed et pro eis qui credituri sunt per verbum eorum in me, ut omnes unum sint, et mundus credat quia tu me misisti. Et ego claritatem, quam dedisti mihi, dedi eis, ut sint unum, sicut et nos unum sumus. Ego in eis, et tu in me, ut sint consummati in unum, ut cognoscat mundus, quia tu me misisti, et dilexi eos, sicut et me dilexisti. Pater, quos dedisti mihi, volo, ut ubi ego sum, et illi sint mecum, ut videant claritatem [Col. 0175C] meam, quam dedisti mihi, quia dilexisti me ante constitutionem mundi. Pater juste, mundus te non cognovit, ego autem te cognovi, et hi cognoverunt, quia tu me misisti. Et notum feci eis nomen tuum, et notum faciam, ut dilectio, qua dilexisti me, in ipsis sit, et ego in ipsis. Et idem Joannes apostolus et evangelista, in prima sua epistola, loquitur, dicens (I Joan. IV): Charissimi, diligamus invicem, quia charitas ex Deo est: et omnis qui diligit, ex Deo natus est, et cognoscit Deum. Qui non diligit, non novit Deum, quia Deus charitas est. In hoc apparuit charitas Dei in nobis, quoniam Filium suum unigenitum misit Deus in mundum, ut vivamus per eum. In hoc est charitas, non quasi nos dilexerimus Deum, sed quoniam ipse dilexit nos, et misit filium suum propitiationem pro peccatis nostris. Charissimi, si sic Deus dilexit [Col. 0175D] nos, et nos debemus alterutrum diligere. Deum nemo vidit umquam. Si diligamus invicem, Deus in nobis manet et charitas ejus in nobis perfecta est. In hoc intelligimus, quoniam in eo manemus, et ipse in nobis, quoniam de spiritu suo dedit nobis. Et nos vidimus et testificamur, quoniam Pater misit Filium suum salvatorem mundi. Quisquis confessus fuerit, quoniam Jesus est filius Dei, Deus in eo manet et ipse in Deo. Et nos vidimus et credidimus charitati, quam habet Deus in nobis, Deus charitas est: et qui manet in charitate, in Deo manet, et Deum in eo. In hoc perfecta est charitas nobiscum, ut fiduciam habeamus in die judicii, quia sicut ille est, et [Col. 0176A] nos sumus in hoc mundo. Timor non est in charitate, sed perfecta charitas foras mittit timorem, quoniam timor poenam habet. Qui autem timet, non est perfectus in charitate. Nos ergo diligamus Deum, quoniam Deus prior dilexit nos. Si quis dixerit, quoniam diligo Deum, et fratrem suum oderit, mendax est. Qui autem non diligit fratrem suum quem videt, Deum quem non videt, quomodo potest diligere? Et hoc mandatum habemus a Deo, ut qui diligit Deum, diligat et fratrem suum. Omnis qui credit, quoniam Jesus est Christus, ex Deo natus est. Et omnis qui diligit eum, qui genuit, diligit et eum, qui natus est ex eo. In hoc cognoscimus, quoniam diligemus natos Dei, cum Deum diligamus, et mandata ejus faciamus. Haec est enim charitas Dei, ut mandata ejus custodiamus: et mandata ejus gravia non [Col. 0176B] sunt (I Joan., V). Et per prophetam, Dominus, monendo, ne laedantur discipuli sui, horumque successores, inquit (Psal., XXXII, ex vers. S. Hieronymi quam cum vetere et Italica permiscet): Circumdat angelus Domini in gyra timentes eum, et eruet eos. Gustate et videte, quoniam bonus est Dominus. Beatus vir qui sperat in eo. Timete Dominum, omnes sancti ejus, quoniam non est inopia timentibus eum. Leones indiguerunt, et esurierunt: quaerentibus Dominum, non deerit omne bonum. Ambulate, filii, audite me, timorem Domini docebo vos. Quis est vir qui velit vitam, diligit dies videre bonos? Custodi linguam tuam a malo, et labia tua ne loquantur dolum. Recede a malo, et fac bonum: quaere pacem, et persequere eam. Oculi Domini super justos, et aures ejus ad clamorem eorum. Vultus autem [Col. 0176C] Domini in facientes malum, ut perdat de terra memoriam eorum. Clamaverunt justi, et Dominus exaudivit eos, et ex omnibus tribulationibus eorum liberavit eos. Juxta est Dominus contritis corde, et confractos spiritu salvabit. Multa mala justo, et ex omnibus illis liberabit eum Dominus. Custodit Dominus omnia ossa ejus, unum ex his non confringetur. Interficiet impium malitia, et odientes justum culpabuntur. Redimet Dominus animas servorum suorum, et liberabit eos. Vos ergo, fratres (Psal., LIV), super Dominum ponite corda vestra, et ipse enutriet vos, quia non dabit in aeternum fluctuationem justis. Deus autem Dominus noster deducet inimicos nostros, juxta Prophetae vocem, in puteum interitus quoniam viri sanguinum et dolosi non dimidiabunt dies suos. Vox autem semper sperate in Domino, et fiduciam [Col. 0176D] habetote in eo, quia ipse liberabit nos. Ipse est enim benedictus a saeculo usque in saeculum, et regni ejus non erit finis (Luc, I) Data decimo tertio kalendas octobris (anno 283), Caro Secundo et Carino viris clarissimis consulibus [(1) 1Kb] .



DECRETA EUTYCHIANI PAPAE, SI IN IPSO EUTYCHIANI NOMINE ERROR NON EST, QUAE NON HABENTUR IN PRIORIBUS, A LABBEO DESUMPTA EX GRATIANO ET IVONE ET ALIIS.
[Col. 0177]


PRIMUM. Non est obediendum episcopo, qui pro haereticis missam canere jubet.
[Col. 0177A]

Si quis episcopus, aut abbas, presbytero aut monacho suo jusserit missas pro haereticis [(1) 1Kb] cantare, non licet. Non enim expedit eis obedire.



SECUNDUM. Abbatissa praesumens velare virginem, vel viduam, excommunicetur.

Nihilominus etiam in quibusdam locis insolitum invenimus usum stultitiae plenum, et ecclesiasticae auctoritati contrarium, eo quod videlicet nonnullae abbatissae, et aliquae ex sanctimonialibus, viduis et puellis virginibus, contra fas, velum imponere praesumant, et ideo nonnullae injuste velatae putant se [Col. 0177B] liberius suis carnalibus desideriis posse servire, et suas voluntates explere. Quapropter statuimus, ut si abbatissa aut quaelibet sanctimonialis, post hanc definitionem, in tantam audaciam proruperit, ut aut viduam aut puellam virginem velare praesumat, judicio canonico usque ad satisfactionem subdatur (In decret. Ivo. lib. III, 20, q. 2. Statuimus ut si abbatissa.)



TERTIUM. Fidelium consortio careat, qui poenitentiam perjurii agere noluerit.

Praedicandum est etiam, ut perjurium fideles caveant, et ab hoc summopere abstineant, scientes hoc grande scelus esse, et in lege et in prophetis et in Evangelium prohibitum (Levit., VI; Josue, IX; Malach., [Col. 0177C] III; Matth., V). Audivimus autem quosdam parvipendere hoc scelus, et levem quodammodo perjuriis poenitentiae modum imponere. Qui nosse debent, talem de perjurio poenitentiam imponi debere, qualem et de adulterio, et de fornicatione, et de homicidio sponte commisso, et de caeteris criminalibus vitiis. Si quis vero perpetrato perjurio, aut quolibet criminali peccato, timens poenitentiam longam, ad confessionem venire voluerit, ab Ecclesia repellendus est, sive a communione et consortio fidelium, ut nullus cum eo comedat, neque bibat, neque oret, neque in domo sua eum recipiat.



QUARTUM. Membra detruncans, domos incendens, absque judiciali auctoritate excommunicetur.

[Col. 0177D] Si quis membrorum truncationes, et domorum incendia [Col. 0178A] fecerit, sive fieri jusserit, aut facienti consenserit, quousque de his unicuique legaliter et amicabiliter coram episcopo civitatis, aliisque civibus, non emendaverit, ab Ecclesia se privatum cognoscat. Si vero post secundam et tertiam conventionem, cuncta in quibus arguitur, non emendaverit, tamquam ethnicus et publicanus, ab omni christianorum collegio separetur.



QUINTUM. In potestate fidelis sit, post baptismum recipere uxorem quam ante dimiserat.

Si quis gentilis gentilem uxorem dimiserit ante baptismum; post baptismum in potestate ejus erit eam habere, vel non habere.



SEXTUM. Fidelis infidelem discedentem sequi non cogitur.
[Col. 0178B]

Simili modo, si unus ex conjugatis baptizatus est, et alter gentilis, et sequi non vult, sicut dicit Apostolus: Infidelis si discedit, discedat (I Cor., VII).



SEPTIMUM. Synodale juramentum.

Episcopus in synodo residens, post congruam allocutionem septem ex plebe ejus [a 1Kb] parochiae, vel eo amplius, prout viderit expedire, maturiores, honestiores, atque veraciores viros, in medium debet advocare: et illatis [b 1Kb] sanctorum pignoribus, unumquemque illorum tali sacramento constringere, ut amodo in ante [c 1Kb] quidquid nosti, aut audisti, aut [Col. 0178C] postmodum inquisiturus es, quod contra voluntatem Dei et rectam christianitatem in ista parochia, factum sit, aut futurum erit, si in diebus tuis evenerit, tantum ut ad tuam cognitionem quocumque modo perveniat, si scis, aut indicatum fuerit tibi, synodalem causam esse, et ad ministerium episcopi pertinere, quod tu nec propter amorem, nec propter timorem, nec propter praemium, nec propter parentelam, ullatenus celes episcopo, aut ejus misso, cui hoc inquirere jusserit, quandocumque ex hoc te interrogaverit: sic te Deus adjuvet, et istae sanctorum reliquiae, et illud [d 1Kb] sacramentum, quod juste [e 1Kb] juravit de synodali causa, quod tu illud ex te, ita observabis, in quantum sapis, aut audisti, aut ab hac die in antea inquisiturus es, sic te Deus adjuvet.



OCTAVUM. (Ex decreto, quod est librorum sexdecim, libro decimo quarto, capite secundo.) Et malum ebrietatis omnino vitetur.
[Col. 0179A]

Malum magnum ebrietatis, unde omnia vitia pullulant, Christianis modis omnibus cavere praecipimus. Qui autem hoc vitare noluerit, excommunicandum esse decrevimus, usque ad congruam emendationem.



NONUM. (Ex eodem, capite tertio.) Quod episcopi et Dei ministri ebrietate non debeant gravari.

Episcopi et Dei ministri, non debent comessationibus et vinolentiis nimiis incumbere, sed considerent sententiam Domini, dicentes: Attendite, ne graventur corda vestra in crapula et ebrietate (Luc., [Col. 0179B] XXI; I Thess., III). Moderate enim cibum, et necessarium [Col. 0180A] sumptum sumant, ut juxta apostolum, sobrii sint, et parati ad servitium Dei.



DECIMUM. (Ex eodem, capite decimo.) Quales personae sacerdotum epulis interesse debeant.

Observandum est nobis, ut et vos ab ebrietate abstineatis, et ut plebes subditae abstineant, praedicetis. Et neque per tabernas eatis bibendo, aut comedendo, neque domos aut vicos curiositate qualibet peragretis, neque cum feminis, aut cum quibuslibet personis impuris, convivia exerceatis, nisi forte paterfamilias quilibet vos invitaverit ad domum suam, et cum conjuge sua, et cum plebe velit vobiscum spiritali gaudio laetari, et verborum vestrorum refectionem accipere, et vobis refectionem carnalem charitatis officio exhibere. Oportet enim, ut si quando quilibet fidelium carnalibus vos reficit epulis, a vobis reficiatur [Col. 0180B] spiritualibus epulis.




[Col. 0179]
SYNODUS MESOPOTAMICA ARCHELAI. [1Kb]

[Col. 0179B] Synodus divina et sacra particularis, collecta in Mesopotamia ab Archelao Carcharorum episcopo, et Diodoro sacerdote, contra Manem infernalem, et Diodonadem presbyterum: quae multis modis confutatos hosce abdicavit.

[Col. 0180B] , , , , .




[OPERA OMNIA CAII PAPAE.]




[Col. 0179]
DE S. CAIO ROMANO PONTIFICE NOTITIA HISTORICA.

[Col. 0179C] Caii papae pontificatus et obitus.---Sanctus Caius, quem Pontificale Damasi tradit, natione fuisse Dalmatem, ex genere Diocletiani, ex Patre Caio, ut putat Coutantius, quem sequuntur Auctores L'Art de verifier les dates, in locum Eutychiani suffectus fuit anno Domini 183, die XVII decembris, feria secunda [(1) 1Kb] . Erat vir magnae prudentiae, magnaeque virtutis, ut est in Actis 8 Sebastiani [(2) 1Kb] . Ab eo confirmatum dicitur institutum Ecclesiae vetus, ut Clerici per septem ordinum gradus documentum fui dantes; tenderent ad episcopatum [(3) 1Kb] . Quae praeterea gessit pontificem agens per annos duodecim, menses quatuor, et dies quinque, latent tenebris obruta vetustatis, vivere desiit X kalendas maii, Diocletiano VI et Constantio [Col. 0179D] Caesare II consulibus, ut in catalogo Bucheriano legitur: de quo etiam indiculus depositionis addit: Decimo kal. maii, Caii in Callisti. Caeterum si fides catalogis romanorum pontificum habenda: Caius fugiens persecutionem Diocletiani in cryptis habitans confessor [Col. 0180C] quievit. Inter martyres tamen ejus memoria in nonnullis martyrologiis recensetur. Nec mirum, cum eo titulo ii etiam aliquando exornarentur, qui etsi pro Christi fide certantes, vitam cum morte non commutassent, nihilominus pro pietate, dum viverent, persecutiones, ludibria, labores perpessi, in pace quieverant: quod Caio pontifici contigisse dubitari non potest, qui sub imperatoribus Diocletiano et Maximiano pontificatum tenuit. Minus etiam accurata est Eusebii Chronologia [(1) 1Kb] dum annis quindecim circiter et usque ad sua fere tempora romanam sedem occupasse ait; quem annum decimum tertium vix attigisse constat.

Caii Decretalis subdita.---Unicam Caio romano [Col. 0180D] pontifici decretalem, Felici episcopo datam, inscripsit Isidorus, sex capita complectentem. Primum, paganos et haereticos non posse accusare christianos. Secundum, episcopum non esse accusandum apud judices saeculares. Tertium de episcopo, presbytero et diacono, vel reliquis clericis, apud episcopos accusandis. Quartum de his, qui negant Verbi Dei incarnationem. Quintum, quod ad spem vitae aeternae perveniri non possit, nisi per mediatorem Dei et hominum Jesum Christum. Sextum, de ordinibus ecclesiasticis. [Col. 0181A] Data est kalendis martii, diocletiano VI et Constantio II viris clarissimis coss. Quae vel una subscriptio fraudem prodit. Sed imprudentia impostoris cum pravitate certat, utpote qui integrum Leonis Magni caput, quod in Epistola 97, secundum est, suum fecerit, et totidem verbis in Decretalem intulerit. Quae si Leoni Magni Caius foenerasset, in veterum [Col. 0182A] testimoniis, quibus ad Leonem Augustum constat Epistola, ea dubio procul Leo papa annumerasset. Multo magis enim Caium et decessorem, et antiquiorem memorare debuit, quam Athanasium, Ambrosium, Augustinum, quorum auctoritatem usurpat debellandis haereticis. LUMPER.




[Col. 0181]
DE DECRETO UNICO QUOD CAIO ADSCRIBITUR, CIRCA ORDINANDOS.

[Col. 0181B] 1. Papae hujus non modo nulla ad nos transmissa est sincera epistola, sed nec ulla usquam memoratur. Tantum in pontificali libro dicitur constituisse; »ut omnes ordines in Ecclesia sic ascenderent: Si quis episcopus fieri mereretur, ut esset ostiarius, lector, exorcista, acolythus, sequens subdiaconus, diaconus, presbyter, et exinde episcopus ordinaretur.«

2. Quo decreto si constituisse intelligatur decere, ut quisque per ecclesiastica illa officia, non praecipiti saltu, ad episcopatum adscendat; jam hoc ante Caii tempora usu receptum fuisse fidem facit Cyprianus, cum Cornelii ordinationem legitimam fuisse inde probat (Cornel., ep. 10, n. 7), quod »non iste ad episcopatum subito pervenisset, sed per omnia ecclesiastica officia promotus, et in divinis administrationibus Deum saepe promeritus, ad sacerdotii sublime fastigium cunctis religionis gradibus adscendit.« Qui [Col. 0181C] autem sint illi gradus, ipse nos docet Cornelius, cum in ecclesia sua tunc extitisse memorat (Ep. 9, n. 4) »presbyteros 46, diaconos 7, subdiaconos totidem, acolythos 42, exorcistas et lectores cum ostiariis 52.« Cornelium tamen omnium illorum graduum officiis, nullo excepto, functum esse, non ausim affirmare.

3. Si vero superius constitutum veluti lex censeatur ecclesiastica, a qua nemo, nisi per eum qui legem tulit, immunis fiat, illud Caio longe recentius esse pluribus exemplis facile demonstratur. Posterius est hoc papa concilium Sardicense, utpote anno 347, habitum, cujus canone 10 (Isidoro Mercatori 13), sancitur, »ut si quis ex foro sive dives, sive scholasticus, episcopus fieri dignus habeatur, non prius constituatur, quam lectoris et diaconi et presbyteri [Col. 0181D] ministerium peregerit;« vultque »habeat uniuscujusque ordinis gradus non minimi temporis longitudinem, per quod et fides et morum probitas . . . possit cognosci.« Tribus illis gradibus subdiaconatum adjiciunt Graeci, qui tantum hos quatuor ordinum gradus cum episcopatu agnoscunt, ut ex variis monimentis liquet, ac nominatim ex his synodi Octavae, act. 10, cap. 5: »Si quis . . . per omnes gradus ecclesiasticos definitis temporibus vitam inculpatam transisse reperiatur, ita ut in lectoris munere unum, in subdiaconi duos, in diaconi tres, in sacerdotii quatuor annos expleverit, ad episcopatus honorem evehatur.« Nunc igitur restat, ut etiam in latina [Col. 0182B] Ecclesia, ac nominatim Romana, ab omnibus exactum non esse probemus, ut septem praedictos gradus prius obeant, quam ad episcopatum valeant efferri.

4. Siricius epist. 1, ad Himerium, n. 9 et 10, necnon Zosimus epist. 9, ad Hesychium, n. 2 et 5, quibus quisque gradibus ad episcopi aut presbyteri dignitatem provehendus esset definientes, non in ostiarii, sed »in lectorum primitus gradu,« ut verbis utamur Zosimi, »divini rudimenta servitii« poni praecipiunt. Immo dum Siricius de eo, qui grandaevus baptizatur, constituit, ut si ad sacram militiam pervenire festinat, statim (a suscepto baptismo) lectorum aut exorcistarum numero societur,« non ab eo utrumque gradum, sed alterutrum tantum videtur exigere. Cui concinens Zosimus de eodem decernit, »ut post baptismum statim, si divinae militiae desiderat [Col. 0182C] mancipari, sive inter lectores sive inter exorcistas teneatur.« Quamquam iste Zosimi locus explicari, sic potest, ut perinde ipsi sit »sive inter lectores, sive inter exorcistas,« atque »tum inter lectores tum, etc.,« maxime cum his praemittat: »Assuescat in Domini castris, in lectorum primitus divini rudimenta servitii; nec illi vile sit exorcistam, acolythum, subdiaconum, diaconum per ordinem fieri.« Illud mirum, quod cum Siricius et Zosimus in laudatis epistolis singulos tam accurate describant gradus, quibus ad sacerdotii apicem perveniri velint, ostiarium tamen constanter taceant. Hunc sane non praeteriissent silentio, si a Caio decretum superius prodiisset. Cum ipsis ea in re consentit supposititium quidem, sed tamen antiquum Silvestri Constitutum, [Col. 0182D] seu Romanum II, sub Silvestro concilium, cujus capite 11, statutum est: »Ut nullus ex laica persona ad honorem acolythus [a 1Kb] usque ad episcopatum sublevaretur, nisi prius fuisset lector annis XXX, deinde una die exorcista, et postea caperet onus acolythi, et faceret in eodem ordine acolythi annos decem, ut acciperet onus subdiaconi, et in subdiaconatu esset annos quinque, etc.« Ut hic nullum praeterea de ostiario fit verbum, ita nec in iis ejusdem Constituti, cap. 7: »Ut a subdiacono usque ad lectorem omnes subditi essent diacono cardinali urbis Romae, in Ecclesia honorem repraesentans tantum, pontifici vero presbyteri, subdiaconi, diaconi, acolythi, [Col. 0183A] exorcistae, lector in omni loco repraesentans obsequium.« Idem tamen constitutum seu concilium cap. 3, ostiarii meminit, ubi legimus: »Ut non presbyter adversus episcopum, non diaconus adversus presbyterum, non subdiaconus adversus diaconum, non exorcista adversus subdiaconum, non lector adversus exorcistam, non ostiarius adversus lectorem det accusationem aliquam.« Quapropter ex Siricii Zosimive silentio minime inferendum est ipsis ignotum fuisse ostiarii gradum, quem, ut diximus. Cornelius agnovit. Inde tamen colligi potest illos ab eis, qui clero nomen dabant, nequaquam necessario exigendum censuisse, ut ostiarii ministerio fungerentur. Certe infantes, quos sacrae militiae adscribi volebant, cum brevi potuerint lectorem officio [Col. 0183B] fungi, non tam cito fiebant validi et ad implenda ostiarii munia idonei. Eorum quippe erat ab Ecclesiae aditu indignos repellere. Augustinus, lib. de Pastoribus, nunc Serm. 46, n. 31, describit, quo pacto apud Donatistas ostiarius, »stans vel sedens ad ostium« basilicarum, eos interroget qui intrare velint, ac projiciat qui non sint ejusdem communionis. Cui muneri impares erant infantes. Longe post Siricii [Col. 0184A] Zosimique tempora Gelasius epist. XI, c. 2, licet ostiarii gradum agnoscat, ibidem tamen praescribit: »Si quis etiam de religioso proposito et disciplinis monasterialibus eruditus ad clericale munus accedit . . . continuo lector vel notarius aut certe defensor effectus, post tres menses existat acolythus, maxime si huic aetas etiam suffragatur, sexto mense subdiaconi nomen accipiat; »adeoque non modo ostiarii, sed et exorcistae gradum praeteriri permittit. Nil opus est hic exempla eorum proferre, qui aliquo praedictorum septem graduum, vel etiam pluribus praetermissis, episcopatum adepti sunt. Quocirca decretum, de quo agimus, ad Caium nihilo magis videtur pertinere, quam pertineat ad Silvestrum istud, quod nomine concilii Romani III, sub hoc papa vulgatum [Col. 0184B] est: »Si quis clericatum promereri desiderat, hoc justum est, ut sit ostiarius annum unum, lector annos viginti, exorcista annos decem, acolythus annos quinque, subdiaconus annos quinque, diaconus annos quinque, et si ad honorem presbyterii accedat, et faciens in ordine annos sex . . . sic ab omni Ecclesia eligatur consecrandus episcopus.« COUSTANT.




[Col. 0183]
EPISTOLA [(1) 1Kb] CAII PAPAE AD FELICEM EPISCOPUM. QUOD PAGANI NON POSSINT CHRISTIANOS ACCUSARE: DE ACCUSATIONE EPISCOPI, EJUSQUE ACCUSATORIBUS, DE EXPOLIATIONE AUT EXPULSIONE, ET DE INCARNATIONE DOMINI. (S)

    [Col. 0183C] I. Paganos et haereticos non posse accusare Christianos.
    II. Episcopum non accusandum apud judices saeculares.
    III. De episcopo, presbytero, aut diacono, vel reliquis clericis apud episcopos accusandis.
    IV. De his qui negant verbi Dei incarnationem.
    V. Quod ad spem vitae aeternae perveniri non possit, nisi per mediatorem Dei et hominum Christum Jesum.
    VI. De ordinibus ecclesiasticis.


Dilectissimo fratri Felici episcopo Caius.

[Col. 0183D] Directas ad nos tuae charitatis (Vigilius, ep 2), epistolas plenas catholicae inquisitionis sollicitudine, gratanter accepimus, benedicentes Domini nostri clementiam: quia tales ab extremis mundi partibus dignatur suis ovibus providere pastores, per quos et pascuis valeant salutaribus abundare, et ab iniqui lupi [a 1Kb] rapacitate servari, ut insidias nequeant ejus subreptionis incurrere. Unde certum est, quia promissae vos beatitudinis gratia subsequatur, quando a vobis coelestium perfectio doctrinarum, tam votiva suscitatione perquiritur. Scriptum est enim: Beati [Col. 0184C] qui perscrutantur testimonia ejus, et in toto corde exquirunt eum (Psal. CXVIII). Hoc ergo, frater charissime, propositum tuae consultationis tota mente tractantes, de te quoque provenire confidimus, qui regulam catholicae fidei iisdem studes tenere vestigiis, quibus eam in apostolica sede cognoscis esse fundatam. Et quamvis sonus eorum toto orbe diffusus, et usque ad fines orbis terrae verba eorum distensa (Psal. XVIII, ex vers. Hier.), dilectionis tuae corda Christo probaverunt esse fidelia: tamen si quid ex his in Ecclesia, quae tuae gubernationi, Domino auxiliante, commissa est, necdum plena luce claruerit, ad eumdem fontem, de quo illa salutaris manarat lympha, recurritis, id est, quod debita charitate sumus amplexi: quia fiducialiter de his, unde apud vos observantiam esse dixistis [Col. 0184D] ambiguam, nostra voluistis responsione firmari. Quapropter dilectionem tuam in Domino salutantes, de singulis, quid juxta catholicam disciplinam teneat apostolicae sedes auctoritas, subjectis aliquibus etiam sanctorum capitalis regularum, credimus [b 1Kb] instruendum.

I. Primo quidem scias, paganos [(1) 1Kb] et haereticos (2, q. 7. Pagani et haeretici) non posse Christianos accusare, aut vocem eis infamationis inferre.

[Col. 0185A] II. Deinde nemo umquam episcopum apud judices saeculares, aut alios clericos, accusare praesumat.

III. Et si quis episcopus, presbyter, aut diaconus, vel quilibet clerici, apud episcopos (quia alibi non oportet a qualibet persona quae rite recipienda est) fuerint accusati (haec et similia ex cod. Theod. et Aniano Hadr., cap. 22), quicumque fuerit, sive ille sit sublimis vir honoris, sive ullius alterius dignitatis, qui hoc genus illaudabilis intentionis arripuerit; noverit, probationis documenta se debere inferre. Si quis ergo circa hujusmodi personas non probanda detulerit, auctoritate hujus sanctionis intelligat se jacturam infamiae sustinere, ut damno pudoris, aestimationis dispendio discat, sibi alienae verecundiae impune insidiari, saltem de caetero non licere. Nam [Col. 0185B] qualiter ad concilium veniatur, aut qualiter de suis rebus expoliati (3. q. 1. Episcopus suis rebus expoliatus), vel ejecti a sedibus propriis, aut qui accusatores sint recipiendi, quive non sint, aut qualiter ejectis et expoliatis sint omnia legibus redintegranda, quae eis ablata sunt: et quia priusquam hoc factum fuerit, nullum crimen eis objici poterit, et qualiter illis induciae post integram instaurationem anniversariae, vel sex mensium, indulgendae sint, et qualiter sua omnia licenter et pacifice, absque ullius gravi impedimento disponere, et suorum amicorum et ecclesiasticorum patrum conciliis uti debeant, sufficienter ab apostolis, eorumque successoribus, ac nostris praedecessoribus statutum esse putamus. Super his autem non reor amplius nunc fore disputandum, nisi [Col. 0185C] si surrexerint talia, quae adhuc non sunt manifesta. Si eorum autem statuta non habueritis mittite fidelissimos scriptores, qui haec coram fidelibus testibus excipere, vobisque reportare sub stipulatione valeant.

IV. Caeterum, ut satisfaciam consultis tuis de verbo incarnationis et veritatis, quicumque illi [(1) 1Kb] sunt ita obcaecati [(2) 1Kb] , et a lumine veritatis alieni, ut Verbi Dei a tempore incarnationis denegent veritatem, ostendant in quo sibi christianum nomen usurpent, et cum Evangelio veritatis qua ratione concordent, si beatae Virginis partu, aut caro sine deitate, aut deitas est orta sine carne. Sicut enim negari non potest, evangelista dicente, quod Verbum caro factum est, et habitavit in nobis (Joan., I), ita negari non potest beato apostolo Paulo praedicante, quod Deus erat in [Col. 0185D] Christo, mundum reconcilians sibi (II Cor., V). Quae autem reconciliatio posset esse qua humano generi repropitiaretur Deus, si hominis causam mediator Dei hominumque non susciperet? Qua vero ratione veritatem mediatoris impleret, nisi qui in forma [Col. 0186A] Dei aequalis est Patri (Philipp., II) in forma servi particeps esset et nostri, ut mortis vinculum, unius praevaricatione contractum, unius morte (qui solus morti nihil debuit) solveretur? Effusio enim justi sanguinis Christi, tam fuit dives ad pretium, ut si universitas captivorum in redemptorem suum crederet, nullum diaboli vincula retinerent: quoniam, sicut Apostolus ait: Ubi abundavit peccatum, superabundavit et gratia (Rom., V). Et cum sub peccati praejudicio nati, potestatem acceperint ad justitiam renascendi, validius factum est donum libertatis, quam debitum servitutis. Quam itaque sibi in hujus sacramenti praesidio spem relinquunt, qui in Salvatore nostro negant humani corporis veritatem? Dicant quo sacrificio reconciliati: dicant quo sanguine sint redempti. [Col. 0186B] Quis est, ut ait Apostolus, qui tradidit semetipsum pro nobis oblationem et hostiam Deo in odorem suavitatis (Ephes., V)? Aut quod unquam sacrificium sacratius fuit, quam quod verus et aeternus pontifex altari crucis per immolationem suae carnis imposuit? Licet in conspectu Domini pretiosa justorum mors fuit (Psal. CXV), nullius tamen insontis occisio, redemptio fuit mundi. Acceperunt justi, non dederunt, coronas. De fortitudine fidelium exempla nata sunt patientiae, non dona justitiae. Singulares quippe in singulis mortis fuerunt, nec alterius quisquam debitum suo fine persolvit, cum filius hominis, unus solus Dominus noster Jesus Christus, qui vere erat Agnus immaculatus, extiterit, in quo omnes crucifixi, omnes mortui, omnes sepulti, omnes etiam sunt suscitati. [Col. 0186C] De quibus ipse dicebat: Cum exaltatus fuero a terra, omnia traham ad meipsum (Joan., XII). Fides etenim justificans impios, et creans justos, ad humanitatis retracta participium, in illo acquirit salutem, in quo solo homo se invenit innocentem, liberum habens per gratiam Dei de ejus potentia gloriari, qui contra hostem humani generis in carnis nostrae humilitate congressus, his victoriam suam tribuit, in quorum corpore triumphavit. Licet ergo in uno Domino nostro Jesu Christo, vero Dei atque hominis Filio, Verbi et carnis una persona sit, quae inseparabiliter atque indivise communes habeat actiones, intelligendae tamen sunt ipsorum operum qualitates, et sincerae fidei contemplatione cernendum est, ad quae provehatur humilitas carnis, et ad quae inclinetur [Col. 0186D] altitudo deitatis: quid sit, quod caro sine Verbo non agit; et quid sit, quod Verbum sine carne non efficit. Sine Verbi enim potentia nec conciperet Virgo, nec pareret, et sine veritate carnis, obvoluta pannis infantia non jaceret; sine Verbi potentia, non adorarent magi puerum, stella indice declaratum; sine veritate carnis, non juberetur transferri in Aegyptum puer, et ab Herodio persecutione subduci; sine Verbi potentia non diceret vox Patris, missa de coelo: Hic est Filius meus dilectus, in quo mihi complacui, ipsum audite (Matth. III et XVII), et sine veritate carnis non protestaretur Joannes: Ecce agnus Dei ecce qui tollit peccata mundi (Joan., I). Sine Verbi [Col. 0187A] potentia non fieret redintegratio debilium, et vivificatio mortuorum, et sine veritate carnis, nec cibus jejuno, nec somnus esset necessarius fatigato (Matth. IV; Joan., XI; Marc., IV; Joan., X et XIV). Postremo, sine Verbi potentia non se Dominus Patri profiteretur aequalem, et sine veritate carnis non idem diceret Patrem se esse majorem, cum catholica fides utrumque suscipiat, utrumque defendat, quae secundum confessionem beati Petri apostoli, unum Christum Dei filium, et hominem credit et Verbum (Matth., XVI). Quamvis itaque ab illo initio, quo in utero Virginis Verbum caro factum est (Joan., I) nihil umquam inter utramque formam divisionis extiterit, et per omnia incrementa corporea, unius personae fuerint totius temporis actiones; ea ipsa tamen [Col. 0187B] ut ita dicam, quae inseparabiliter facta sunt, nulla permixtione confundimus, sed quid cujusque formae sit, ex operum qualitate sentimus. Dicant ergo isti hypocritae, qui caecis mentibus lumen nolunt recipere veritatis, in qua forma crucis ligno Dominus majestatis Christus affixus sit, quid jacuerit in sepulchro, et revoluto lapide monumenti, quae tertia die caro resurrexerit, et in qua post resurrectionem suam non credentes quosdam discipulos arguebat, et haesitationem cunctantium confutabat, cum diceret: Palpate et videte, quia spiritus carnem et ossa non habet, sicut me videtis habere (Joan., XIX; Matth., XXVIII); et apostolo Thomae: Infer manum tuam in latus meum, et vide manus meas et pedes, et noli esse incredulus, sed fidelis (Luc., XXIV; Joan., XX); [Col. 0187C] qua utique manifestatione corporis sui, jam haereticorum mendacia destruebat, ut universa Ecclesia Christi innovanda [a 1Kb] doctrinis, hoc sibi non dubitaret credendum, quod apostoli susceperant praedicandum.

V. At si in tanta luce veritatis tenebras suas haeretica obduratio non relinquit, ostendant unde sibi spem vitae polliceantur aeternae, ad quam nisi per mediatorem Dei et hominum (I Tim., IV), hominem Jesum Christum, non potest perveniri. Sicut enim ait beatus Petrus apostolus: Non est aliud nomen datum hominibus sub coelo, in quo oporteat nos salvos fieri (Act., IV); nec est redemptio captivitatis humanae, nisi in sanguine ejus, qui dedit semetipsum redemptionem pro omnibus, et qui, sicut praedicat Apostolus (I Tim., II; Phil., II), cum in forma Dei esset, non [Col. 0187D] rapinam arbitratus est esse se aequalem Deo, sed semetipsum exinanivit, formam servi accipiens, in similitudinem factus, et habitu inventus ut homo, humiliavit semetipsum, factus obediens Patri usque ad mortem, mortem autem crucis: propter quod et Deus exaltavit illum et donavit illi nomen, quod est super omne nomen, ut in nomine Jesu omne genu flectatur, coelestium, terrestrium, et infernorum, et omnis lingua confiteatur quia Dominus Jesu Christus in gloria est Dei Patris. Cum ergo unus sit Dominus Jesus Christus, et verae deitatis, veraeque humanitatis in ipso una prorsus [Col. 0188A] eademque persona sit, exaltationem tamen, qua illum (sicut doctor gentium dixit): Exaltavit Deus, et donavit illi nomen, quod est super omne nomen (Phil., II), ad eam intelligimus pertinere formam, quae ditanda erat tantae glorificationis augmento. In forma quippe Dei aequalis erat Filius Patri (Joan., X), et inter genitorem atque unigenitum nulla erat in essentia discretio, nulla in majestate diversitas: nec per Incarnationis mysterium aliquid decesserat Verbo, quod ei Patris munere redderetur. Forma autem servi, per quam impassibilis deitas sacramentum magnae pietatis implevit, humana humilitas est, quae in gloriam divinae potestatis evicta, est in tantam unitatem, ab ipso conceptu Virginis, deitatis et humanitatis conserta, ut nec sine homine divina, nec [Col. 0188B] sine Deo agerentur humana. Propter quod, sicut Dominus majestatis dicitur crucifixus, ita qui ex sempiternitate aequalis est Deo, dicitur exultatus: quia inseparabiliter manente unitate personae, unus atque idem est et totus hominis Filius propter carnem et totus Dei Filius propter unam cum Patre deitatem. Quidquid ergo in tempore accepit Christus, secundum hominem accepit, cui, quae non habuit, conferrentur. Nam secundum potentiam divinitatis, indifferenter omnia, quae habet Pater, etiam habet Filius (Joan., V): et quae in forma servi a Patre accepit, eadem in forma Dei etiam ipse donavit. Secundum Dei enim formam, ipse et Pater unum sunt (Joan., X); secundum formam autem servi, non venit facere voluntatem suam, sed voluntatem ejus qui [Col. 0188C] misit eum (Joan., IV, V, VI). Secundum formam Dei, sicut Pater habet vitam in semetipso, sic dedit et Filio vitam habere in semetipso (Joan., V); secundum formam servi, Tristis est anima ejus usque ad mortem (Matth., XXVI). Et idem ipse est, sicut Apostolus praedicat, et dives et pauper (II Cor., VIII). Dives, quia evangelista dicente: In principio erat Verbum, et Verbum erat apud Deum, et Deus erat Verbum: hoc erat in principio apud Deum. Omnia per ipsum facta sunt, et sine ipso factum est nihil (Joan., I). Pauper vero, quia propter nos Verbum caro factum est, et habitavit in nobis (Ibidem). Quae autem est exinanitio ejus, quaeve paupertas, nisi formae servilis acceptio, per quam, Verbi majestate velata, dispensatio humanae redemptionis impleta est? Nam quia captivitatis nostrae resolvi [Col. 0188D] originalia vincula non poterant, nisi existeret homo nostri generis nostraeque naturae, quem peccati praejudicia non tenerent, et qui immaculato sanguine suo chirographum lethale dilueret, sicut ab initio erat divinitus praeordinatum, ita est in plenitudine temporis perfectum, ut multis modis significata promissio in diu expectatum veniret effectum: nec posset esse ambiguum, quod continuit testificationibus semper fuerat nuntiatum. In magno autem sacrilegio se versari haereticorum manifestat impietas, cum sub specie divinitatis honorandae [b 1Kb] humanae [Col. 0189A] carnis in Christo denegant veritatem: et religiose existimant credi, si dicatur in Salvatore nostro verum non esse, quod salvat; cum ita secundum promissionem omnia saecula praecurrentem [a 1Kb] , mundus sit Deo reconciliatus in Christo (I Cor., V), ut nisi Verbum dignaretur caro fieri, nulla possit caro salvari. Omne enim sacramentum christianae fidei, magno (ut haeretici volunt) decoloratur obscuro, si lux veritatis sub mendacio putatur latuisse phantasmatis. Non ergo quisquam sibi erubescendum existimet Christianus de nostri in Christo corporis veritate, quia omnes apostoli, apostolorumque discipuli et praeclari ecclesiarum quique doctores, qui ad martyrii coronam, vel ad confessionis meruerunt gloriam pervenire, in hujus fidei lumine splenduerunt, consonis ubique [Col. 0189B] sententiis intonantes, quod in Domino Jesu Christo deitatis et carnis una sit confitenda persona. Qua autem rationis similitudine, qua divinorum voluminum portione haeretica impietas se existimat adjuvari, quae veritatem negat corporis Christi, cum hanc non lex testificari, non propheta praecinere, non Evangelia docere, non ipse destiterit Christus ostendere? Quaerant per omnem seriem Scripturarum, quo tenebras suas, fugiant, non quo verum lumen obscurent: et per omnia saecula ita veritatem invenient coruscantem, ut magnum hoc et mirabile sacramentum ab initio videant creditum, quod est in fine completum. Deo quo cum sanctarum litterarum nulla pars sileat, sufficit quaedam consona veritatis signa posuisse, [Col. 0189C] quibus diligentia fidei in splendidissimam latitudinem dirigatur, et sincerae intelligentiae luce perspiciat, quod in Filio Dei, qui se incessabiliter Filium hominis, et hominem profitetur, non sit Christianis erubescendum, sed constantissime gloriandum: quoniam, sicut ait beatus Apostolus (I Tim., III): Magnum est pietatis sacramentum, quod manifestatum est in carne, justificatum est in Spiritu, apparuit angelis, [Col. 0190A] praedicatum est gentibus, creditum est in mundo, assumptum est in gloria [(1) 1Kb] .

VI. De episcopum vero, et presbyterorum, diaconorumque, et sequentium clericorum ordinationibus, sanctos apostolos et successores eorum, et praecipue Anacletum (Epistolae 2. Nullius fidei apud doctos), et praeterea alios, sufficienter statuisse cognoscimus: et idcirco non est necesse nunc replicari [b 1Kb] , nisi quod illi non statuerunt. Illud tamen nos statuentes [(2) 1Kb] vobis et omnibus servare mandamus, ut ad ordines ecclesiasticos sic ascendant in Ecclesia; qui ordinari merentur, id est, si quis episcopus [(3) 1Kb] esse meretur, sit primo ostiarus, deinde lector, postea exorcista, inde sacretur acolythus, demum vero subdiaconus, deinde diaconus, et postea [Col. 0190B] presbyter, et exinde, si meretur, episcopus ordinetur. Et regiones, sicut in hac urbe fecimus, per singulas urbes, quae populosae fuerint, diaconibus dividantur. Et quaecumque difficiles quaestiones per singulas provincias exortae fuerint (Innocentius, ep. II), semper ad sedem apostolicam referantur (S. Leo, ep. LXXXIV, c. 7; Vigilius, ep. II). Bene vale, frater, et ora pro nobis. Data kalendis martii, Diocletiano sexto [(4) 1Kb] et Constantio secundo viris clarissimis consulibus.



[OPERA OMNIA COMMODIANI GAZAEI.]




[Col. 0189]
DE COMMODIANO GAZAEO, ORIGINE AFRO, PROLEGOMENA.



ARTICULUS I. Ejus Vitae Synopsis.
[Col. 0189D]

De Commodiano quid veteres meminerint?---Commodiani primus veterum meminit Gennadius, ejusque characterem satis bene his verbis expressit [(1) 1Kb] : »Commodianus, inquit, dum inter saeculares litteras etiam nostras legit, occasionem accepit fidei. Factus itaque christianus, et volens aliquid studiorum suorum muneris offerre Christo, suae salutis auctori, scripsit mediocri sermone, quasi versu librum adversum paganos. [Col. 0190D] Et quia parum nostrarum attigerat litterarum, magis illorum destruere potuit dogmata, quam nostra firmare. Unde et de divinis repromissionibus adversum illos vili satis et crasso, ut ita dixerim, sensu disseruit, illis stuporem et nobis desperationem incutiens, Tertullianum et Lactantium, et Papiam auctores secutus [(1) 1Kb] . Moralem sane doctrinam, et maxime [Col. 0191A] voluntariae paupertatis amorem optime prosecutus, studentibus inculcavit«. Haec Gennadius: ex quo paucula Honorius quoque Augustodunensis [(1) 1Kb] . Sed post massiliensem presbyterum meminit etiam Commodiani Gelasius romanus pontifex, illius opus inter aprocrypha in suo decreto recensens.

Auctor Gazaeum se nominat, cur vero?---Cujas vero fuerit hic auctor, plane incompertum, tacentibus de patria ejus antiquis scriptoribus. Nonnulli eum Italis ac Romanis ascribunt. Qui eum Afrum fuisse putant, conjecturam adhibent non plane contemnendam. Gazaeum quidem se ipsum vocat [(2) 1Kb] : utrum autem a Gaza Palaestinae urbe, quis tuto adfirmarit? Atqui vero propius eruditis videtur [(3) 1Kb] , ipsum propterea ita se appellasse, quod in christianorum coetum admissus, [Col. 0191B] e gazophylacio, seu Ecclesiae thesauro victum acciperet. Quam quidem conjecturam ipsemet confirmare censetur, dum mendicum Christi se nominat, uti ex instructionis ultimae litteris, quae versus inchoant, retro sursum legendis, comperimus.

Afer existimatur. Utut sit, Dodwellus Afrum fuisse Commodianum ex eo conjicit [(4) 1Kb] quod multa suis instructionibus habeat cum sancto Cypriano communia. In eamdem porro sententiam praeiverat Rigaltius [(5) 1Kb] : quo judice, stylus auctoris africanae ferociae rusticitatem sapit; quae tamen ad acumina Tertulliani, Cypriani, Minucii non infrequenter alludit. Suadere insuper videntur judice Caveo [(6) 1Kb] , quae usurpat vocabula, afris scriptoribus pene propria, Zabulus, Zacones, etc.

[Col. 0191C] Ex ethnica superstitione ad fidem Christi conversus, libellum composuit. Instructiones adversus gentium Deos inscriptum.---Ortu et cultu fuisse ethnicum, satis indicat ipse cum in praefatione [(7) 1Kb] , tum dum alibi gentiles sic alloquitur [(8) 1Kb] :

Et ego, qui moneo, idem fui, nescius errans.
Inde Instructione LXI, se de cloaca levatum dicit, id est, de saeculo, de idololatria. Cum igitur religionis [Col. 0192A] christianae expers, ethnicae vero superstitioni adhuc addictus esset Commodianus, et in tenebris superstitiosarum et impiarum gentium versaretur, Dei munere accidit, ut sacris litteris evolvendis incumbens, ex earum lectione e nocte illa sensim emergeret, ac coelesti lumine collustratus, Christo nomen daret [(1) 1Kb] : quod quidem evenisse item Justino Martyri, Tatiano, aliisque, ex eorum monumentis probe novimus. Doctrina itaque salutari confirmatus, fideique zelo accensus, ad expugnandos imprimis divinae veritatis hostium errores se convertit, operamque suam in refellendis illorum erroribus posuit; hujus igitur instituti causa libellum conscripsit sub titulo: Instructiones adversus gentium Deos pro christiana disciplina. Perstrinxit in ea falsa gentium numina, pravosque [Col. 0192B] cultus, et quamvis ingenii atque artis praestantia heic minus appareat, satis tamen singularem sanctimoniam, verumque, nec simulatum erga Deum amorem declaravit.

Tempus inquiritur, quo claruit Commodianus.---De aetate, qua vixerit Commodianus, eruditi non conveniunt. Rigaltius [(2) 1Kb] , Dupinius [(3) 1Kb] , Ceillierius [(4) 1Kb] floruisse eum putant Constantini Magni imperio, atque sub pontificatu sancti Sylvestri, cujus pontificis in scriptis suis Commodianum meminisse, communi eruditorum opinione fertur. Antiquiorem tamen ac Cypriano vel aequalem, vel supparem fuisse Dodwellus censuit [(5) 1Kb] ; quare Caveus, cum in prima Commentarii sui de scriptoribus ecclesiasticis editione, inter quarti saeculi scriptores Commodianum recensuisset, [Col. 0192C] in altera Oxoniensi editione Dodwelli conjecturis motus in eadem cum ipso sententiam abiit. Ad tempora saeculi secundi vergentis, sive desinentis eumdem refert Sebastianus Pauli [(6) 1Kb] , clericus regularis in dissertatione italice edita Neapoli, 1714, in 8o de Poesi SS. Patrum graecorum, latinorumque in primis Ecclesiae Christi saeculis.

Gennadius expensus.---Si vero Gennadium audiamus, statuendum videtur saeculo IV, ut nimium, vixisse Commodianum: ait enim, ipsum Tertullianum et Lactantium, et Papiam auctores fuisse secutum. Atque hanc fuisse quidem Gennadii sententiam plerique existimarunt. Verum si ejus verba penitius inspiciantur, non sunt fortasse de nostri scriptoris aetate intelligenda, sed potius de placitis nonnullis, quae re vera [Col. 0192D] cum iis auctoribus habuisse communia Commodianus comperitur: alioquin dicendus esset presbyter ille massiliensis censuisse, Papiam Tertulliano et Lactantio fuisse posteriorem, quem videlicet scriptoribus illis subjiciat; quod sane affirmare non ausim: ut proinde, meo quidem judicio, illud solum iis verbis [Col. 0193A] insinuasse Gennadius videatur, Commodianum alicubi sectatum fuisse, quae Papias primum, deinde Tertullianus, ac postea Lactantius minus recte tradiderunt.

Rigaltii sententia minus probatur.---Utcumque sit, Rigaltius Gennadii auctoritate, uti videtur, permotus, ejusque verba de Commodiani aetate accipiens; eam praeterea ex ipsius auctoris instructionibus confirmare aggressus est [(1) 1Kb] : ratus nimirum temporis notationem sibi fuisse detectam qua illum Sylvestro romano pontifici, atque adeo Constantino Magno coaevum statueret. In quam quidem rigaltianam sententiam tantum non omnes eruditi deinceps concessere.

Dodwelliana potior videtur.---Verum Henricus [Col. 0193B] Dodwellus in antiquitatis indagatione rimator acerrimus, postquam verae lectioni, Sirmondo tamen praeeunte, Commodiani locum restituisset, a Rigaltio sollicitatum, quo suae causae praesidium quaereret; integrum deinde perlustrans opusculum, saevientibus adhuc Ecclesiae persecutionibus illud fuisse conscriptum perspexit; adeoque Commodianum Cypriano potius, quam Sylvestro extitisse propriorem edocuit. Et viri quidem Critici pleraque argumenta sunt ejusmodi, quae ad assensum extorquendum plurimum valere videantur: eaque strictim saltem in medium proferre animus est, cum plurimis haud praesto sit dissertatio de Commodiani aetate, quam V. C. Annalibus Velleianis, Quintilianeis, et Statianis subjecit Oxonii, 1698, in-8o.

[Col. 0193C] Dodwelli sententia summatim a Caveo exposita.---Dodwelli sententiam summatim exponit perdoctus Caveus ita disserens [(2) 1Kb] : »Notandum igitur 1o Commodianum ducentos tantum a Christo annos numerare. Instruct. VI, vers. 2, gentiles ita alloquitur:

Et si parvulitas sic sensit, cur annis ducentis
Fuistis infantes? numquid et semper eritis?
Fatendum est, ducentos hoc loco annos non stricte esse intelligendos, quasi non fuerint paulo plures. Veres enim nondum adinventa accurata aerae christianae Epocha, annos a Christo nato ad suam usque aetatem computantes, numero plerumque rotundo loqui solent, et in fine seculi proxime elapsi subsistere, resecto, plus minusque fuerit, quod excurrit, tempore. Quandoque et ita se explicat Arnobius, lib. I, [Col. 0193D] pag. 9: Trecenti sunt anni ferme, minus vel plus aliquid, ex quo coepimus esse christiani. Nec aliter olim Ennius, septingenti sunt, paulo plus aut minus, anni. Verum hoc numquam ab iis factum est, ubi qui supra numerum excurrunt anni, integrum istius saeculi spatium occupant; multo minus, ubi alterum etiam comprehendunt. Etiamsi igitur nondum exacto saeculo tertio, ducentos annos dicere potuit Commodianus, tamen ultra labentem currentis saeculi partem, nulla ratione extendi queunt. Invicto plane argumento, nulloque sophismate eludendo, auctorem nostrum [Col. 0194A] intra tertii saeculi limites esse coercendum.

»Scripsit Commodianus vel pace vixdum plene reddita, vel persecutione mox expectanda. Hinc pacem subdolam vocat, Instruct. LXV; et persecutionem instare dicit: agonia summe propinqua, Instruct. LIII, V. 10. Fideles monet, ut martyribus assistant, seu, ut ipsius verbo utar, admartyrizent, Instruct. LVIII, v. 19, ubi etiam describit pugnam cum tristitia, et palmam, quae victoriae donatur, Instruct. LXII. Agit de iis, qui martyrium affectare prae se ferebant, Instruct. LX, V. 1: Pastor si confessus fuerit, id est, interpretante Rigaltio, si de nomine interrogatus, clare et constanter responderit, Sum Christianus; si thus acerae profanorum imponere jussus, fortiter abnuendo clamaverit, non facio, geminavit agonem. Et, [Col. 0194B] ne plura congeram, Caesarem Tyrannum vocat Instr. XXIII, V. 14. Haec aliaque plura saeculo tertio optime congruunt, quando cessante persecutione Deciana, pacem sub Gallieno redditam, infirmam quidem, et instabilem, persecutio sub Aureliano mox interrupit; Sylvestri vero temporibus convenire nequeunt. Constantino enim rerum in Occidente potito, quieta ac tranquilla erant omnia; nullus a gentilibus persecutionis metus. Vivebant Christiani sub ejus patrocinio tuti, legibus muniti, privilegiis ornati, divitiis et dignitatibus aucti, magistratus ubique, imperatoris exemplo, propitios et benevolos experti.

»Tota scribendi ratio aevi Cypriani ingenium, mores, et disciplinam imitatur. Iisdem pene cum Tertulliano et Cypriano loquendi modis non raro [Col. 0194C] utitur, ut ubique observat Rigaltius. Novati schisma carpere videtur, Instruct. XLII. Reprehendit eos, Instruct. LXI, qui dum fratres adversante mundo, sub armis laborarent, ipsi farti opibus, nec pugnarent, nec pugnanti se sisterent, et cum viderent fratrem causa schismatis abstentum, optabant nihilominus in castris pacem, indulgentiam nempe lapsis dandam, antequam pax Ecclesiae redderetur. Instruct. LVII, disciplinam non esse nimia indulgentia laxandam contendit. Instruct. LII, duo desertorum genera constituit: Est alius nequam, qui scilicet sacrificat idolo; alius in parte recedit, qui praesidi offert libellum, concussori pecuniam, ne in Capitolium sacrificaturus pertrahatur. Respicit, inquit Rigaltius, thurificatos, et libellaticos; et hi quidem posteriores vix alio, [Col. 0194D] quam aevo Cyprianico, memorantur. Infinitus essem, si omnia recenserem, quae de poenitentibus, de martyrii zelo, de fuga in persecutione, de schismaticorum studiis, de pompa funerum, de filiis sub persecutione defunctis non lugendis, de Judaeis, etc., cum Cypriano communia habet.

»Nulla, ne quidem levissima in toto hoc libello victoriae a Constantino, de Maxentio nuper reportatae, nulla signi crucis in coelo miraculose apparentis, nulla gloriae et felicitatis Constantini, vel immunitatum Ecclesiae concessarum mentio, quod tamen ab homine immenso suae religionis zelo flagrante, merito expectari poterat. Argumentum fateor negativum, [Col. 0195A] sed quod non levem, apud aequos rerum aestimatores, vim atque auctoritatem habet.

»His ita expositis, restat, ut communem de tempore Sylvestri papae sententiam breviter excutiamus. Ejus unica quidem basis et fundamentum est ipsius Commodiani locus, prout in editis habetur Instruct. XXXIII, v. 5, ubi gentiles ad Ecclesiam invitat:

Intrate stabulis sylvestri ad praesepe pastoris.
Verum haec non sunt ipsius Commodiani, sed ingenii potius Rigaltiani commentum, et longe aliud respicere videntur. In codice Sirmondiano, ex quo descripsit Rigaltius, verba, ipsomet fatente, ita se habent:

[Col. 0195B] Intrate stabulis sylvestri ad praesepia tauri.
Alloquitur gentiles nempe, tamquam belluinis animis, moribusque praeditos. Hinc versu praecedenti, corda fera et exasperata; Instruct. XXXV, v. 1, Indomita cervis; v. 5, Noli pecus esse ferinum; V, 17, Quasi bestius errans. Hos igitur, instar taurorum, in sylvis campisque palantes invitat, ut Ecclesiae stabula intrarent, ut ad Christi praesepe accederent; ubi, ut verbis proxime sequentibus loquitur, latronibus tuti sub regia tecta manerent. Non dubito igitur, quin cum cl. Dodwello levi mutatione legendum sit: Intrate stabula Sylvestris ad praesepia tauri: Sylvestris plurali numero pro Sylvestreis; utroque enim modo scribebant veteres.«---Haec hactenus, et forsan plus satis ex doctissimo Caveo. Hic solummodo adhuc observo, quod Sirmondus legit: Intrate stabiles vestra [Col. 0195C] ad praesepia tauri. In apographo autem erat: Intrate stabilis Sylvestri ad praesepia tauri. Tandem observo, quod cl. Schroeckhius in historia christiana parte IV, pag. 489 et cl. Oelrichs [(1) 1Kb] sententiae dodwellianae accedant.



ARTICULUS II. De libello quem Commodianus composuit.

Opusculi divisio et scopus.---Opusculum Commodiani instructiones adversus gentium Deos inscriptum, octoginta [(2) 1Kb] universim complectitur capita: quorum priora sex et triginta ad homines potissimum diriguntur a christiana religione alienos; quibus vanitate impiorum numinum demonstrata, eos ad suscipiendam Christi religionem hortatur; quae autem sequuntur [Col. 0195D] usque ad quadragesimum quartum, Judaeos respiciunt, quos auctor ad christiani nominis societatem graviter invitat; ubi simul de antichristo, de judicio et resurrectione verba facit: reliqua vero ad erudiendos praecipue catechumenos, Deique religiosos cultores, et singillatim ad poenitentes pertinent; ne obliti scilicet christianorum officiorum ad saecularia redeant.

Stylus auctoris.---Scripsit Commodianus mediocri sermone, quasi versu, inquit Gennadius. Nimirum Rigaltio [Col. 0196A] interprete [(1) 1Kb] : »Versibus faciendis nec leges nec modulos servat: major ubique acrostichidis ratio, quam metri. Acrostichides vero sunt ex cujusque poematii titulis constructae, sic adsignata cuique versui littera, ut a primo cujusque poematii versu totus deinceps poematii titulus per litteras versuum primas decurrat.« Alicubi tamen deficit haec norma, ut suis locis animadversum est a viris eruditis [(2) 1Kb] . Versus autem Commodiani ita sunt comparati, ut numerus Hexametri carminis utrumque servetur, neglecta syllabarum quantitate, sicut in psalmo trochaico S. Augustini contra partem Donati, qui ejus scriptis contra Donatum, tom. IX operum praemittitur: vel sicut in aliis apud illustrem Scipionem Maffeium dissert. (subjecta ejus historiae diplomaticae) Sopra i versi [Col. 0196B] ritmici, pag. 186, seqq. et in hexametris codici latino-biblico praemissis circa annum Christi 750, a Gregorio cardinali apud Justum Fontaninum, in appendice ad discum argenteum votivum, pag. 86, vel ut in carminibus politicis recentis Graeciae solet fieri, vel quale carmen hexametron graecum ex psalterio Ms. murbacensi edidit celeberrimus Montfauconius in Palaeographia Graeca, pag. 220.

Ad rationem autem scribendi quod attinet, durior illa quidem, quia et insolentes in Latio voces passim adhibitae; sed vicissim graecae ac latinae antiquitatis scita non vulgaria interserit auctor, ut viris doctis observatum.

Operis pretium, et censura.---Caeterum in hoc ecclesiasticae vetustatis monumento spectatur imprimis antiqua [Col. 0196C] pietas: ejus enim Auctor ubique se prodit virum bonum, vere christianum, ab omni gloriae saecularis fastu alienum, et charitatis, quae proprie christianum decet, cultorem egregium. At illud non est dissimulandum, naevis aliquot inspersum esse libellum, quos cum nonnullis vetustiorum Patrum communes habet Commodianus: cujusmodi sunt, quae narrantur de Angelis desertoribus, unde nati gigantes [(3) 1Kb] ; de chiliasmo, de anastasi prima, de felicitate terrena, etc. [(4) 1Kb] : quae quidem in causa fuisse videntur, cur opusculum inter Gelasii apocrypha recenseretur: quemadmodum in eumdem censum referuntur item ob suos naevos Clemens Alexandrinus, Arnobius, Lactantius, Sulpicius Severus, aliique praestantissimi Auctores. Verum haud ita est accipienda Gelasii censura, ut ejusmodi vestutiorum scriptorum [Col. 0196D] opera prorsus rejicienda existimentur; perinde ac si ea summus ille pontifex ab Ecclesia omnino proscribat, inquit magnus Baronius [(5) 1Kb] , sed ut publica in Ecclesia lectione priventur. Qua de re nos alibi ex cl. Fontaninio [(6) 1Kb] plura observasse meminimus, scribit [Col. 0197A] perdoctus Gallandius [(1) 1Kb] , ex quo haec deprompsimus.

Judicium cl. Dupinii de stylo, Auctoris charactere, operisque pretio.---A censura Gallandii non multum abludit perdocti Dupinii [(2) 1Kb] de Commodiano, ejusque libello crisis. Stilus ejus, inquit hic, est durus, verba barbara, et cogitationes demissae. Auctor videtur fuisse bonus, simplex, humilis, beneficus, Christi amore flagrantissimus, ejus religioni addictissimus, moribus austeris, vitio infensissimus, omnia saeculi hujus bona parvi faciens, quique optimus monachus fuisset, sicut observavit Rigaltius. Non erat tamen indoctus, atque imperitus; multa enim erudita, ad scientiam profanam pertinentia, in ejus opere habentur; immo nonnulla inveniuntur de gentilium diis rara, et exquisita. Videtur esse mentis sanae, acris, et [Col. 0197B] christianis praeceptis moralibus instructissimae.

Operis hujus synopsis seu analysis.---In tres partes dividi potest hoc opusculum. Prima, quae triginta et sex strophas continet, inscripta est gentilibus, quos ad christianam religionem amplectendam hortatur, postquam deos, quos adorant, fictitios esse demonstravit. Secunda inscripta est Judaeis, quos etiam ad fidem christianam amplectendam hortatur, ostendens legem fuisse figurativam. De antichristo, judicio ultimo, et resurrectione disserit. Ultima inscripta est christianis catechumenis, fidelibus et poenitentibus, quibus praecepta moralia optima dat; a stropha quadragesima sexta incipit.

Apud hunc auctorem veterum errores plerique inveniuntur. Docet daemones esse angelos mulierum [Col. 0197C] amore corruptos, ex quorum cum illis commercio gigantes nati sunt; mundum post sex mille annos finitum iri; Neronem esse antichristum, duplicem fore resurrectionem: resurrectionem bonorum ante mille annorum regnum; et resurrectionem illam generalem, quae in ultimo judicio fiet: post priorem resurrectionem bonos mille annos in terra mansuros; posteaque omnes homines judicandos, malos in ignem praecipitandos, et totam naturae faciem mutandam.

Praecepta ejus moralia eximia sunt. Catechumenis commendat, ut vitam peccati expertem agant; poenitentibus, dies noctesque orent, vitamque severissime exigant, ad delicti veniam impetrandam. Hortatur fideles, malum vitent, odiumque deponant, [Col. 0197D] affirmans martyrium illis non profuturum, si fratres odio haberent. Apostatis peccati sui enormitatem exhibet. Monet omnes christianos, ut cum Christi milites sint, adversus affectus suos continuo dimicent. Spectaculis profanis adesse prohibet. Mulieribus christianis commendat, ut sint modestae, luxum fugiant, et vestium magnificentiam. Optima praecepta dat pastoribus, et presbyteris, ut ministerio suo rite fungantur, vitam agant inculpatam, et avaritiae expertem; imprimis autem pauperibus succurrant; [Col. 0198A] divitibus, ait, ne propter divitias suas mente elatiores fiant, sed eas egenis impertiantur, illos juvent, aegros invisant, ac indigentes nutriant. Filiorum et cognatorum mortem non esse complorandam dicit. Funebres pompas et funera splendida damnat. Eos acriter reprehendit, qui in templo silentium non observant. »Dixit Domini sacerdos,« inquit [(1) 1Kb] , »Corda ad Deum tollite; respondetis vos ea ad illum habere, et mox a promisso disceditis. Deum orat pro plebe, interea fabulas inter vos vicissim narratis, ridetis, alienae famae obtrectatis, sermones inconsideratos seritis, quasi abesset Deus, qui omnia fecit, videt et audit.« Deum precantibus ait cor suum purificent, priusquam ad preces se conferant. Uno verbo, harum instructionum pars ultima eximias continet [Col. 0198B] cohortationes, quibus Christiani virtutem sectentur, et vitium fugiant, et commonitiones adversus mores Christianorum depravatos, et illius saeculi flagitia saeculi nostri fere similia. Hactenus perdoctus Dupinius.



ARTICULUS III. De Commodiani editionibus.

De editione Rigaltiana.---Hic tractatus Commodiani diu latuit in tenebris, et primum in lucem productus est elapso saeculo, cum Pater Sirmondus eum de antiquo manuscripto exscripsisset [(2) 1Kb] . Rigaltius hoc exemplum anno 1649, vel potius anno 1650, typis excudi jussit. Quantum vero curae atque laboris Rigaltius Commodiano impenderit, ipsemet his verbis [Col. 0198C] declarat: »Libelli vetus exemplar,« inquit [(3) 1Kb] , »apographum habui tantum ab eximio viro Jacobo Sirmondo; sed foedis ubique fere mendis corruptum. Veterem scripturam, vel ipse Sirmondus habet, vel unde haberi queat, scire non diffitetur. Ego quidem valde assentior existimantibus, futilem esse, atque fallacem, immo plerumque in hac litterarum parte perniciosam conjectandi licentiam: sed ex istius libelli apographis constat, manum illam antiquam fuisse jam pridem depravatissimam. Itaque quod fieri solet in desperatis, libuit in isto misello Commodiano (non tamquam in ea re; nam esse pretii duco non minimi christianum, quem inter illustres censuit Gennadius) periculum facere, si qua posset industria libellus scriptoris antiquissimi editione [Col. 0198D] nostra reformari ac restaurari.---Caeterum, qualiscumque iste Commodianus esse videbitur, ab Gennadio primum, inde ab Gelasio citatus; hoc tandem saeculo in Sirmondi manibus apparuit squallidus, [Col. 0199A] tamquam ex vinculis ac diutino apud Barbaros situ, vindicias poscens. Nec vindicem sane alium optare potuit praestantiorem Sirmondo. Nam exinde ostensus et communicatus amicis, benigne excipi ac foveri coepit. Neque ipsum hac editione sperare aliud velim, quam ut oblatus iterum Sirmondo, plena demum ac juxta apud eum manumissione prodeat, liberali schemate tersus ac nitidus. Interea vero dum id properatur, magnae auctoritatis manumissorem exoratum cupio; ac, pro viri benignitate, confido fore, bonas ut in partes accipiat, horas aliquot a me impensas homini christianae pietatis ac disciplinae sanciendae studiosissimo: nimirum ut appareat hodie Cypriano, sicut Minucius nuper adstitit Tertulliano: et jam uterque doctor suo gaudeat sequaci: uterque [Col. 0199B] item minister suo serviat magistro, sive sacerdoti. Saeculum iste suum malis moribus inquinatissimum castigat, acer ubique et horridus monitor: quasi prophetico furore carminum sonos fundit, negligens ordinis, negligens elegantiarum, asyndeta vel anacoluta passim, ut tamen existat in ipso neglectu cura et facultas, et vis aliqua dicendi.---Observationibus meis hoc praesertim studui, de scriptoribus aevo Commodiani proximis apponere, quod obscuris daret lucem. Conjecturas proposui, quales absque exemplaribus antiquis praestare nemo debeat; quibus tamen uti minime pudeat, quamdiu non contradicent exemplaria.« Hucusque Rigaltius.

Recensio editionum hujus libelli.---Primus itaque Commodianum e Jacobi Sirmondi apographo admodum [Col. 0199C] mendoso edidit Nicolaus Rigaltius, Tulli Leucorum apud S. Belgrand et J. Laurentium typogragraphos regios, anno 1650, in-4o [(1) 1Kb] , additis notis eruditis. Deinde subjectus est ad calcem Cypriani, Minucii, Arnobii, et Julii Firmici, qui ejusdem Rigaltii et Philippi Priorii cura illustrati prodierunt, Parisiis, 1666, in-fol. Deinde omissis Rigaltii notis, tom. XXVII Bibliothecae Patrum, Lugduni, 1677, in-fol. Ab eo tempore cum Rigaltii animadversionibus, Dodwellique dissertatione, et praefatione D. Henrici Leonardi Schurtzfleischii recusus est Wittebergae, 1705, in-4o. Supplementum notarum in illum scriptorem ex Ezech. Spanhemii Bibl. cum laudati Schurtzfleischii Glossario et indice separatim excusum est Wittebergae, 1709, in 4o. Posteriori suae Minucii [Col. 0199D] Felicis editioni Commodianum quoque notis suis et Rigaltii illustratum subjunxit vir clarissimus Joannes Davisius Cantabrigiae, 1711, in-8o. Eumdem scriptorem exhibet etiam poetarum latinorum collectio pisaurensis, tom. VI, anno 1756. Postremo Venetiis, anno 1767, in Bibliotheca vet. PP. tom. III, a pag. 621---653, recusus habetur Commodianus: suam autem Gallandius expressit editionem ad normam posterioris Rigaltianae Parisiensis, ejusdem notis, cum davisianis observationibus textui suppositis, [Col. 0200A] propriisque subinde animadversionibus adjectis. Gallandii editionem secutus est cl. P. Dominicus Schramm Banthensis Benedictinus in analysii SS. Patrum, tom. VI, Augustae Vindelicorum 1784, a pag. 483---518. Ex manuscripto codice S. Albini Andegavensis loca quaedam Commodiani emendavit Baluzius ad Cyprianum, pag. 454, 455, 458. Claudit recensionem opusculi hujus Caveus [(1) 1Kb] optimis hisce Rigaltii verbis: »Usus et efficacia libelli hujusce fuerit constans et perpetuus amor Christi; animus ad martyrium fortis; pietas erga pauperes maxima. Hoc praeterea scire vitia, quae etiamnum Ecclesiam dehonestant, esse vetustissima: infinitam semper fuisse de rebus divinis disputantium multitudinem, paucissimos vero Christianos.«



ARTICULUS IV De Antonio Carminis adversus gentes auctore.
[Col. 0200B]

Carmen adversus gentes Commodiano subjectum; perperam Paulino Nolano attributum.---Commodiano adnectitur ob argumenti affinitatem a perdocto Gallandio Carmen ad gentes, quod sub nomine sancti Paulini Nolani superiore saeculo desinente, in lucem extulit Ludovicus Muratorius. At carmen hoc Paulinum auctorem non agnoscere, sed alium nomine Antonium, ex ethnica superstitione ad Christi fidem conversum, primus recte observavit Joannes Lironius Benedictinus in opere anno 1717 Parisiis edito et gallice inscripto: Les Aménités de la critique, ou dissertations et remarques nouvelles sur divers points [Col. 0200C] de l'antiquité ecclésiastique et profane: de quo praeter Auctorem Bibliothecae historicae et criticae scriptorum congregationis S. Mauri [(2) 1Kb] videsis Diarium eruditorum Parisiense [(3) 1Kb] .

Quis fuerit Antonius ille disquiritur.---Quis porro fuerit Antonius ille carminis auctor, haud equidem assequi valeo. Si graece scripsisset, facile fortasse inter Graecos occurreret, cui carmen referretur acceptum. Sed requirendus Auctor inter Latinos.

Fabricii conjectura de Antonio Fussalensi rejecta.---Et Fabricius quidem a tergo inscriptionis sui delectus argumentorum Hamburgi evulgati anno 1725 carmen, de quo agimus, cuidam Antonio Fussalensi adscribit, nulla reddita ratione cur demum ita censeat. Quodsi vero Antonium illum Fussalensem respexerit, [Col. 0200D] cujus meminit sanctus Augustinus [(4) 1Kb] , a vero longe aberrasset vir eruditus. Nostrum enim Antonium priusquam Christo nomen daret, impio falsorum numinum cultui fuisse addictum, variis ex locis compertum habemus. Et primum quidem statim ab initio ait (Carmen, vers. 1):

Discussi, fateor, sectas Antonius omnes.

[Col. 0201A] Deinde pluribus interjectis, postquam deorum fabulas retulisset, subdit (Ibid., vers. 151-154):

Haec ego cuncta prius, clarum cum lumen adeptus,
Neque diu incertum, et tot tempestatibus actum.
Sancta salutari suscepit Ecclesia portu,
Postque vagos fluctus tranquilla sede locavit.

Et mox (ibid., vers. 161, 162):

Ut modo qui nobis errorem mentis ademit,
Hic meliore via paradisi lumina pandat.

Verum Augustinianus Antonius episcopus fussalensis, catholicis parentibus ortus fuisse perhibetur. Sic enim de eo sanctus pater [(1) 1Kb] .

»Fussala [(2) 1Kb] , dicitur hipponensi territorio confine castellum: antea ibi numquam episcopus fuit. Obtuli non petentibus quemdam Antonium, qui mecum tunc erat, in monasterio quidem a nobis parvula aetate nutritum.«

[Col. 0201B] Quo jure auctor existimatur Antonius Hieronymianus?---In [Col. 0202A] aliam porro sententiam abierunt Historiae litterariae gallicae scriptores clarissimi e congregatione S. Mauri, alium adferentes Antonium, cujus mentio fit in Epistolis hieronymianis [(1) 1Kb] . At eorum etiam opinatio mera conjectura est, non innixa ulli fundamento.

Quae in eo recudendo a Gallandio cura exhibita?---Exegit Gallandius Carminis antoniani editionem ad exemplum posterioris muratorianae de anno 1736, typis Veronae, cum notis ejusdem Muratorii, quibus praeterea intexuit observationes eruditas, quas ad idem Antonii Carmen illustrandum publici juris fecerat Cornelius Vonckius (Vonck., Specim. critic., pag. 1-10, edit. Traject. ad Rhen., 1744). Neque illa praetermittenda Gallandius putavit, quae in recensione [Col. 0202B] Speciminis critici Vonckiani fuerunt ab Anonymo in Actis eruditorum lipsiensibus (Act. erud., Lips., 1746, pag. 215 et seqq.) animadversa.




[Col. 0201]
COMMODIANI INSTRUCTIONES ADVERSUS GENTIUM DEOS PRO CHRISTIANA DISCIPLINA: PER LITTERAS VERSUUM PRIMAS. [42Kb] (C)



I.---PRAEFATIO.
[Col. 0201C]

Praefatio nostra viam erranti demonstrat;
Respectumque bonum, cum venerit saeculi meta;
Aeternum fieri: quod discredunt inscia corda:
Ego similiter erravi tempore multo,
[Col. 0202C] Fana prosequendo, parentibus insciis ipsis.
Abstuli me tandem inde, legendo de Lege.
Testificor Dominum; doleo: pro civica turba!
Inscia quod perdit, pergens deos quaerere vanos.
Ob ea perdoctus, ignaros instruo verum.



[84Kb] II.---INDIGNATIO DEI.
[Col. 0203A]

In lege praecepit Dominus coeli terrae marisque:
Nolite, inquit, adorare deos inanes,
De manibus vestris factos ex ligno vel auro;
Indignatio mea nevos disperdat ob ista.
Gens ante Mosen rudis, sine lege morata,
Nesciensque Deum, morientes deos orabant,
Ad quorum effigies faciebant idola vana.
Translatis Judaeis Dominus de terra Aegypti,
Imposuit legem postmodum, et ista praecepit
Omnipotens, sibi soli deservire, non illis.
De resurrectione quoque docetur in ipsa,
Et spe, fortunatum rursum in aevo vivendi,
Idola si vana relinqantur, neque colantur.



III.---CULTURA DAEMONUM.
[Col. 0203B]

Cum Deus omnipotens, exornaret mundi naturam,
Visitari voluit terram ab Angelis istam,
Legitima cujus spreverunt illi dimissi:
Tanta fuit forma feminarum quae flecteret illos,
[Col. 0204A] Ut coinquinati non possent coelo redire.
Rebelles ex illo contra Deum verba misere.
Altissimus inde sententiam misit in illos;
De semine quorum gigantes nati feruntur.
Ab ipsis in terra artes prolatae fuerunt;
Et tingere lanas docuerunt, et quaecumque geruntur.
Mortales et illis mortuis simulacra ponebant.
Omnipotens autem, quod essent de semine pravo,
Non censuit illos recipi defunctos e morte.
Unde modo vagi subvertunt corpora multa:
Maxime quos hodie colitis deos et oratis.



IV.---SATURNUS.


Saturnusque senex; si deus, quando senescit?
Aut si deus erat, cur natos ille vorabat
[Col. 0204B] Terroribus actus? sed quia deus non erat ille
Viscera natorum rabie monstrosa sumebat.
Rex fuit in terris, in monte natus Olympo;
Nec divinus erat, sed deum sese dicebat.
Venit inops animi lapidem pro filio sorpsit.
Sic deus evasit: dicitur modo Juppiter ille.



[78Kb] V.---JUPPITER.
[Col. 0205A]

Juppiter hic natus in insula Breta Saturno,
Ut fuit adultus, patrem de regno privavit.
Proinde nobilium uxores sororesque delusit.
Praeterea, sceptra fecerat faber illi Pyracmon.
Initio caelum terram Deus et mare fecit:
Terribilis autem iste, medio tempore natus,
Ex antro processit juvenis, furtimque nutritus.
Respice quod rerum auctor est Deus, non Jovis ille.



VI.---DE FULMINE IPSIUS JOVIS.


Dicitis o flulti, Jovis tonat: fulminat ipse:
Et si parvulitas sic sensit, cur annis ducentis
Fuistis infantes; numquid et semper eritis?
Versa in maturum infantia, non capit aevum
[Col. 0205B] Lusus: puerilis aetas cessit, sic et corda recedant.
Moribus virilibus consilia vestra debentur.
Insipiens ergo Jovem tonitruare tu credis;
Natus hic in terris lacte caprino nutritur.
Ergo si illum devorasset Saturnus,
In istis temporibus quis pluebat illo defuncto?
Praesertim si mortali patre deus nasci credatur,
Saturnus in terris senuit, et defecit in ipsis.
Illum non aliquis prophetavit praenasci.
Vel si tonat ipse, lex ab ipso lata fuisset.
[Col. 0206A] Seducunt historiae per vates confictae.
Ille autem in Creta regnavit, et ibi defecit.
Omnipotens vobis factus Alcmenes amator;
Vivos ipse modo similiter amaret, si viveret ille,
Impuros oratis, et dicitis esse coelestes,
Semine mortali natos de gigantibus illis.
Auditis, et legitis natum in terra fuisse;
Unde bene meruit corruptor ascendere caelum?
Dicitur et fulmen cyclopas illi fecisse;
Immortalis enim habuit a mortalibus arma.
Tot rerum criminibus, parricidam quoque suorum,
Ex auctoritate vestra contulistis in altum.



VII.---DE SEPTIZONIO ET STELLIS.


De circulo zonae fallit vos imperitia vestra,
[Col. 0206B] Ex eoque forte Jovem experitis orandum.
Saturnus fertur ibi, sed stella; nam ille
Expulsus a Jove, aut Jovis in stella credatur:
Poli qui sidera tractavit, solique sator,
Trojanis qui bellum fecit, Venerem almam amavit,
Ipsis sideribus aut Mars cum ipsa deprensus
Zelo maritali; deus nominatur aduliscens.
O nimium stulti, qui putatis Majos ab astris,
Nascentes regere, aut totam mundi naturam!
In vulnera positi, et ipsi sub fata viventes
[Col. 0207A] [80Kb] Obsceni, curiosi, bellatores impiae vitae;
Et filios totidem mortales illi fecere;
Terribiles omnes, stulti, septizonio fortes.
Si stellas colitis, colite et bis sena sigilla;
Tum arietem, taurum, geminos, ferumque leonem.
Et denique vadunt in piscibus: eoque, probabis.
Lex sine lege fuga vestra, quod vult esse valebit.
Lasciva vult esse, sine freno vivere quaerit.
Ipsi quod vultis eritis, et deos et deas oratis.
Sic ego colui dum erravi, quod modo culpo.



VIII.---DE SOLE ET LUNA.


De sole et luna, licet sint praesentanea nobis,
Erratis, quod ego prius, putatis oranda.
Sunt quidem in astris, sed non sua sponte currunt.
Omnipotens illos, cum conderet omnia primum,
Locavit ibidem cum stellis quarta dierum.
[Col. 0207B] Errorem antiquus quin cum ***
Et quidem in lege jussit, ne quis illos adoret.
Tot deos oratis, qui nihil de vita promittunt.
Lex quorum in terra non est, nec ipsi praedicti.
Vos autem seducunt sacerdotes pauci,
Numinis quid dicant aliquid morituri prodesse,
Accedite, legite, et discite verum.



IX.---MERCURIUS.


Mercurius vester fiat cum Saraballo depictus.
Et galeam aut pileum pinnatus, et caetera nudus.
[Col. 0208A] Rem video miram, deum cum saccello volare.
Currite pauperculi cum gremio quo volat ille,
Ut sacculum effundat; vos extunc estote parati.
Respicite pictum, quoniam vobis sic ab alto
Jactabit nummos; vos tunc saltate securi.
Vane, non insanis? colere deos pictos in axe?
Si vivere nescis, cum bestiis perge morari.



X.---NEPTUNUS.


Neptunum facitis deum ex Saturno pronatum:
Et tridentem gerit, ut pisces suffigere possit.
Patet esse deum cumatilem illo paratu.
Trojanis non ipse cum Apolline muros eduxit?
Unde deus factus inops caementarius ille?
Non cyclopem genuit monstrum? non majus et ipse
Vivere non poterat de suo? quod structura gerebat.
[Col. 0208B] Sic genuit generatus, qui fuit jam mortuus olim.



XI.---APOLLO SORTILEGUS, FALSUS.


Apollinem facitis citharaedum atque divinum.
Primum de Maia natus in insula Delo,
Oblata mercede postmodum structor, obsecutus
Laomedonti regi Trojanorum muros eduxit.
Locavitque sese, quem deum seducti putatis:
Ossibus cujus amor Cassandrae flagravit,
Subdole quem lusit virgo, falliturque divinus.
Officio vervecis potuit scire bicordem.
[Col. 0209A] [130Kb] Repudiatus enim discessit inde divinus.
Terruit hunc virgo specie, quam ille deberet.
Illa prior quae debuerat deum amavisse,
Lasciviens qui Daphnem sic coepit amare:
Et tamen insequitur, dum vult violare puellam;
Gratis amat stultus, nec potuit consequi cursu.
Vel, si deus erat, occurreret illi per auras.
Sub tectis illa prior venit, remansit que divinus.
Fallit vos gens hominum, nam victu tristi fuerunt.
Admeti pecora quoque pavisse refertur.
Lusibus impositis dum mitteret discum in altum,
Sublapsum non potuit retinere: prostravit amicum:
Ultimus ille dies fuit Hyacinthi sodalis.
Si divinus erat, mortem praescisset amici.



XII.---LIBER PATER, BACCHUS.


[Col. 0209B] Liberum patrem certe bis genitum dicitis ipsi,
In India natus ex Jove Proserpina primum.
[Col. 0210A] Belligerans contra titanas profuso cruore,
Exspiravit enim sicut ex mortalibus unus
Rursus fato suo redditus in altero ventre
Percipit hoc Semele iterum Jovis altera Maia.
Abscisso cujus utero, prope partum defunctae,
Tollitur, et datur Niso nutriendus alumnus,
Ex eo bis natus, Dionysus ille vocatur,
Religio cujus in vacuo falsa curatur.
Bacchantur et illi, qualia nunc ipsi videntur
Aut periculones Mimnermonisque futores,
Conspirant in malo, proludunt ficto surore,
Ceteros ut fallant, dicturos numen adesse.
Hinc manifeste vides homines simile viventes,
Vino permotati primus quod expresserat ille,
Sub ludicro suo honorem illi dedere.



XIII.---INVICTUS.
[Col. 0210B]

Invictus de petra natus, si deus habetur,
[Col. 0211A] [36Kb] Nunc ergo retro vos de istis date priorem.
Vicit petra deum; quaerendus est petrae creator.
Insuper et furem adhuc depingitis esse;
Cum si deus esset unquam, non furto vivebat.
Terrenus utique fuit, et monstrivora natura.
Vertebatque boves alienos semper in antris,
Sicut et Cacus, Vulcani filius ille.



XIV.---SYLVANUS.


Silvanus unde deus iterum apparuit esse?
Inde forte placet, eo quod bene fistula cantat,
Largitur quoniam lignum; nam forte non esset.
Venalem emisti dominum cum empseris illi.
Aspice, deficit lignum. Quid illi debetur?
Non te pudet, stulte, tales adorare tabellas?
[Col. 0212A] Unum quaere Deum, qui post mortem vivere diat.
Secde ab istis qui sunt biothanati facti.



XV.---HERCULES.


Hercules quod monstrum aventini montis elisit,
Evandri qui solitus erat armenta furari;
Rustica mens hominum, indocilis quoque, pro laude
Cum gratias agere vellent, absenti tonanti.
Voverunt hostias inepti, ut deo orando,
Lactentes aras in memoriam sibi fecerunt.
Ex eo provenit de vetusto more colatur.
Sed deus hic non est, licet fuit fortis in armis.



XVI.---DE DIS DEABUSQUE.


Dicitis esse deos, qui sunt manifeste cruenti:
Et dicitis fata genesis adscribere vobis.
[Col. 0213A] [203Kb] Dicite nunc ergo quibus primum sacra ferantur.
Inter utrinque vias, mors immatura vagatur,
Si tribuunt fata genesis, cur deum oratis.
Deciperis vane, qui manes quaeris orare,
Et qui fabricantur dominos tibi nuncupas esse.
Aut feminas quoque nescio quas deas oratis,
Bellonam et Nemesim deas, Fariam una coelestem,
Vrgines, et Venerem, cui conjuges vestrae delumbant.
Sunt alia praeterea daemonia fanis,
Quae nec numerantur adhuc, et in collo feruntur,
Ut nec ipsi sibi, possint rationem reddere. Pestes
Exportari magis in ultimas terras deberent.



XVII.---DE SIMULACRIS EORUM.


[Col. 0213B] Deludunt vos pauci scelerati vates inanes.
[Col. 0214A] Extricare suam dum quaerunt vitam;
Subornant aliis esse sub mysteria falsum.
Inde simulantes concuti numine quodam,
Majestatemque canunt, et se sub figura fatigant.
Vidistis saepe Dindymarios, quali fragore
Luxurias ineunt dum furias fingere quaerunt,
Aut cum dorsa sua allidunt spurca bipenne:
Cum doctrina sua servant quod cruore sanant.
Respicite quo non illos nomine cogunt,
Ipsis qui se primum compununt integra mente.
Sed stipem ut tollant, ingenia talia quaerunt.
Ex eo videte, quoniam sunt omnia ficta.
Obumbrant populum simplicem, perituri ni credant.
Res semel in vano de vetustate processit,
Ut vaticinanti credatur prodenti falsa.
[Col. 0214B] Majestas autem illorum nulla locuta est.



[113Kb] XVIII.---DE AMMUDATE ET DEO MAGNO.
[Col. 0215A]

Diximus jam multa de superstitione nefanda,
Et tamen exsequimur, ne quid praeterisse dicamur.
Ammudatemque suum cultores more colebant:
Magnus erat illis, quando fuit aurum in aede.
Mittebant capita sub numine quasi praesenti.
Ventum est ad summum, ut Caesar tolleret aurum:
Defecit numen, aut fugit, aut transit in ignem.
Auctor hujus sceleris constat, qui formabat eumdem
Tot viros et magnos seducit false prophetans;
Et modo reticuit qui solebat esse divinus.
Erumpebant enim voces, quasi mente mutata;
Tanquam illi deus ligni loqueretur in aurem.
Dicite nunc ipsi, si non sint numina falsa?
Ex eo prodigio quot perdidit ille propheta?
[Col. 0215B] Oblitus est iste prophetare, qui ante solebat.
Monstra adeo ista ficta sunt per vinivoraces;
Audacia quorum damnabilis numina fingit.
Gestabant enim, et aruit tale sigillum:
Nam et ipse silet, nec ullus de illo prophetat
Omnino, sed vos ipsos perdere vultis.



XIX.---NEMESIACIS VANIS.


Non ignominium est, virum seduci prudentem,
Et colere talem, aut Dianam dicere lignum?
[Col. 0216A] Mane ebrio, crudo, perituro creditis viro;
Ex arte qui ficte loquitur quid illi videtur:
Severe dum agit, sibi viscera pascit.
Incopriat cives unus detestabilis omnes.
Adplicuitque sibi, simili collegio facto,
Cum quibus historiam fingit, ut deum adornet.
Ipse sibi nescit divinare, caeteris audet.
Succollat, quando libet, eum, et quando deponit.
Vertitur a se rotans cum ligno bifurci;
Ac si putes illum afflatum numine ligni.
Non deos vos colitis quos ipsi false prophetant;
Ipsos sacerdotes colitis, in vano timentes.
Sed si corde viges, fuge jam sacraria mortis.



XX.---TITANES.


Titanas vobis Tutanos dicitis esse.
[Col. 0216B] Immites tacitos sub culmine vestro rogatis.
Tot lares, aediculas, simulacra ficta Titano.
Adoratis enim stulti malo leto defunctos;
Non legem ipsorum legentes: non ipsi loquuntur.
Et deos audetis aeramine dicere fusos.
Solveritis eos magis in vascula vobis.



XXI.---MONTESIANIS.


Montes et deos dicitis: dominentur in auro.
Obscurati malo, aliena mente juvantes.
[Col. 0217A] [19Kb] Nam, si purus animus et mens serena maneret,
Tu tibi de illis ipsi disputare deberes.
Excordaris homo, si putas, ut ipsi te salvent.
Seu regant, seu minuant. Si quid tu sani requiris,
Justitiam legis quaere magis: illa salutis
Auxilium portat, et fieri dicit aeternum.
Nam quod in vanis sequeris, per tempora gaudet.
In brevi laetaris, et postmodum plangis in imis.
Subtrahe te illis, si vis resurgere cum Christo.



XXII.---HEBETUDO SAECULI.


Heu doleo, cives, sic vos hebetari de mundo!
Excurrit alius ad sortes, aves aspicit alter,
Balantum cruore fuso, manus inspicit alter,
Et cupit audire responsa vana credulus.
Tot duces, et reges ubi sunt consulti de vita,
[Col. 0217B] Vel portenta sua scisse quid profuit illis?
Discite quaeso bonum, cives, simulacra cavete:
Omnipotentis enim in lege quaerite cuncti.
Sic ipsi complacuit Domino dominorum in altis,
Ad probationem nostram daemonas in mundo vagari
[Col. 0218A] Et tamen exalia parte mandata praemisit
Caelestes fieri qui relinquunt aras eorum.
Unde non hoc curo disputare parvo libello:
Lex docet, in medio ciet, Consulite pro vobis.
In duas intrastis vias, condicite rectam.



XXIII.---DE UBIQUE PARATIS.


Dum ventri servis, innocentem esse te dicis,
Et quasi communis facis te ubique paratum.
Vae tibi stulte homo, mortem circumspicis ipse.
Barbaro de more sine lege vivere quaeris;
Ipse tibi hymnificas etiam insinere de verbo,
Qui simplicem fingis: simpliciter vivo cum isto.
Vivere te credis, dum ventrem cupis implere.
Exiguus tua in domo residere prave;
[Col. 0218B] Paratus ad epulas, et refugiscere praecepta.
Aut quia discredis Deum judicare defunctos;
Rectorem caeli facis te inepte pro illo.
Aspicis ad ventrem, quasi tu sis providus illi.
Tu modo profanus, modo sanctus esse videris.
[Col. 0219A] [5Kb] In supplicem prodis dei, sub aspectu tyranni.
Senties in fatis cujus modo lege juvaris.



XXIV.---INTER UTRUMQUE VIVENTIBUS.


Inter utrumque putans dubie vivendo cavere,
Nudatus a lege, decrepitus luxu praecedis.
Tot vane prospicis, quid quaeris iniqua?
Et quidquid egisti instinc remanere defuncto,
Respice tu stulte: non eras, et ecce videris.
Unde processisti nescis, nec unde nutriris;
Tu Deum excelsum fugis tuae vitae benignum,
Rectoremque tuum, qui te magis vivere vellet:
Vertis te in faciem et dorsum deo remittis:
Mergis te in tenebras, dum putas te in luce morari.
Quid in synagoga decurris ad pharisaeos,
[Col. 0219B] Ut tibi misericors fiat, quem denegas ultro?
Exis inde foris, iterum tu sana requiris.
Vis inter utrumque vivere, sed inde peribis.
Insuper et dicis: Quis est qui a morte redemit?
Ut credamus ei, quoniam ibi poenae aguntur,
Eia non sic, ut putas esse, maligne.
Nam illi prodest post funera, recte qui vixit.
Tu tamen mox moriens duceris in loco maligno:
In Christo credentes autem in loco benigno:
Blanditurque quibus haeret amoenitas illa.
Vobis autem dubiis, in vos sine corpore poena,
Suscitat in fratrem tortoris ordo clamare.



XXV.---QUI TIMENT, ET NON CREDENT.


Quamdiu, stulte homo, Christum agnoscere non vis?
[Col. 0220A] Vitas agrum pinguem, et sterili semina jactas.
In sylva manere quaeris, ubi latro moratur.
Tu dicis, et ego Dei sum; et foras oberras.
Ingredere jam nunc toties invitatus in aulam.
Matura jam messis, tempus totidemque paratum.
Ecce modo mete: quid? non te poenitet? inde
Nunc, si non habes, collige: vindemia vina.
Tempus adest vitae credendi tempore mortis.
Est Dei lex prima fundamentum posterae legis.
Te quidem signabat crediturum in lege secunda,
Nec minae ex ipso, sed ex ipsa tibi potentes:
Obstupe jam factus, jura te credere Christo;
Nam testamentum vetus de illo proclamat.
Credere enim opus est tantum in ipso defuncto,
Resurgere posse, vivere tempore toto.
[Col. 0220B] Ergo si quis ea discredis esse futura,
Dummodo vincetur reus in morte secunda,
Eventura canam paucis in isto libello.
Nam cognosci potest, ubi sit spes anteponenda.
Tamen vos adhortor quantocius credere Christo.



XXVI.---REPUGNANTIBUS ADVERSUS LEGEM CHRISTI DEI VIVI.


Respuis infelix bonum disciplinae caelestis,
Et ruis in mortem, dum vis sine freno vagari.
Perdunt te luxuria et brevia gaudia mundi:
Unde sub inferno cruciaberis tempore toto.
Gaudia sunt vana quibus oblectaris inepte.
Non illa te reddunt hominem fuisse defunctum?
[Col. 0221A] [63Kb] Anni te non possunt jam triginta reddere doctum?
Nescius si primum errasti, respice canum.
Tu putas nunc vitam istic perfrui laetam
Injurias inter: ibi sunt damna tuorum,
Bella, vel infandae fraudes, cum sanguine furta,
Ulceribus corpus vexatur, gemiturque ploratur,
Seu leves invadit, aut longo morbo teneris,
Aut natis orbaris, aut perdita conjuge defles.
Deseritur totum: heu! ruunt dignitates ab alto,
Vitiis, pauperie, dupliciter certe, si languis:
Et dicis vitam, ubi vitrea vita mortalis?
Respice jam tandem hoc tempus irritum esse:
Sed in futuro tibi spes est sine dolo vivendi.
Vivere volebant utique parvuli rapti,
Sed vita privati juvenes senescere forte,
[Col. 0221B] Laetitios dies, perfruique ipsi parabant;
Et tamen inviti reponimus omnia mundo.
Gens et ego fui perversa mente moratus,
Et vitam istius saeculi veram esse putabam;
Mortemque similiter sicut vos judicabam adesse;
Cum semel exisset, animum periisse defunctum.
Haec autem sic non sunt, sed conditor orbis et auctor
Requisivit enim fratrem a fratre peremptum.
Impie dic, inquit, Ubinam frater? ille negavit.
Sanguis enim fratris ad me proclamavit in altum.
Torqueris, video, ubi nil sentire putabas:
Ille autem vivit, et loca dextera tenet;
Delicias fruitur, quas tu perdidisti, nefande;
Et cum revocasti saeculum; et ille praegressus,
Immortalis erit; nam tu sub tartara planges.
[Col. 0221C] Vivit certe Deus, qui defunctos vivere fecit;
Innocuisque bonis ut reddat praemia digna:
Vesanis autem et impiis tartara saeva.
Incipe sentire judicia Dei, seducte.



XXVII.---STULTE NON PERMORERIS DEO.
[Col. 0222A]

Stulte, non permoreris, nec mortuus effugis Altum.
Tu licet disponas nihil te sentire defunctum,
Vinceris insipiens: vivit Deus conditor orbis,
Legitima cujus clamant valere defunctos.
Tu autem dum praeceps sine Deo vivere quaeris,
Extinctum in fatis judicas, et fatale credis.
Non ita disposuit, ut tu putas, Deus aeternus,
Oblivitos esse mortuos de gesto priore.
Nunc nobis imperitans fecit receptacula mortis;
Post cineres autem nostros videbimus illa.
Exuere stulte, qui putas per funera ut non sis;
Rectorem dominumque tuum nil posse fecisti:
Mors autem in vacuum non est, si corde retractes.
Optandum noscas: nam sero senties illum.
[Col. 0222B] Rector eras carnis; non te certe caro regebat.
Exemptus ab illa, reconditur illa, tu horsum:
Recte mortalis homo separatur a carne:
Idcirco non poterunt oculi mortales aequari.
Sic habet abyssus noster de Dei secreto.
Da nunc ergo Deo, fragilis dum moreris, honorem:
Et crede quod Christus vivum te de mortuo reddet.
Omnipotenti laudes in Ecclesia reddere debes.



XXVIII.---JUSTI RESURGUNT.


Justitia et bonitas, pax et patientia vera
Vivere post fata faciunt, et cura de actu.
Subdola meus autem, noxia, perfida, prava,
Tollit se in partes, et fera morte moratur.
Impie, nunc audi, quid per malefacta lucraris;
[Col. 0222C] Respice terrenos judices, in corpore qui nunc
Excruciant poenis diros: aut ferro parantur
Supplicia meritis, aut longo carcere flere.
Ultime tu speras Deum irridere coelestem,
Rectoremque poli, per quem sunt omnia facta?
[Col. 0223A] [119Kb] Grassaris, insanis, detractas nunc et Dei nomen;
Unde non effugies: poenas per factaque ponet.
Nunc volo sis cautus, ne venias ignis in aestum.
Trade te jam Christo, ut te benefacta sequantur.



XXIX.---DIVITI INCREDULO MALO.


Differes, dives, nimium tua cuncta videndo
Insatiabiliter, quibus adhuc adhaerere quaeris.
Vivere post ista, dicis, non spero defunctus.
Ingrate summo Deo, qui sic Deum judicas esse;
Te qui nesciente protulit, deinde nutrivit:
Ipse prata tua gubernat, vineas ipse,
Ipse gregem pecorum, et quidquid possides ipse.
Nec istis attendis, aut tu regis omnia forte.
Coelum hoc et terram et maria salsa qui fecit,
[Col. 0223B] Reddere decrevit nos ipsos in aureo saeclo;
Et modo si credis, vivitur in Dei secreto.
Disce Deum, stulte, qui vult te immortalem adesse,
Ut gratias illi referas in agone perennes.
Lex docet ipsius, sed quia vagari tu quaeris,
Omnia discredis, et inde in tartaros ibis:
Mox animam reddis, duceris quo te poenitet esse.
Adluitur ibi poena spiritalis aeterna;
Lugia sunt semper, nec permoreris in illa,
Omnipotentem Deum jam nunc ibi sero proclamans.



XXX.---DIVITES HUMILES ESTOTE.


Disce, moriture, bonum te ostendere cunctis.
In medio populi quid te facis alterum esse?
Vadis ubi nescis, et inscius inde recedis.
Impie tractas, cum ipso corpore sitis
Tu semper divitias: nimium te tollis in altum,
[Col. 0223C] Et typhum ducis, nec respicis pauperes ultro.
Subditos nunc vobis, nec parentes pascitis ipsos.
Heu miseri! fugiant longius mediocres a vobis.
[Col. 0224A] Vixit: et, extinxi. Pauper, , clamat.
Mox furiis ageris cum pereas ipse, Charybdis.
Indisciplinati sic vos divites estis.
Legem datis istis, non vobis paratis ipsis.
Exue te dives tantis malis, Deo perversus,
Subveniat utique tibi quod nunc operasti, si forte.
Estote comes numinis, dum tempus habetis,
Sicut ulmus amat vitem, sic ipsi pusillos.
Terribilem legem malis, bonis aeque benignam
Observa nunc sterilis, subtutus in prosperis esto:
Tollite corda fraudis divites, et sumite pacis.
Et spectate malum vestrum. Benefacitis? Adsum



XXXI.---JUDICIBUS.


Intuite dicta Salomonis, judices omnes.
Uno verbo suo qualiter vos ille detractat.
[Col. 0224B] Dona quam et xenia corrumpunt judices: inde
Inde jus sequitur: datores semper amatis;
Cumque erit causa, victoriam tollit iniqua.
Innocens sic ego sum, nec vos incuso pusillus,
Blasphemium tollit Salomon quia aperte.
Vobis autem Deus est venter et praemia jura.
Suggerit hoc Paulus apostolus, non ego duplex.



XXXII.---SIBI PLACENTIBUS.


Si locus aut tempus favet, aut persona provexit;
Judex esto novus: quid nunc extolleris inde?
Blasphemas indocilis, de cujus praestantia vivis,
In fragilitate tanta non respicis unquam.
Per gradus et lucra avidus fortunae praesumis;
Lex tibi non ulla est, nec te in prosperitate dinoscis.
Auro licet censeantur, bacchent aulica semper;
[Col. 0224C] Cruciarium Domini si non adorasti, peristi.
Et locus et tempus et persona tibi donatur
Nunc, si tamen credis: sin autem, pro eo timebis.
[Col. 0225A] [99Kb] Tempera te Christo; et cervicem illi depone.
Isti honor remanet et tota fiducia rerum.
Blanditur quando tibi tempus, cautior esto.
Ultima fatorum non providens quae te oportet,
Sine Christo reviviscere non potes unquam.



XXXIII.---GENTILIBUS.


Gens sine pastore ferox, jam noli vagare.
Et ego qui moneo idem fui, nescius, errans.
Nunc ideo Domini figuram sumite vestri:
Tollite corda fera et exasperata sursum:
Intrate stabiles Silvestri ad praesepe pastoris,
Latronibus tuti sub regia tecta manentes.
In sylva lupi sunt; ideo refugite sub antro.
Bellaris insanis, nec respicis ubi moraris.
Uni crede Deo, uti mortuus vivere possis;
[Col. 0225B] Surgas et in regno cum fiet resurrectio justis.



XXXIV.---ITEM GENTILIBUS IGNARIS.


Indomita cervix respuit jugum ferre laboris;
[Col. 0226A] Tunc juvat in campis crassis satiari siliquis:
Et tamen invita domatur utilis equa,
Minuiturque ferox esse, primum dedomata.
Gens, homo, tu frater, noli pecus esse ferinum,
Erue te tandem, et tecum ipse retracta;
Non utique pecus, nec bestia es, sed homo natus;
Tu te ipse doma sapiens, et intra sub arma,
Idola qui sequeris, nihil nisi vanitas aevi:
Levia vos corda perdunt poene liberatos.
Ibi aurum, vestes, argentum ulnis refertur:
Bellatur ibi, dein cantatur pro psalmis Amor.
Vitam esse putas, ubi ludis, aut prospicis ista?
Sortiris, ignare, extincta, aurea quaeris:
Inde non effugies pestem, licet ipse divinus.
Gratiam quam misit Dominus in terra legendam,
[Col. 0226B] Non requiris eam, sed sic quasi bestius errans.
Aurea praefata venient tibi saecla, si credis,
[Col. 0227A] [57Kb] Rursus et incipies immortale vivere semper.
Illud quoque datur scire quod ante fuisti:
Subjectum te praebe Deo, qui cuncta gubernat.



XXXV.---DE LIGNO VITAE ET MORTIS.


Adam protolapsus, ut Dei praecepta vitaret,
Belias tentator fuit de invidia palmae;
Contulit et nobis seu boni seu mali quod egit,
Dux nati nativitatis, morimur indeque per illum:
Ex divino ipse ut recedens exsul a verbo.
Finitis sex millibus annis immortales erimus.
Gustato pomi ligno mors intravit in orbem:
Hoc ligno mortis generamur vitae futurae.
In ligno pendet vita ferens poma, praecepta.
Cavete nunc vitalia poma credentes.
Lex a ligno data est homini primitivo timenda,
[Col. 0227B] Mors unde provenit neglecta lege primordi:
Nunc extende manum, et sume de ligno vitali.
Optima lex Domini sequens de ligno processit.
Perdita lex prima; gustat unde licet illi.
Qui deos adorat vetitos, mala gaudia vitae.
Respuite gustum; sufficiet scire quod esset.
Si vivere vultis, reddite vos legi secundae.
[Col. 0228A] Templorum culturas, daemonum fata vitate
Vertite vos Christo, et eritis Deo sodales.
Xanta Dei lex est, quae mortuos vivere docet.
Imnum sibi solus Dominus proferre praecepit;
Zabolicam legem omnes omnino vitate.



XXXVI.---DE CRUCIS STULTITIA.


De duplici signo dixi, mors unde processit;
Et iterum inde procedere vitam frequenter.
Crux autem stultitia facta est adulterae genti.
Rex aeternitatis per crucem dirus adumbrat,
Ut sibi nunc credant, o stulti morte viventes!
Cain juniorem occidit, nequam repertus:
Inde Enoch suboles Cainaea nati feruntur.
Sic gens iniqua increvit mundo, quae nunquam
Transmittit animos in Deum: credere crucem
[Col. 0228B] Venit in horrorem, et dicunt se vivere recte.
Lex in ligno fuit prima, et inde secunda.
Terribilem legem primo, cum pace revenit.
In praevaricationes vanas elati ruerunt:
Trajectum clavis Dominum cognoscere nolunt:
Judicium cujus cum venerit, ibi dignoscent.
Abel genus autem credit modo Christo benigno.



[144Kb] XXXVII.---QUI JUDAEIDIANT FANATICI.
[Col. 0229A]

Quid? medius Judaeus, medius vis esse profanus?
Unde non effugies judicium Christi defunctus.
Ipse caecus eras, et ad caecos intras, inepte:
Idcirco caecum caecus in fossam deducit;
Vadis ubi nescis, et inscius inde recedis;
Discentes ad doctos eant doctique recedant.
At tu ad eos vadis, unde nihil discere possis.
Exis pro foribus, inde et ad idola vadis
Interroga primum quid sit in lege praeceptum;
Dicant illi tibi, si jussum est deos adorare.
Ignorantur enim propter quod maxime possunt.
At illi quoniam rei sunt, ex ipso delicto
Nihil de praeceptis Dei nisi mirabile narrant:
[Col. 0229B] Tunc tamen in fossam secum vos caeci deducunt.
Funera sunt, nimium de illis nota referre.
Aut quia concludit agrum congestus aratri.
Noluit omnipotens illos intelligere regem;
A scelere tanto refugit ipse cruentus.
Tradidit sese nobis superaddita lege,
Inde modo latitant nobiscum rege deserti.
Caeterum in illis si spem esse putatis,
In totum erratis, si Deum et fana colatis.



XXXVIII.---JUDAEIS.


Improbi semper, et dura cervice recalces,
Vinci vos non vultis, sic haeredes eritis.
[Col. 0230A] Dixit Esaias incrassato corde vos esse.
Aspicitis legem, quam Moses allisit iratus.
Et idem Dominus dedit illi legem secundam:
In illa spem posuit, quod vos subsanati reicitis.
Sed ideo digni non eritis regno coelesti.



XXXIX.---ITEM JUDAEIS.


Inspice Liam, typum Synagogae fuisse;
Tam infirmis oculis, quam Jacob in signo recepit:
Et tamen servivit rursum pro minore dilecta.
Mysterium verum et typum Ecclesiae nostrae.
Intuite plene dictum Rebeccae de coelo:
Unde similantes alienae, Christo credatis.
Deinde Thamar partum geminorum adite:
Ad Cain intendite, primum terrae cultorem,
[Col. 0230B] Et Abel pastorem, qui fuit immaculatus
In fratris exitio offertor mactatus a fratre.
Sic ergo percipite, juniores Christo probatos.



XL.---ITERUM IPSIS.


Incredulus populus, non est nisi vester, iniqui,
Tot locis et totiens reprobatus lege clamantum,
Et sabbata vestra spernit et tricesimas Altus
Respuit omnino universas vestras de lege,
Ut ne sacrificia faceretis illi praecepta;
Mittere qui dixit lapidem in scandalo vestro.
Iniqua si qui non crediderint morte perisse;
Perque alias leges salvari dilectos: inde
[Col. 0231A] [42Kb] Suspensam in ligno vitam, nec illi creditis,
Ipse Deus vita est: pependit ipse pro nobis.
Sed vos indurato corde subsannatis eumdem.



XLI.---DE ANTICHRISTI TEMPORE.


Dixit Esaias: Hic homo, qui commovet orbem,
Et reges totidem, sub quo fiet terra deserta.
Audite quoniam propheta de illo praedixit:
Nihil ego composite dixi, sed neglegendo.
Tum scilicet mundus finitur, cum ille parebit.
In tres imperantes ipse diviserit orbem:
Cum fuerit autem Nero de inferno levatus,
Helias veniet prius signare dilectos.
Res quas Africae regio et Arctoa natio, tota
In septem annis tremebit undique terra,
Sed medium tempus Helias, medium Nero tenebit.
[Col. 0231B] Tunc Babylon meretrix incinefacta favilla,
Inde ad Jerusalem perget, victorque Latinus
Tunc dicet: Ego sum Christus quem semper oratis.
Et quidem conlaudant illum primitivi decepti.
Multa signa facit, quoniam ejus pseudopropheta.
Praesertim ut credant illi, loquetur imago.
Omnipotens tribuit ut talis evadat.
[Col. 0232A] Recapitulantes scripturas ex eo Judaei,
Exclamant pariter ad excelsum sese deceptos.



XLII.---DE POPULO ABSCONSO SANCTO OMNIPOTENTIS CHRISTI DEI VIVI.


Desideretur absconsus ultimus sanctus,
Et quidem ignotus a nobis ubi moretur,
Per novem tribum agens, et dimidiam nobis
O. . . . . . . . . . . . .
Praecepitque per legem vivere priscam:
Vivamus nunc omnes; novella traditio legis:
Lex ut ipsa docet, aptius judico vobis.
Obrelictae duae tribuum et dimidia: quare
Ab istis dimidia tribuum? ut martyres essent
Bellum cum inferret electis suis in orbem:
Seu certe sanctorum chorus prophetarum
[Col. 0232B] Consurgeret ad plebem, qui frenum imponeret illis,
Obsceni quos equi trucidarunt calce remissa;
Nec rueret temere ad pacem manus aliquando.
Semotae sunt istae tribuum, et mysteria Christi
Omnia per istas complentur saeculo toto.
Sunt autem de scelere duorum fratrum enatae,
Auspicio quorum facinus secutae fuere.
[Col. 0233A] [84Kb] Non immerito tales dispersi sunt ipsi cruenti:
Convenient iterum propter mysteria Christi.
Tunc autem properant compleri legis narrata.
Omnipotens descendit Christus ad suos electos,
Obscurati nobis qui fuerunt tempore tanto;
Millia tot facti: illa est gens vera coelestis.
Non natus ante patrem moritur ibi neque dolores
In suis corporibus sentiunt, aut tubera naso.
Pausantes in lecto suo mature recedunt,
Omnia complentes legis: ideoque tutantur.
Transire jubentur ad Dominum partibus dextris,
Exsiccat fluvium quibus sicut ante trajectis;
Nec minus et Dominus ipse procedit cum illis,
Transiit ad nostra; veniunt cum rege coelesti.
In quorum itinere quid dicam quod Deus educet?
[Col. 0233B] Subsidunt montes ante illos, et fontes erumpunt:
Caelestem populum gaudet creatura videre.
Hic tamen festinant matrem defendere captam.
Rex autem iniquus qui obtinet illam, ut audit,
In partem boreae fugit, et colligit omnes.
Sed cum se inlidet exercitu Dei tyrannus
Terrore coelesti prosternuntur milite coeli;
Ipse cum infando comprehenditur pseudopropheta.
Decreto Domini traduntur vivi gehennae.
Ex eo primores et duces servire jubentur.
Intrabunt tunc sancti ad antiquae ubera matris.
Ut autem et illi refrigerent, quos male ille suasit,
[Col. 0234A] In variis poenis cruciabit sibi credentes.
Ventum est ad finem, quo tolluntur scandala mundo.
Incipiet Dominus judicium dare per ignem.



XLIII.---DE SAECULI ISTIUS FINE.


Dat tuba coelo signum, sublato leone;
Et fiunt subito tenebrae cum coeli fragore.
Summittit oculos Dominus ut terra tremiscat;
Adclamat ut et audiant omnes in orbem:
Ecce diu tacui sufferens tanto tempore vestra.
Conclamant pariter plangentes sero gementes;
Ululatur, ploratur, nec spatium datur iniquis.
Lactanti quid faciet mater? cum ipsa crematur.
In flamma ignis Dominus judicabit iniquos:
Justos autem non tanget ignis, sed immo delinget.
Sub uno morantur, sed pars in sententia flevit.
[Col. 0234B] Tantus erit ardor, ut lapides ipsi liquescant;
In fulmina coeunt venti, furit ira coelestis,
Ut quacumque fugit impius, occupatur ab igne.
Suppetium nullum erit, nec nautica puppis:
Flammat Amen gentes, et Medi Parthique fervent
In annis mille, ut ferunt operta Joannis.
Nam inde post annos mille gehennae traduntur,
Et fabrica cujus erant, cum ipse cremantur.



XLIV.---DE RESURRECTIONE PRIMA.


De coelo descendet civitas in anastasi prima:
Est quod referamus de fabrica tanta coelesti.
[Col. 0235A] [59Kb] Resurgemus illi qui fuimus illi devoti,
Et incorrupti erunt, jam tunc sine morte viventes:
Sed nec dolor ullus, nec gemitus erit in illa.
Venturi sunt illi quoque sub Antichristo qui vincunt
Robusta martyria: et ipsi toto tempore vivunt,
Recipiuntque bona quoniam mala passi fuere,
Et generant ipsi per annos mille nubentes.
Comparantur ibi tota vectigalia terrae,
Terra quia nimium fundit sine fine novata.
Inibi non pluvia, non frigus in aurea castra,
Obsidiae nullae, sicut nunc, neque rapinae,
Nec lucernae lumen desiderat civitas illa:
Ex auctore suo lucet, nec non ibi paret
Per duodecim millia stadia lata; longa, sic alta;
Radicem in terra, sed caput cum coelo peraequat,
[Col. 0235B] In urbe pro foribus autem sol et luna lucebit.
Malus in angore septus propter justos alendos.
Ab annis autem mille Deus omnia perdet.



XLV.---DE DIE JUDICII.


De die judicii propter incredulos addo.
[Col. 0236A] Emissus iterum Dei donabitur ignis:
Dat gemitum terra verum, tunc in ultima fine
Iter agentes, et tunc increduli cuncti,
Evitante tamen sanctorum castra suorum,
In una flamma convertitur tota natura:
Uritur ab imis terra, montesque liquescunt:
De mare nil remanet, vincitur ab igne potente.
Interit hoc coelum et astra, et ista mutantur.
Componitur alia novitas coeli terraeque perennis.
Inde qui mereunt, mittuntur in morte secunda:
Interioribus autem habitaculis justi locantur.



XLVI.---CATECUMINIS.


Credentes in Christo, derelictis idolis, omnes
Admoneo paucis propter salutaria vestra.
[Col. 0236B] Temporibus primis per errorem si qua gerebas,
Erogatus enim Christo tu cuncta relinque.
Cumque Deum nosti, esto bonus tiro, probatus;
Virgineusque pudor tecum versetur in agno.
Mens bonis invigilet: cave ut non delinquas in ante.
In baptismo tibi genitale solox lavatur.
[Col. 0237A] [23Kb] Nam si quis peccans catechumenus poena notatur,
In signis illa vivat, sed non sine damno.
Summa tibi: gravia peccata devita tu semper.



XLVII.---FIDELIBUS.


Fideles admoneo fratres de odio tollant:
Impia martyribus odia reputantur in ignem;
Destruitur martyr, cujus est confessio talis;
Expiari malum nec sanguine fuso docetur.
Lex iniquo datur, ut possit sese frenare.
Inde debet carere dolis; similiter et tu.
Bis Deo peccas, qui lites fratri protendis:
Unde non effugies peccatum prisca sectans.
Semel es lotus, numquid poteris denuo mergi?



XLVIII.---FIDELES CAVETE MALUM.


[Col. 0237B] Falluntur volucres, et silvarum bestiae silvis,
[Col. 0238A] Ipsis incanta, jactura quibus est tradita, mentis.
Decipiuntque quaestuosa, ut esca, sequentes;
Et vitare malum nesciunt, nec lege tenentur.
Lex homini data est, et doctrina vitae legenda,
Ex qua recordatur, ut possit vivere caute,
Suique locum; mortis et deroget ea quae sunt.
Condemnat se ipsum graviter, qui regi delinquit;
Aut ferro ligatus, aut de suo gradu dejectus,
Vel vita privatus perdit, quod frui deberet.
Exemplo moniti, graviter peccare nolite.
Translati lavacro magis caritatem habete.
Escam muscipuli, ubi mors est, longe vitate.
Multa sunt martyria, quae fiunt sine sanguine fuso.
Alienum non cupere, velle martyrii habere,
Linguam refrenare, humilem te reddere debes,
[Col. 0238B] Vim ultro non facere, nec factam reddere contra.
[Col. 0239A] [14Kb] Mons patiens fueris, intellige te martyrem esse.



XLIX.---POENITENTIBUS.


Poenitens es factus, noctibus diebusque precare:
Attamen a matre noli discedere longe,
Et tibi misericors poterit Altissimus esse.
Non fiet in vacuum confessio culpae; perinde
In reatu tuo disce manifeste deflere.
Tu si vulnus habes, herbam medicumque require.
Et tamen in poenis poteris tua damna lenire.
Namque, fatebor enim, unum me ex vobis adesse,
Terroremque linquendum: sensi ipse ruinam.
Idcirco commoneo vulneratos cautius ire.
Barbam comamque foedare in pulvere terrae,
Volutarique saccis, et petere summo de Rege,
Subveniet tibi, ne pereas forte de plebe.



L.---QUI APOSTATAVERUNT DEO.
[Col. 0239B]

Quando bellum autem geritur, aut ingruit hostis,
Vincere qui poterit aut latere, magna tropaea.
Infelix autem erit, qui fuerit captus ab illis.
Amittit patriam et regem, qui digne pro veritate
Pugnare, pro patria qui noluit, neque pro vita:
Obisse deberet, quam ire sub barbaro rege;
Servitiumque petat, qui hostibus sine lege deferre.
Tu si proeliando moreris pro rege, vicisti.
At si manus dederis, incolumis lege peristi.
Transfluviat hostis; tu sub latebra conde:
[Col. 0240A] Aut si intrare potest, si nec ne, ne cessa:
Undique te redde tutum, tuos quoque; vicisti.
Et vigilanter age, ne quis incurrat in illa.
Res infamis erit, si quis se propalat hosti.
Vincere qui nescit, et occurrit tradere sese,
Nec sibi nec patriae laudem remisit ineptus.
Tunc vivere noluit, cum ipsa vita peribit.
Domini si quis inops, aut profanus ab hoste,
Eramen sonans facti, vel ut aspides, surdi,
Orare satis debent, aut se condere tales.



LI.---DE INFANTIBUS.


Duellum hostis subito venit inundans,
Et prius quam fugerent, parvulos occupavit inertes.
Improperandum eis non est, licet capti videntur:
[Col. 0240B] Nec quidem excuso: ob delicta forte parentum
Fuere promeriti; ideo Deus tradidit illos.
Attamen adultos hortor in arma recurrant,
Nascanturque quasi denuo suae matri de ventre.
Terribilem legem fugiant, semperque cruentam,
Impiam, indocilem ferina vita viventem.
Bellum enim aliud cum fuerit forte gerendum,
Vincere qui poterit, aut certe jam scire cavere,
S . . . . . . . . . . . . .



LII.---DESERTORES.


Desertores enim genere non uno dicuntur.
Est alius nequam, alius in parte recedit;
[Col. 0241A] [14Kb] Sed tamen utrique judicia vera decernuntur.
Ecce militatur Christo, sicut Caesari paretur.
Refugium regis pete, si delictor fuisti;
Tu illum implora, prostratus illi fatere:
Omnia concedet, cujus sunt et omnia nostra.
Repositis castris, ulterius cave delinquas.
Errare noli diu miles per spelaea ferarum.
Sit tibi peccare, desistere gestum immensum.



LIII.---MILITIBUS CHRISTI.


Militiae nomen cum dederis, freno teneris.
Incipe tunc ergo dimittere pristina gesta:
Luxurias vita, quoniam labor imminet armis.
Imperio regis omni virtute parendum,
Tempora postrema si vis pertingere laeta.
Ille bonus miles, semper exspecta fruenda;
[Col. 0241B] Blandire noli tibi, desidias omnino mitte,
Ut tuo praeposito cottidie praesto sis, ante
Solicitus esto, matutinus signa revise.
Cum videris bellum, agonia sume propinqua.
[Col. 0242A] Haec gloria regis, militem videre paratum;
Rex adest, optato propter spem dominicaturum.
Ille parat dona, ille pro victoria laetus
Suspicit, et proprium satellem dedicat esse.
Tu tibi praeterea in Belian parcere noli:
Impiger esto magis, ut reddat famam pro morte.



LIV.---DE REFUGIS.


Damnatorum animae merito seipsae secernunt.
Ex hoc progeniti iterum ad sua recurrunt.
Radix cainaea, maledictum semen erumpit,
et in servili gente sub barbaro rege refugit,
Flamma quos aeterna torquebit die decreto.
Vult vagus errare sine disciplina profugus,
Grassari per fauces viarum lege solutus.
Isti ergo tales, quos nulla poena coegit,
[Col. 0242B] Si vivere nolunt, ab idolis respici debent.



LV.---DE LOLII SEMINE.


De semine lolii, qui stant in Ecclesia mixti.
[Col. 0243A] [37Kb] Expletis temporibus messis, separatur a fructu
Lolium enatum, quod non miserat Dominus.
Omne lolium agricola collectum separat illud.
Lex ager nobis est: qui fecerit bonum in illa,
Ipsa utique nobis praestat requiem veram
Ipse dominator: nam lolium igne crematur.
Si ergo putatis, quoniam sub uno morantur,
Erratis: steriles christianos vos esse designo.
Maledicta fuit arbor sine fructu ficulna
In verbo Domini; et statim exaruit illa.
Non operas facitis, non donum gazo paratis.
Et sic promereri Dominum putatis inanes?



LVI.---DISSIMULATORI.


Dissimulas legem tanto praeconio latam,
In tot prophetarum coelesti voce clamantem?
[Col. 0243B] Si propheta tantum declamasset in nubem,
Sufficeret utique Domini vox missa per illum.
In tot prophetarum volumina lex Domini proclamat;
Malitias nullus dimittit: ita aeque de corde
Vis bona videre, et fraudibus vivere quaeris.
Lex ipsa cur ergo processit tanto labore?
Abuteris Domini mandata, et te filium inquis.
[Col. 0244A] Tu si talis eris sine caussa, videris, inquam.
Omnipotens mites quaerit sibi filios esse,
Rectos corde bono, devotos legi divinae:
Immites autem jam scitis ubi demersit.



LVII.---SAECULARIA IN TOTUM FUGIENDA.


Si quidam doctores, dum exspectant munera vestra,
Aut timent personas, laxant singula vobis;
Et ego non doleo, sed cogor dicere verum
Cum caterva mali pergis ad spectacula vana,
Ubi satanas fragoribus circo operatur.
Licere persuades tibi quodcumque placebit.
Altissimi proles; cum filiis Zabuli mixta,
Respicere num vis, queis renuntiasti, priora?
In ipsis versaris iterum, quid proderit Unus?
Aut si pro languore datum; quod stulte profanus
[Col. 0244B] I . . . . . . . . . . . . .
Nolite diligere mundum, neque ambitum ejus:
Tanta Dei vox est, et tibi proba videtur.
Observas mandatum hominis, et Dei devitas;
Tu fidis muneri, quo doctores ora procludunt,
Ut taceant, neque dicant tibi jussa divina.
Me vera dicentem, sicut teneris, prospice summum:
[Col. 0245A] [151Kb] Filius cujus eras, illi te adsigna clientem.
Vivere si quaeris gentiliter homo fidelis,
Gaudia te mundi removent a gratia Christi:
Indisciplinate quod leve licere praesumis,
Et caros histriones et cantica musica quaeris;
Nec tali subolem garrire amentia curas:
Eum vita frunisci putas? improvidus erras.
Altissimus jubet, et justa praecepta devitas.



LVIII.---CHRISTIANUM TALEM ESSE.


Cum Dominus dicat, in gemitu edere panem:
Heic, ut quid nunc agis, qui cupis vivere laetus?
Rescindere quaeris sententiam summi Dei missam
In protoplastum: vis frenum prodere legis.
Si Deus omnipotens cum sudore vivere jussit,
Tu qui jucundaris, eris jam exterus illi.
[Col. 0245B] Indignatum ait Dominum scriptura ludaeis.
Ab esca refecti surrexerunt ludere filii.
Nunc ergo cur illos prosequimur sponte profectos?
Unde perierunt illi, nos cavere debemus.
Maxima pars vestrum luxuriis dedita paret.
Transgrederis legem, cum te fucis inficis: in te
Apostolus clamat, immo Deus per illum:
Licentia vestra vos, inquit, in ipsa deperdunt.
Esto ergo talis, qualem vult esse te Christus.
Mitis et in illo hilaris, nam saeculo tristis.
Excurre, labora, suda, cum tristitia pugna.
Spes cum labore venit, et victoriae palma donatur.
Si refrigerare cupis, admartyriza.
Exspecta requiem futuram in transitu mortis.



LIX.---MATRONIS EECLESIAE DEI VIVI.


[Col. 0245C] Matronas vis esse, christiana, ut saeculi domnas,
[Col. 0246A] Auro te circumdas, aut serica veste pudica;
Terrorem legis ex auribus vento remittis:
Res vanas adfectas, cuncta de Zabuli pompa:
Ornaris ad speculum, cincinnos fronte reflexos;
Nec non et inducis malis medicamina falfa:
In oculis puris stibium perverso decore,
Seu crines tingis, ut sint toto tempore nigri.
Est Deus inspector, penetrat qui singula corda;
Ceterum pudicis ista necessaria non sunt.
Casto atque pudico sensu pertundite pectus.
Lex Dei testatur tales abscedere leges.
Ex corde qui credit, feminae marito probatae
Sufficiat esse non cultibus, sed bona mente.
Induere vestes quas optat frigus et aestus
Aut nimium solis; tantum ut pudica proberis;
[Col. 0246B] Et in plebe Dei facultatis dona demonstra.
Das tibi momerium clarissima quondam.
Exanimata jacens precibus viduarum erecta,
In dando promeruit, non comtibus, inde levari.
Vos matronae bonae vanitatis fugite decorem.
In feminas congruit cultura lupanas.
Vincite malignum, pudicae feminae Christi.
In dando, divitias vestras ostendite totas.



LX.---ITEM IPSIS.


Audi vocem, quae vis Christiana manere,
Beatus Paulus qualiter te ornari praecipit;
Caeliloquus item Esaias doctor et auctor:
Detestatur enim pravitatem mundi sequentes.
Exaltatae, inquit, jacebunt filiae Sion.
[Col. 0246C] Fas in Deo non est Christianam coli fidelem.
[Col. 0247A] [74Kb] Gentili more quaeris procedere, Dei sancta?
Has Dei praecones damnant in lege clamantes,
Injustas esse feminas, quae se taliter ornant.
Capillos inficitis, oculos fuligine relinitis,
Levatis comulas granulatim, fronte depicta,
Malas medicatis quodam superducto rubore,
Nec non et inaures gravissimo pondere pendent;
Obruitis collum monilibus, gemmis et auro;
Palmas Deo dignas praesagio malo legatis.
Quid memorem vestes, aut totam Zabuli pompam?
Respuitis legem cum vultis mundo placere.
Saltatis in domibus, pro psalmis cantatis amores.
Tu licet sis casta, non te purgas sinistra sequendo:
Vos ideo tales Christus cum gentibus aequat;
Ymnificato choro placitoque Christo placete;
Zelantes fervore Christo offerte odorem.



LXI.---IN ECCLESIA, OMNI POPULO DEI.
[Col. 0247B]

Justus ego non sum, fratres, de cloaca levatus:
Nec me supertollo, sed doleo vestri, qui cerno
Ex tanto populo nullum in agone coronari.
Certe si non ipse pugnat, vel suggerat illis.
Cladem objurgatis; o venter effercite luxu,
Laborat frater adversante mundo sub armis,
Et fartus opibus nec pugnas, nec pugnanti te sistis?
[Col. 0248A] Stulte, non intendis unum bellare pro multis?
In talem pendet Ecclesia tota, si vincat.
Abstineri vides fratrem, et pugnare cum hoste.
Optas tu in castris pacem, foras ille repugnat:
Misericors esto, ut sis ante omnia salvus.
Nec metuis Dominum praeconio tanto clamantem:
Inimicis etiam qui jubet alimenta praebere,
Prandia ab eo prospice Tobia, qui semper
Omnibus omnino diebus cum paupere sumpsit.
Pascere tu quaeris, stulte, qui te denuo pascat.
Vis ille mihi paret, qui componi proponit?
Laute cibatum distento ventre declamat
Oppressus inopia frater juxta tabescens.
De die dominica quid dicis? si non ante locavit,
Excita de turba pauperem, quem ad prandium ducas.
[Col. 0248B] In tabulis spes est vestra de Christo refecto.



LXII.---MARTYRIUM VOLENTI.


Martyrium, fili, quoniam desideras, audi.
Abel qualis erat esto, aut qualis Isaac ipse, aut
Rectam qui diligit Stephanus sibi vitam in iter.
Tu quidem quod optas, res est felicibus apta.
Vince prius Malum benefactis, recte vivendo.
Rex ille tuus cum viderit, esto securus.
[Col. 0249A] [100Kb] Ipsius est tempus, et nos in utrumque gerentes:
Ut si bellum abest, in pace martyres ibunt.
Multi quidem errant dicentes: Sanguine nostro,
Vicimus Iniquum, quo manente vincere nolunt.
Obsidiando perit, et ideo sentit Iniquus:
Legitimus autem non sentit poenas adactas.
Ejulatuque zelando pectus pugnis pertunde.
Nunc si benefactis viceris, martyr in illo.
Tu ergo qui quaeris martyrium tollere verbo,
In pace te vesti bonis; et esto securus.



LXIII.---BELLUM COTTIDIANUM.


Belligerare quaeris, stulte, quasi bella quiescant.
Ex protoplasto die pugnatur in fine vobis.
Libido praecipitat, bellum est, pugna cum illo.
Luxuria suadet, abutere, bellum vicisti.
[Col. 0249B] Vino copioso parce, ne per illum (illud) aberres.
Maledicti retine linguam, unde Dominum adoras.
Compesce furorem: pacificum redde te cunctis.
Oppressos miseriis deprimere cave minores.
Tutorem accommoda tantum, et noli nocere.
Tramite vos recto ducite sincero prae zelo.
In tuis divitiis comem te redde pusillis.
De labore tuo dona, nudum vesti: sic vinces.
Insidias nulli facias, qui Deo deservis.
Aspice principium, unde periit invidus hostis.
[Col. 0250A] Non sum ego doctor, sed lex docet ipsa clamando.
Verba geris tanta vane, qui sub uno momento
Martyrium quaeris otiosus tollere Christo.



LXIV.---DE ZELO CONCUPISCENTIAE.


Dum cupis, inde peris; dum ardes proximi zelo:
Extinguis te ipsum quando te incendis ab intus.
Zelaris alium, invide, de malo laborantem;
Et te parem concupis fieri pecuniae tantae.
Lex sic non aspicit: dum illum incumbere quaeris,
Omnia suspensus, vivis in ardore lucrorum.
Cumque reus tibi sis, ipsum te judice damnas.
Oculorum acies numquam satiatur avara.
Nunc ergo si redeas et cogites, vana cupido est.
C. . . . . . . . . . . . . .
Unde Deus clamat: Stulte hac nocte vocaris,
[Col. 0250B] Post te mors ruit: cujus erunt ista talenta?
In suprema aedis injusta lucra condendo.
Suggeret cum Domino unicuique vita diurna.
Congestet alius: tu bene vivere quaere.
Et Dei cor conscius, ages super omnia victor.
Nec enim dico ut te in trivio tinnites,
Cum pro die tuo vigilas, sine fraude vivendo.
In esca perit avis, aut haeret improvida visco.
Arbitrare tibi simpliciter valde cavendum.
Excedant alii finem: tu prospice semper.



[209Kb] LXV.---QUI DE MALO DONANT.
[Col. 0251A]

Quid te bonum fingis alieno vulnere, vecors?
Unde tu largiris, alter cotidie plorat.
Ista tu discredis Dominum videre de coelis?
Dona iniquorum non probat Altissimus, inquit.
Erumpes miseris, dum fueris locum adeptus.
Munera dat alter, ut alterum reddat inanem.
Aut si foenerasti: duplicem centesima nummum,
Largiri vis, ut te, quasi malum malo depurges.
Omnipotens tales operas omnino recusat.
Donasti de lacrymis: candidatus ille ingratis
Oppressus usuris deplorat factus egenus.
Nactus praeterea tempus captatoribus, hostis
Ad praesens populus; pretio tu sanctus iniquus,
Nec non et de lucro mercis vis te piare;
[Col. 0251B] Te ipsum inludis, non alium, inique.



LXVI.---DE PACE SUBDOLA.


Dispositum tempus venit nostris: pax est in orbe;
Et ruina simul blandiente saeculo premit.
Praecipitis populi, quem in schisma misistis.
Aut facite legem civitatis, aut exite de illa.
Conspicitis stipulam cohaerentem in oculis nostris,
Et vestris in oculis non vultis cernere trabem.
[Col. 0252A] Subdola pax vobis venit, persecutio flagrat.
Vulnera non parent, et sic sine caede ruitis.
Bellum in absconso geritur, sub pace quod ipsa
De vobis vix unus caute se gessit.
O male muniti, et in occisione praedicti!
Laudatis pacem subdolam, et vobis iniquam.
Alterius facti milites, non Christi, peristis.



LXVII.---LECTORIBUS.


Lectores moneo quosdam, cognoscere tantum,
Et dare materiam caeteris exemplo vivendi;
Certamen fugere, lites totidemque vitare;
Terrorem premere, nec umquam esse superbos.
Obsequia justa malorum quoque deferte.
Reddite vos Christo similes, filioli, magistro;
Inter agrestina benefactis lilia sitis.
[Col. 0252B] Beati facti estis, cum feritis edicta.
Vos flores in plebe, vos estis Christi lucernae.
Servate quod estis, et memorare potestis.



LXVIII.---MINISTRIS.


Mysterium Christi Zacones exercite caste,
Idcirco ministri facite praecepta magistri.
Nolite ludere personam judicis aequi,
Integrate locum vestrum per omnia docti,
[Col. 0253A] [76Kb] Susum intendentes, semper Deo summo devoti.
Tuta Deo reddite sacra ministeria arae,
Rebus in diversis exemplum dare parati.
Inclinate caput vestrum pastoribus ipsi.
Sic fiet, ut Christo possitis esse probati.



LXIX.---PASTORIBUS DEI.


Pastor si confessus fuerit, geminavit agonem.
Apostolus autem tales jubet esse magistros:
Sit patiens rector, sciat ubi frena remittat.
Terreat in primis, et postea melle perungat.
Observetque prius ut faciat ipse quae dicit.
Redditur in culpa pastor saecularia servans,
In faciem cujus sis ausus dicere quidquam.
Bullit in inferno rumoribus ipsa gehenna.
Vae miserae plebi, dubia quae fronte vacillat.
Si talis aderit pastor, poene perdita stat;
Devotus autem continet, recte gubernans.
Exhilarantur examina regibus aptis.
In talibus, spes est, et vivit Ecclesia tota.



LXX.---MAJORIBUS NATIS DICO.


Me solum exposcit tempus vobis dicere verum.
[Col. 0254A] Ab uno saepe monetur, quod multi detrectant.
In me solum volo odia convertere vestra,
Omnium ut paveant praecordia tentatorem.
Respicite dictum, quod veritas odia tollat.
Jam praedixi quidem de pace subdola quanta.
Blandiens dum vobis subrepsit, heu, seductor.
Vos quia nescistis laqueos instare, ruistis.
Sorbetis omnino amara, sed est saeculi ipsum.
Non gratis agit, pro quo interceditis, ullus.
Ab igne qui refugit, agit in voragine, vestro:
Tunc petit suppetium miser denudatus a vobis.
Ipsi jam horrescunt judices peculantia vestra.
S . . . . . . . . . . . . .
De breviori titulo non tot inararem,
Inspicitis docentes quibus vos tenditis ultro:
[Col. 0254B] Cum ipsis et epulas capitis, et pascitis ipsos.
Ob ea jam terrae poene fundamenta intratis.



LXXI.---INFIRMUM SIC VISITA.


Infirmus si fuerit frater; de paupere dico;
[Col. 0255A] [133Kb] Nolite vacui talem visitare jacentem.
Fac sub Deo bonum, obsequia redde per nummum.
Inde revalescit, vel, si conciderit ille,
Refoveatur homo pauper, qui non habet unde
Mercedem tibi, pro illo sed conditor orbis et auctor.
Vel si pigeret ire ad pauperem, semper abosum,
Mitte nummos, et unde se resumere possit.
Similiterque soror si paupera lecto decumbit,
Incipiant vestrae matronae victualia ferre.
Clamat ipse Deus: Frange tuum panem egeno.
Verbis opus non est visitare, sed benefactis.
Iniquum est, frater inopia victus aegrotet.
Satagite, non verbis, esum potumque requirit.
Inspicite tales, sed certe debilitatos,
Transigere sese qui non possunt, date subinde.
A Domino vobis spondeo dari quadruplum.



LXXII.---PAUPERIBUS SANIS.
[Col. 0255B]

Pauperies sana quid, nisi divitiae adsint?
Ars certe si fuerit, jam et tu communica fratri.
Unum praesta tibi, ne superbus esse dicaris.
Polliceor, quoniam securior divite vivis:
Excipe doctrinam magni Salomonis in aures.
Responsorem in alto odit Deus pauperem esse:
Idcirco te subde, et honorem redde potenti.
[Col. 0256A] Blandus enim sermo, proverbium nosti, deriget.
Vincitur officio etsi fuerit ira vetusta.
Si lingua taceat, nil melius invenisti.
Sane si non fuerit ars unde vita regatur,
Aut operam praebe, aut cursum, jussu potentis:
   Non pudeat neque pigeat procurrere sanum.
In gazo praeterea de labore mittere debes;
Sicut singularis illa, quam praetulit unctus.



LXXIII.---FILIOS NON LUGENDOS.


Filiorum casus licet et dolium cordis relinquat,
In nigris exire tamen nec plangere fas est.
Lex prudenter ait, animo nec pompa, dolere,
In Salomoniaco libro septimana finita.
Oblita Dominum de resurrectione promissa,
Si martyras feceris filios, sic voce deflebis?
[Col. 0256B] Non pudet infrenem gentiliter plangere natos?
Os laceras, tundis pectus, vestimenta deducis,
Nec metuis Dominum cujus optas regnum videre?
Luge quod fas est: noli tamen errare pro illis.
Vos ideo tales, quod minus quam gentes estis:
Germine zabolico facitis ut turbae pronatae;
Extinctos clamatis: qua gratia? false, peristi.
Nec dolore duxit pater filium mactandum ad aram;
Dolore nec vates filium luxit defunctum:
[Col. 0257A] [137Kb] Omnipotentis enim nec flens deducebat alumnum,
Sed Deo devotus festinanter funus agebat.



LXXIV.---DE POMPA FUNERIS.


De funeris pompa sollicitus esse qui quaeris,
Erras, Dei servus adhuc in morte placere,
Pro! exanimum corpus ornari funestum.
O vanitas vera, cupere defunctis honorem.
Mens mundi detenta, nec in morte Christo devota.
Proverbia nosti: per forum efferri volebat.
Adeo illi similes et fera mente viventes,
Faustum felicemque diem in exitu vultis habere,
Ut coeat populus, laudem cum luctu videre.
Non provides quonam merearis ire defunctus.
Ecce prosequuntur illi: tu jam forte cremaris
Redactus in poenam. Quid proderit pompa defuncto?
[Col. 0257B] Incusatus eris qui ob ista collegia quaeris.
Sub Vejove cupis vivere: te decipis ipsum.



LXXV.---CLERICIS.


Congruit in Pascha, die felicissimo nostro,
Laetentur et illi, qui postulant sumpta divina:
Erogetur eis quod sufficit, vinum et esca.
Respicite fonte quo memorentur ista pro vobis.
In modico sumptu deficitis Christo donare.
Cum ipsi non facitis, quo modo suadere potestis
Justitiam legis talibus? vel semel in anno.
[Col. 0258A] Sic multos urget blasphemia saepe de vobis.



LXXVI.---DE FABULOSIS ET SILENTIO.


Dum leve videtur cuicumque neque vitatur,
Et quasi facile ruit, dum abuteris illud,
Fabulae subveniunt, quo venisti fundere preces,
Aut pulsare domum stomachi pro delicto diurno.
Buccina praeconum clamat, lectore legente,
Ut pateant aures, et tu magis obstruis illas;
Luxaris labia, quibus ingemiscere debes.
Obsera malis pectus, vel in pectore solve.
Sed quia divitibus faciunt pecuniae frontem,
Inde perit omnis, quando sibi maxime fidunt.
Sic feminae quoque coeunt quasi initient balneo;
Et de domo Dei facitis ceu nundinas, artent.
Terruit sane Dominus domum orationis,
[Col. 0258B] Sacerdos Domini cum sursum corda praecepit,
In prece fienda, ut fiant silentia vestra;
Limpide respondes, nec temperas quoque promissis.
Exorat ille Altissimum pro plebe devota,
Ne pereat aliquis, et tu te in fabulas vertis;
Tu subrides ibi, aut detrahis proximi famae;
Indisciplinate loqueris, quasi sit Deus absens,
Omnia qui fecit, nec audiat neque cernat.



LXXVII.---EBRIOSIS.


Ebrioso modum non pono, sed belluam malo.
[Col. 0259A] [230Kb] Bibendo superbis, interior a mente recedis,
Regentis imperium tenens apud, stulte, Cyclopas:
Inde in historiis: Dum mortuus non bibo, dicis.
Optima mihi bibere, et corda sapere.
Subministra magis (quid amplius quaeris abuti?)
Infimo pauperclo, et eritis ambo refecti.
Si facias ista, extinguis tibi gehennam.



LXXVIII.---PASTORI.


Pascere qui quaeris, et quod potuisti parasti;
Assidue pascendo recte fecisti.
Sed tamen invise pauperem qui te non repascat.
Tunc erit mensa tua per unum Deum probata.
Omnipotens tales vel maxime pasci praecepit.
Respice cum pascis infirmos, et feneras Alto.
In illo vos Dominus voluit probatos adesse.



LXXIV.---ORANTI.
[Col. 0259B]

Orantem si cupias exaudiri de coelo,
Rumpe de latibulis nequitiae vincula.
Aut si benefactis ores miseratus egenis,
Ne dubites quin quod petieris detur oranti.
Tu sane si nudus benefactis Deum adores,
In totum ne facias sic orationes inepte.



LXXX.---NOMEN GAZAEI.
[Col. 0260A]

Incolae coelorum futuri cum Deo Christo
Tenente principium, vidente cuncta de coelo.
Simplicitas, bonitas, habitet in corpore vestro.
Irasci nolite sine causa fratri devoto:
Recipietis enim quidquid feceritis ab illo.
Hoc placuit Christo, resurgere mortuos, imo,
Cum suis corporibus, et quos ignis ussit in aevo,
Sex millibus annis completis mundo finito.
Vertitur interea coelum tenore mutato:
Comburuntur enim impii tunc igne divino.
Ira Dei summi ardet creatura gemendo.
Digniores, stemmate et generati praeclaro,
Nobilesque viri sub Antichristo devicto:
[Col. 0260B] Ex praecepto Dei rursum viventes in aevo,
Mille quidem annis ut serviant sanctis et Alto,
Sub jugo servili, ut portent victualia collo;
Ut iterum autem judicentur regno finito.
Nullificantes Deum, completo millesimo anno,
Ab igne peribunt, cum montibus ipsi loquendo.
In bustis et tumulis omnis caro redditur acto,
Demerguntur inferno, trahunt poenas in aevo.
[Col. 0261A] [1Kb] Ostenduntur illis, et legunt gesta de coelo
Memoria prisca debito et merita digno.
Merces in perpetuo secundum facta tyranno.
[Col. 0262A] Omnia non possum comprehendere parvo libello.
Curiositas docti inveniet nomen in isto.



[OPERA OMNIA ANTONII.]




[Col. 0261]
ANTONII CARMEN ADVERSUS GENTES. (C,G,S)*


[Col. 0261B] [4Kb] Discussi, fateor, sectas ANTONIUS omnes;
Plurima quaesivi, per singula quaeque cucurri:
Sed nihil inveni melius quam credere Christo.
Haec ego disposui leni conscribere versu:
Et ne displiceat, quod talia carmina pando;
David ipse chelyn modulata voce rogavit,
Quo nos exemplo pro magnis parva canemus,
Dicentes quae sunt fugienda, sequenda, colenda,
Cum tamen in cunctis et res, et caussa probetur.
Judaicum primo populum nec gratia novit
Mira Dei; nam tum Pharaoni ereptus iniquo,
Et mare transgressus pedibus, Incente columna
Cum duce, qui mergi infestos vidit equestres,
Et cui desertis nihilum quoque defuit agris,
[Col. 0261C] Manna cui e coelo, et fons de rupe cucurrit.
[Col. 0262B] Post haec ipse Deum praestantem tanta negavit:
Dumque aliud numen dementi pectore quaerit,
Ignibus incensis quod misit perdidit aurum.
Par quoque Paganus lapides quos sculpsit adorat,
Et facit ipse sibi, quod debeat ipse timere.
Tum simulacra colit, quae sic ex aere figurat,
Ut quando libitum est, mittat conficta monetae,
Aut magis in species convertat saepe pudendas.
Hinc miseras mactat pecudes; mentesque deorum
Quos putat irasci, calido in pulmone requirit,
Atque hominis vitam pecoris de morte precatur.
Quid petit ignosci veniam, qui sanguine poscit?
Illud enim quale est? quam stultum? quamve notandum?
[Col. 0262C] Cum Deus omnipotens hominem formaverit olim,
[Col. 0263A] [577Kb] Audet homo formare deum. Ne crimina desint,
Hunc etiam vendit dominus, sibi comparat emtor.
Philosophos credam quidquam rationis habere,
Qui ratione carent, quibus est sapientia vana?
Sunt Cynici canibus similes, quod nomine produnt.
Sunt, et sectantes incerti dogma Platonis,
Quos quaesita diu animae substantia turbat,
Tractantes semper, nec definire valentes;
Unde Platonis amant de Anima describere librum,
Qui praeter titulum nil certi continet intus.
Sunt etiam Physici Naturae nomine dicti,
[Col. 0264A] Quos antiqua juvat, rudis atque incondita vita.
Namque unus baculum quondam, et vas fictile portans,
Utile quod solum, solumque putarat habendum,
Illud ut auxilii, atque hoc esset caussa bibendi.
Cum stare agricolam, manibusque haurire supinis
Potandas vidisset aquas, vas fictile fregit,
Quo procul abjecto, removenda superflua dixit,
Rusticus hunc docuit quod spernere posset et istud.
Hi neque vina bibunt, nec victu panis aluntur.
[Col. 0265A] [320Kb] Nec lecto recubant, nec frigora vestibus arcent;
Ingratique Deo, quod praestitit ille, recusant.
Quid dicam diversa sacra? Et Dis atque Deabus
Condita Templa loquar? quae sint Capitolia primum
His deus, uxorque dei, ipsamque sororem
Esse volunt, quam Vergilius notat auctor eorum
Dicendo: Et Soror, et Conjux. Plus de Jove fertur,
[Col. 0266A] Et natam stuprasse suam, fratrique dedisse;
Utque alias caperet, propriam variasse figuram;
Nunc serpens, nunc taurus erat nunc cygnus et arbos:
Seque immutando, qualis fuit indicat ipse,
Plus aliena sibi quam propria forma placebat.
Turpius his aquilam finxit, puerique nefandos
[Col. 0267A] [512Kb] Venit in amplexus. Quid dicit turba colentum?
Aut neget esse Jovem, aut fateatur dedecus istud.
Nomen habet certe, quod nec ratione probetur.
Sacra Jovi faciunt, et Juppiter optime dicunt,
Huncque rogant, et Jane Pater primo ordine ponunt.
Rex fuit hic Janus, proprio qui nomine fecit
[Col. 0268A] Janiculum, prudens homo; qui cum multa futura
Posset respicere, hunc duplici pinxere figura.
Et Janum geminum veteres dixere Latini.
Hic quia navigio Ausonias advenit ad oras.
Nummus huic primum tali est excusus honore,
Ut pars una caput, pars scalperet altera navem.
[Col. 0269A] [186Kb] Cujus nunc memores quaecumque nomismata signant.
Ex veteri facto capita haec, et navia dicunt.
De Jove quid sperant, qui est a rege secundus,
Quique sacrificiis apponitur ore precantum?
Hic habet, et matrem captam pastoris amore:
Nam prior est pastor, quam Juppiter, aut Jovis ipse;
[Col. 0270A] Sed melius pastor castum servare pudorem
Qui voluit, sprevitque deam, qui saeva viriles
Abscidit partes, ne quando tangeret ille
Alterius thalamum, qui noluit ejus adire.
Hoc tamen, hoc egit sententia justa deorum,
Ne fieret conjux, qui non est factus adulter?
Nunc quoque semiviri mysteria turpia plangunt:
[Col. 0271A] [545Kb] Nec desunt homines, quos haec contagia vertant,
Intus et arcanum quiddam quasi majus adorant:
Idque vocant sanctum; quo si vellit ire pudicus,
Iste profanus erit. Sic artior ipse sacerdos
Femineos vitat coitus, patiturque viriles.
O mens caeca virum! De sacris semper eorum
Scena movet risus, nec ab hoc errore recedunt.
Saturnum perhibent Jovis esse patrem huncque vorasse
Natos ante suos, et mox e ventre nefandas
Evomuisse dapes; sed postea conjugis arte
Pro Jove suppositum mersisse in viscera saxum:
Quod nisi fecisset, consumptus Jupiter esset.
[Col. 0272A] Huncque Chronon dicunt, ficteque Chronon, quia tempus
Quae creat absumit, rursusque absumta promittit.
Cur tamen oblique nomen pro tempore fingunt?
Hunc etiam, quod saepe sibi de prole timebat,
Ab Jove dejectum coelo latuisse per agros
Italiae, Latiumque, ideo tunc esse vocatum.
Magnus uterque deus! Terris est abditus alter,
Alter non potuit terrarum scire latebras.
Hinc Latiare malum prisci statuere Quirites,
Ut mactatus homo nomen satiaret inane.
Quae nox est animi? quae sunt improvida corda?
Quod colitur nihil est, et sacra cruenta geruntur.
[Col. 0273A] [65Kb] Quid quod et invictum spelaea sub atra recondunt,
Quaeque tegunt tenebris, audent hunc dicere solem?
Quis colat occulte lucem, sidusque supernum,
Celet in inferuis nisi rerum causa malarum?
Quid quod et Isiacum sistrumque, caputque caninum
Non magis abscondunt, sed per loca publica ponunt?
[Col. 0274A] Nescio quid certe quaerunt, gaudentque repertum;
Rursus et amittunt, quod rursus quaerere possint.
Quis ferat hoc sapiens, illos quasi claudere solem,
Hos proferre palam propriorum monstra deorum?
Quid Serapis meruit, qui sic laceratur ab ipsis
[Col. 0275A] [289Kb] Per varios turpesque locos? Hic denique semper
Fit fera, fitque canis, fit turpe cadaver aselli,
Nunc homo, nunc panis, nunc corpore languidus aegro.
Talia dum faciunt, nihil hunc sentire fatentur.
Quid loquar et Vestam, quam se negat ipse sacerdos
Scire quid est? imisque tamen penetralibus intus
Semper inextinctus servari fingitur ignis.
Cur dea, non deus est? Cur ignis femina fertur?
[Col. 0276A] Ista quidem mulier, sicuti commendat Hyginus,
Stamine prima novo vestem contexuit olim,
Nomine de proprio dictam, quam tradidit ipsa
Vulcano, qui tunc illi monstrarat opertos
Custodire focos. Hic rursum munere laetus
Obtulit hanc Soli, per quem deprehenderat ante
Martis adulterium. Nunc omnis credula turba
Suspendunt Soli per Vulcanalia vestes:
Utque notent Venerem, tunc et portatur Adonis:
[Col. 0277A] [5Kb] Stercora tunc mittunt, ipsum pro stercore jactant.
Omnia si quaeras, magis et ridenda videntur.
Additur heic aliud: Vestae quas Virgines aiunt
Quinquennes epulas audis portare Draconi,
Qui tamen aut non est, aut si est, diabolus ipse est,
Humani generis contrarius antea suasor.
Et venerantur eum, qui nunc in nomine Christi
Et tremit, et pendet, suaque omnia facta fatetur.
Quae mens est hominum, ut pro veris falsa loquantur,
Qui linquenda colunt, contraque colenda relinquunt?
Jam sat erit nobis vanos narrare timores.
Haec ego cuncta prius, clarum cum lumen adeptus,
Neque diu incertum, et tot tempestatibus actum
Sancta salutari suscepit Ecclesia portu,
Postque vagos fluctus tranquilla sede locavit:
Ut mihi jam liceat, detersa nube malorum
Tempore promisso lucem sperare serenam.
[Col. 0277B] Jam prior illa salus, quam perdidit immemor Adam,
Tunc vero suadente malo, nunc remige Christo,
Eruta de scopulis semper mansura resurget.
[Col. 0278A] Rector enim noster sic undique cuncta gubernat;
Ut modo qui nobis errorem mentis ademit,
Hic meliore via paradisi lumina pandat.
Felix nostra Fides uni, certoque dicata.
Unus enim Deus est, substantia Filius una,
Unus in utroque est unus vigor, una potestas.
Namque Dei Verbum patrio de pectore Christus
Emicuit, semperque fuit, qui non quasi natus,
Ore sed egressus, chaos illud inane removit,
Et tulit informem contextae noctis hiatum:
Distribuitque locis mare, terras, aera, coelum.
Hisque dedit geminam pulsa caligine lucem.
Ast ubi cuncta novum stupuerunt surgere solem,
Quatuor haec hausit variis exordia rebus.
Sunt homines terris, sunt addita sidera coelo,
Aere pendet avis, liquido natat aequore piscis.
Sic elementa suis decoravit singula formis,
[Col. 0278B] Nexuit haec diversa licet, discretaque junxit,
Junctaque discrevit, quae nunc divisa cohaerent.
Claudit enim oceanus terram, mare clauditur, ipse
[Col. 0279A] [139Kb] Axe sub aethereo medius concluditur aer.
Hoc etiam caelum, quod nos sublime videmus,
Sex aliis infra est spatio surgentibus aequo,
Postque thronos septem, post tot coelestia regna
Caetera pars omnis, quae cunctis eminet ultra,
Quae super excedit, quae passim tendit in altum,
Quae sine fine patet, quam nec mens colligit ulla,
Lucis inaccessae domus est, sedesque potentis
Sancta Dei unde procul, quae fecit subdita cernit.
Omnia sic constant, dum spiritus omnia cingit.
Haec eadem quorum nobis conceditur usus,
Quae polus inferior magna complectitur Urbe,
[Col. 0280A] Cuncta licet distent, una cum pace tenentur.
Denique nomen habent unum, sunt omnia Mundus.
Hunc etiam Graeci Cosmon dixere priores:
Hinc ita compositum distinguens utraque lingua
Cosmon ab ornatu, Mundum de lumine dixit.
Nam quo sol nitet, hoc totum sordebat in umbra,
Et manet exemplum, quotiens nox omnia foedat,
Et docet ex tenebris, quae sit data gratia lucis.
Tot bona qui fecit, qui sic operatus ubique est,
Hic Deus de corde Dei, hic Spiritus oris,
Sancti sermo Patris, tantarum fabrica rerum:
Nec se Paganus laudet, si vitat idola,
[Col. 0281A] [2Kb] Ac satis esse putat, quod numine credat in uno.
Quid colet ille Deum, qui Verbum non colit ejus?
Qui non Virtutem simili veneratur honore?
Quique invisibilem incomprehensibilemque fatetur
Esse Deum, hic etiam Christum si cogitet, idem
Inveniet. quoniam Verbum comprehendere nemo,
Nemo videre potest; opera ejus sola videntur.
In Patre Natus enim, in Nato Pater omnia fecit,
Et quidquid virtute dedit, pietate tuetur.
Sic fuit, et steterit versus Salvator in aevum,
Qui tulit errores, qui fecit vera videri,
Placatoque Patri pereuntem reddidit orbem.
Nec mirum, si cuncta regit, qui cuncta creavit,
Qui dedit ex nihilo totum, lucemque tenebris
Praetulit, atque diem jussit succedere nocti;
Quodque in carne fuit, carnis peccata remittit.
[Col. 0281B] Cernit enim, fragilem faciles incurrere lapsus,
Corripiensque tamen veniam dabit omnibus unam,
(Remque novam dicam, nec me dixisse pigebit)
Plusque pius quam justus erit. Si denique justus
Esse velit, nullus fugiet sine crimine poenam:
Justus enim mala condemnat, pius omnia donat.
Hoc facit, ut rata sint venturae munera vitae,
Et quod culpa tulit, rursum indulgentia reddat:
Quae si non fuerint plebi concessa roganti,
[Col. 0282A] Tunc prope nullus erit delicto liber ab omni.
Qui possit meritus promissa luce potiri?
Tangere tunc laetis coelorum regna libebit;
Tunc poterit mors ipsa mori, quum tempore toto
Vita perennis erit, quia tunc in sede beata
Nullus peccandi locus est, ubi nulla cupido est.
Gloria tanta manet populo servata fideli.
Amplius hoc tribuit, majus dedit hoc quoque munus,
Quod peccatorem quem poenitet, antea lapsum,
Non facis in numero turbae peccantis haberi:
Quippe satis poena est, cum sit sua culpa dolori;
Supplicium proprium timor est; tormenta reatus
Tum veluti patitur qui se meruisse fatetur.
Quid poterit melius, vel quid moderatius esse?
Judicat, inquirit, castigat, parcit, honorat,
Omnia qui vincit, nec ab ipsa vincitur ira.
[Col. 0282B] Quod de praesenti jam cernimus esse futurum;
Nam cum saepe minax horrentia nubila cogit,
Et terrore pio rutilo nimis igne coruscat,
Tristibus et pluviis, et nubibus intonat atris,
Omne genus timet interitum; sed vita potestas
Desinet, et pariter coelum mentesque serenat.
Hoc quoque tunc sperare jubet, qui se modo cuncta
Perdere posse probat, si perdere velle recusat.
Sic iteranda salus venturo ostenditur aevo,
Aeternique Dei pietas aeterna manebit.



[OPERA OMNIA VICTORINI PETAVIONENSIS.]




[Col. 0281]
DE SANCTO VICTORINO EPISCOPO PETAVIONENSI ET MARTYRE PROLEGOMENA.



ARTICULUS I. Ejus vitae Synopsis.
[Col. 0281D]

Quo tempore clarus? Varia de eo Hieronymi testimonia. Quid ante Hieronymum Optatus Milevitanus?---Victorinum graecae originis aut in confinio Graeciae saltem oriundum fuisse, ex iis, quae Hieronymus attulit, tuto satis collegisse videtur Caveus [(1) 1Kb] . Petavionensis [(2) 2Kb] in Pannonia superiore ad Dravum [Col. 0282D] fluvium erat ex oratore episcopus, ut non uno loco [Col. 0283A] nos docet Cassiodorus [(1) 1Kb] circa annum 290, judice laudato Caveo, juxta Sixtum autem senensem [(2) 1Kb] floruit circa annum 270. Martyrium subiisse dicitur secundum vulgarem opinionem sub Diocletiani persecutione anno 393 [(3) 1Kb] . Notante tamen Ceillerio [(4) 1Kb] exacte determinari nequit tempus, quo martyrium passus fuerit. Equidem verisimile videtur sub Diocletiano saeculo IV, ineunte martyrio coronatum fuisse, siquidem suos viros illustres enumerans sanctus Hieronymus [(5) 1Kb] Victorinum nostrum proxime praeponit Pamphilo presbytero, qui anno CCCIX, martyrium subiisse sub Maximino comperitur, ut probe animadvertit Tillemontius [(6) 1Kb] . Ejus Natale quarto nonas novembris in martyrologiis celebratur. Verba sunt Adonis ad hunc diem: »Natalis S. Victorini [Col. 0283B] Pitabionensis Episcopi, qui persecutione Diocletiana Martyrio coronatus est.«

Dum inter latinos patres Victorinum recenset Doctor maximus [(7) 1Kb] . Ecclesiae columnam ipsum appellat [(8) 1Kb] ; qui et Origenis Tractatus non ut interpres, sed ut proprii operis auctor transtulerit [(9) 1Kb] : attamen inquit [(10) 1Kb] non aeque Latine ut Graece noverat; unde opera ejus grandia sensibus, viliora videntur compositione [Col. 0284A] verborum. Atque in eamdem sententiam ad Paulinum scribens [(1) 1Kb] : Inclyto, ait, Victorinus Martyrio coronatus, quod intelligit, eloqui non potest [(2) 1Kb] . Et alibi: Sanctae memoriae martyr Victorinus cum apostolo dicere poterat, et si imperitus sermone, non tamen scientia [(3) 1Kb] . Ac rursum: Victorino Martyri in libris, licet desit eruditio, tamen non deest eruditionis voluntas [(4) 1Kb] . Quod quidem dictum Hieronymianum de saecularium disciplinarum eruditione accipiendum esse, ex ipsius Epistolae argumento post Sixtum Senensem [(5) 1Kb] colligunt Possevinus [(6) 1Kb] , Launoius [(7) 1Kb] , et Gallandius [(8) 1Kb] . Horum si vera sit sententia, inquit cl. Schoenemannus [(9) 1Kb] , quid Cassiodoro [(10) 1Kb] faciamus, qui Victorinum ex oratore episcopum factum esse scribit? Legulejusne ex plebe fuit Victorinus? Nam [Col. 0284B] oratoris professio etsi exquisitiori doctrina facile careret, plus tamen requirebat, quam eruditionis voluntatem, neque equidem modo leviter iis copiis fuisset tinctus, sine quibus ars ista nulla plane esse poterat, qui Hieronymus in scriptis ejus omnem prorsus eruditionem desiderare potuerit, video. Sed cum tam pauca nec ea quidem certa hujus Victorini supersint, vix hanc quaestionem dirimere licebit. Ante Hieronymum vero meminerat Victorini Optatus Milevitanus [(11) 1Kb] illum referens in album adsertorum Ecclesiae catholicae, a quibus superati sunt Marcion, Praxeas, Sabellius, Valentinus, et caeteri usque ad Cataphrygas, temporibus suis nimirum a Victorino Petavionensi, et Zephyrino Urbico, et a Tertulliano Carthaginensi. Cui concinit idem Hieronymus, sanctum [Col. 0284C] Martyrem adversus omnes haereses stylum acuisse testatus [(12) 1Kb] .



ARTICULUS II. De scriptis S. Victorini Episcopi et Martyris sinceris.

Recensio operum S. Victorini.---Scripsit sanctus Victorinus episcopus et martyr Hieronymo teste [(13) 1Kb] [Col. 0285A] Commentarios in Genesin, in Exodum, in Leviticum, in Esaiam, in Ezechielem, in Habacuc, in Ecclesiasten, in Cantica Canticorum, in Apocalypsin Joannis, adversus omnes haereses, multaque alia; quae tantum non omnia intercidisse temporis injuria videntur. Neque Trithemius [(1) 1Kb] indicem operum S. Victorini adauget, sed mutato duntaxat ordine illius opuscula recenset. Operae pretium tamen esse arbitramur, ut de iisdem operibus distinctius disseramus.

Primum itaque opusculum S. Victorini martyris, cujus S. Hieronymius in catalogo meminit, est commentarius in librum primum Moysis seu expositio in Genesin. Alibi S. Hieronymus [(2) 1Kb] occasione quaestionis a Damaso papa propositae: cur Isaac vir justus et Deo carus non illi cui voluit, sed cui noluit, deceptus [Col. 0285B] errore benedixit? adducit scriptum aliquod sancti Victorini in cap. XXVII, Geneseos.

Tractatus de fabrica mundi, videtur excerptum ex commentariis in Genesin.---Ex ejusdem commentario in Genesin, ut videtur, excerptum superesse putant Caveus et Lardnerus [(3) 1Kb] fragmentum, quod in exemplari Ms. ita inscribitur: Incipit tractatus de Fabrica mundi S. Victorini. Illud autem in lucem extulit Guilielmus Caveus ex vetusto Lambethanae Bibliothecae archiepiscopi cantuariensis codice 800 circiter annorum descriptum, iterumque ad fidem codicis ejusdem, qui unus extat, recognitum, cum aliquot virorum doctorum, Henrici Mauritii, et Joannis Batteley conjecturis margini adpositis. Sed cum Cavei editio minus accurate ad exemplar Ms. exacta visa fuerit, [Col. 0285C] idem opusculum tertio recensuit J. Walkerus, qui et nonnullas adjecit annotationes criticas, ut nuperus editor caveanae historiae litterariae nos edocet [(4) 1Kb] .

Hoc fragmentum genuinus S. Victorini foetus.---De fragmenti porro sinceritate, non est profecto, cur jure quis dubitet, inquit perdoctus Gallandius [(5) 1Kb] . Sive enim spectes venerandam codicis antiquitatem; sive nomen Victorini, quod in Mss. exemplaris fronte conspicitur: sive operis argumentum, quod Victorinum pertractasse, in Geneseos nimirum expositione, a veteribus proditum; sive stylum auctoris rudem et incompositum, uti ex Hieronymo discimus; sive potissimum chiliastarum placita heic adserta [(6) 1Kb] , quae sane Victorinum fuisse sectatum, auctor est idem Hieronymus [(7) 1Kb] , omnia demum aperte clamant, hunc [Col. 0286A] libellum, sive quoddam ex commentariis in Genesim, Victorino Petavionensi vindicandum. Sed conferas velim, pergit Gallandius, inprimis quae habet auctor § 5, de septem Ecclesiis, ad quas suas misit Epistolas apostolus Paulus, cum iis, quae Victorinus edisserit de iisdem septem Ecclesiis Paulinis, in suis scholiis in Apocalyp., I, 16, de quibus paulo post dicendum.

Ex commentariis in secundum et tertium Moysis libros, in Ezechielem, Habacuc et Canticum haud quidquam ad nos pervenit, sed omnia injuria temporis interiere.

Expositionis in Isaiam prophetam mentionem fecit S. Hieronymus in prologo commentarii sui in hunc prophetam hisce verbis [(1) 1Kb] : »Magnique laboris et [Col. 0286B] operis est, omnem Isaiae librum velle edisserere, in quo majorum nostrorum ingenia sudaverunt, Graecorum dico. Caeterum apud Latinos grande silentium est, praeter sanctae memoriae martyrem Victorinum, qui cum Apostolo dicere poterat, etsi imperitus sermone, non tamen scientia.« Alibi allegat interpretationem sancti martyris nostri Victorini textus Isaiae, VI, 2, mysticam hunc in modum [(2) 1Kb] : Sex alae uni, et sex alae alteri. Victorinus noster duodecim apostolos interpretatus est. Heic porro illud adnotasse haud otiosum fuerit, observat perdoctus Gallandius [(3) 1Kb] , scripsisse quidem Victorinum in Isaiam commentaria, sed non juxta editiones quatuor (scilicet juxta LXX, Aquilae, Symmachi, et Theodotionis) usque ad visionem quadrupedum in deserto, ut ex B. Hieronymi prologo [Col. 0286C] logo in expositionem Isaiae minus recte arguerunt Launoius [(4) 1Kb] et Hodius [(5) 1Kb] . Non enim de Victorino, verum de Origene id tradidisse sanctum doctorem, ex ipso contextu compertum sit: quod probe perspexit eruditus Grabius [(6) 1Kb] .

Commentariis in Ecclesiasten Victorini.---.In suo commentario in Ecclesiasten D. Hieronymus adducit expositionem S. Victorini in cap. IV, 13, hisce verbis [(7) 1Kb] : »Origenes et Victorinus non multum inter se diversa senserunt. Post generalem illam sententiam, quae omnibus patet: quod melior sit adolescentulus pauper et sapiens, quam rex senex et insipiens: et quod frequenter evenit, ut ille per sapientiam suam de carcere regis egrediens, imperet pro dominatore perverso; et rex insipiens perdat imperium, quod [Col. 0286D] tenebat: super Christo et Diabolo hunc locum interpretati sunt, quod puerum pauperem et sapientem [Col. 0287A] Christum velint.« Meminit etiam Cassiodorus commentarii sancti Victorini ita inquiens [(1) 1Kb] : De quo libro (Ecclesiaste) et Victorinus . . . nonnulla disseruit. Ex hoc Cassiodori loquendi modo verisimile adparet, Victorinum quaedam duntaxat loca Ecclesiastis exposuisse.

De Commentario S. Victorini in Matthaeum.---Sanctus Hieronymus in catalogo nullam mentionem facit de expositione S. Victorini in Matthaeum. Verum in prologo sui commentarii in hunc evangelistam haec habet [(2) 1Kb] : Legisse me fateor . . . . et latinorum Hilarii, Victorini, Fortunatiani opuscula. Cassiodorus [(3) 1Kb] vero diserte ait: De quo (Matthaeo) et Victorinus ex oratore episcopus nonnulla disseruit. Unde conjicit vir perdoctus Lardnerus [(4) 1Kb] , opusculum [Col. 0287B] S. Victorini aut breves duntaxat observationes, aut expositiones singularium solummodo locorum laudati Evangelii complexum fuisse.

Commentarii in Apocalypsin divi Joannis a sancto martyre nostro adornati meminit et D. Hieronymus et Cassiodorus, qui ultimus de eo in hunc modum scribit [(5) 1Kb] : »De quo libro (Apocalypsi) et Victorinus saepe dictus episcopus difficillima quaedam loca breviter tractavit« Hisce verbis judice Caveo [(6) 1Kb] innuit Cassiodorus, Victorinum non tam integram Apocalypsin commentario illustrasse, quam difficiliora, quaedam loca tractasse. Generatim autem animadvertit illustris Ceillierius [(7) 1Kb] : Neque certum esse, num sanctus Victorinus integros commentarios conscripserit, neque utrum libros sacros [Col. 0287C] a capite usque ad calcem exposuerit. Siquidem satis manifeste adseverat Cassiodorus, sanctum episcopum nonnisi quaedam loca Ecclesiastis, S. Matthaei, atque Apocalypseos explicuisse.

De S. Victorini scholiis in Apocalypsin Joannis.---Alterum porro ex Victorini scriptis, quod ad nos usque pervenit, sunt ejus scholia in Apocalypsin, quae primus ex bibliothecae casinensis codice in lucem eruit Basilius millanius, monachus casinas: prodieruntque Bononiae, in-8o apud Ant. Ciaccarellum et Peregrinum Bonardum, anno 1558. Questus equidem est primus hic scholiorum editor, codicem Ms., quo usus est, adeo fuisse librariorum inscitia corruptum, ut saepe vix divinando rectum posset assequi sensum.

[Col. 0287D] De opere autem, deque illius auctore, nec non de cura, quam in eo illustrando impendit, haud otiosum fortasse fuerit ipsum audire, lectorem suum alloquentem his verbis: »Ut ne quid esset,« inquit, »in quo me aut plane indiligentem argueres, aut etiam accusares ut audacem, amice lector, sedulo diligenterque cavi; nam et opusculum hoc [Col. 0288A] accuratissime perlegi; et cum multa in eo possem contra rectam scribendi rationem dicta improbare, nihil tamen fere loco mutavi, sed ea cujusmodicumque fuerunt, adnotavi, ut tuo potius vel starent, vel caderent judicio. Libellus certe ejusmodi est, ut cum magnam piis ac religiosis hominibus, qui hoc genus scriptis delectantur, utilitatem, tum vero ad ea etiam cognoscenda, quae in Apocalypsi altissimis recondita sunt sensibus, adjumenti plurimum sit allaturus. Stylus autem tametsi a prisco illo candore linguae latinae, puritateque multum abest, quod temporum inclinatae jam, si non prorsus collapsae cum imperii majestate rei litterariae mores, et gallicae nationis, quae necdum, ut nunc est, tum ingeniis, tum praestantissimarum [Col. 0288B] artium cognitione culta erat, peregrinitatem referat: tantum tamen auctor iste brevitate sua praestitit, ut quorumdam verborum insolentiam utilitas argumenti abunde pensare possit. Nos certe cum idem ipse non verba quibus identidem impropriis et longe ab usu recte loquendi semotis utitur, sed sensus ipsos sequatur; noluimus in verbis eo ipso videri doctiores. Itaque vestigiis illius insistentes, quae animadversione imprimis digna visa sunt, infra hic adnotamus.« Hactenus cl Basilius Millanius editor: qui quidem, si ei locus Hieronymianus succurrisset de Viris illustribus superius nobis memoratus, neque gallum fuisse Victorinum, seu pictaviensem episcopum existimasset, neque de stylo ejus incompto adeo doluisset.

[Col. 0288C] Haec autem ex editore nostro propterea imprimis describenda censuimus, inquit Gallandius [(1) 1Kb] , quod hujusce opusculi editio, unica enimvero adeoque perrara, eos ad unum omnes hactenus latuerit, qui tum hoc, tum superiore saeculo de scriptoribus ecclesiasticis egisse noscuntur. Si enim iis perspecta fuisset illa, nullus dubito, quin ejusmodi scholia tanquam genuinum Victorini foetum excepissent, agnovissentque simul, subdititium omnino esse, utpote mire interpolatum, commentarium in Apocalypsin, qui sub ejus nomine in bibliothecis Patrum circumfertur. Et primum quidem ex Cassiodoro discimus [(2) 1Kb] , Victorinum de libro Apocalypseos difficillima quaedam loca breviter tractasse: quae quidem notatio et nostris scholiis apprime congruere [Col. 0288D] noscitur, et a pervulgato commentario aliena esse comperitur; ut cuilibet utrumque opus conferenti perspicuum fiet. Deinde quod rei caput est, in nostris scholiis regni millenarii nota comparet [(3) 1Kb] ; quod sane Victorinum cum aliis antiquioribus agnovisse, superius ex Hieronymo accepimus.

Haud tamen dissimulandum videtur, scholia sua concludere Victorinum his verbis: »Ergo audiendi non sunt, qui mille annorum regnum terrenum esse confirmant, qui cum Cerintho haeretico sentiunt.« [Col. 0289A] De quibus equidem illud primum dixerim cum Sixto senensi [(1) 1Kb] , ab aliena manu fortasse ita fuisse castigatam absurdam Victorini sententiam, in ejusque locum eam, quae nunc habetur, repositam. Deinde vero existimaverim potius, verba hujusmodi revera fuisse a Victorino conscripta, quo nimirum ab ea regni terrestris opinione qua semel imbutus fuerat, propulsaret, quidquid maxime vitiosi placita Cerinthiana in illam invexerant: haud secus ac Justinus martyr, qui eamdem sententiam amplexus: »Credentes in Christum,« inquit, [(2) 1Kb] »et eorum quae tum ab ipso, tum a prophetis tradita sunt, veritatem agnoscentes, sciunt se una cum eo in illa terra futuros, et aeterna ac incorrupta bona haereditate accepturos.«



ARTICULUS III. De sancti Victorini operibus aut dubiis aut suppositiis.
[Col. 0289B]

Pervulgatus in Apocalypsin commentarius Victorino abjudicandus.---Extat in SS. Patrum bibliothecis [(3) 1Kb] commentarius in Apocalypsin, cui titulus est: Victorini pitabonensis episcopi; num vero illius sit genuinus foetus, inter eruditos adhuc controvertitur. Perdoctus Caveus scribit [(4) 1Kb] : »Aut ejus non esse, aut mire interpolatum et mutatum necesse est. In suo etenim commentario Victorinum chiliastarum errori favisse, diserte tradit Hieronymus [(5) 1Kb] , quem tamen hujus commentarii auctor strenue impugnat, [Col. 0289C] dogmaque istud Cerintho haeresiarchae adscribit. Citat etiam Theodorum, historiae ecclesiasticae sub Justiniano conditorem, cujus collectanea habemus hodie, ut alia mittam. Unde evidentissime colligitur, Victorini si sit, egregias interpolationes passum esse, et aliam plane induisse faciem, ex quo e Victorini manu primum prodiit.«

Basnagius de laudato Victorini commentario in Apocalypsin hunc in modum pronuntiat [(6) 1Kb] : »Multis ille liber fabulis refertus est. Existimat Jeremiam nondum vita abiisse; Neronem futurum antichristum, et in mundi fine venturum. Eo inclinat clarissimus Dupin in nova sua bibliotheca, Victorini commentarium esse: il y a apparence qu'il est de lui. Victorino tamen abjudicandum [Col. 0289D] esse existimamus, judicemque damus Hieronymum (in Papia, cap. 18, in Catalogo): Hic dicitur mille annorum judaicam edidisse , quem secuti sunt Irenaeus et Apollinarius, et caeteri, [Col. 0290A] qui post resurrectionem aiunt in carne cum sanctis Dominum regnaturum. Tertullianus quoque in libro de spe fidelium, et Victorinus pictavonensis, et Lactantius hac opinione ducuntur.« Commentarius vero adscriptus Victorino, millenariorum percellit opinionem [(1) 1Kb] : »Mille annorum regnum non arbitror esse terminum . . . . . Ut mei sensus capacitas sentit proferri, quoniam denarius numerus Decalogum significat, centenarius virginitatis coronam ostendit. Qui enim virginitatis integrum servaverit propositum, et Decalogi praecepta fideliter impleverit . . . . . iste vere sacerdos est Christi, et millenarium numerum perficiens, integre creditur regnare cum Christo, et apud eum recte ligatus est diabolus.« Doctissimus Lampe [(2) 1Kb] valde probabile [Col. 0290B] esse indicat, hunc commentarium falso Victorino adscribi. Econtra eruditus Dupinius postquam diversa in utramque partem adduxit argumenta, tamdem concludit [(3) 1Kb] : »Non ergo adserendum, illud commentarium falso adscribi Victorino, quin vero similius est, illius esse genuinum foetum.« Sapientissimus Tillemontius [(4) 1Kb] pro more suo hanc quaetionem modeste ac diligenter petractavit. Fatetur primo diversis ex rationum momentis illius commentarii in Apocalypsiu in dubium revocari a non paucis; sed adserit dein, sibi videri multo plura superesse argumenta, quibus ad credendum inducimur hunc commentariolum tamquam genuinum, ex tot sancti hujus martyris operibus atque laboribus, quoddam (reliquum) esse suspiciendum: [Col. 0290C] interim tamen etiam largiendum, loca in favorem chiliasmi olim inibi obvia, subsequis temporibus mutationem passa fuisse [(5) 1Kb] . Quid quod etiam cl. Tillemontius alibi [(6) 1Kb] quaedam quoque momenta subjiciat, ex quibus intelligitur, cur ea loca, quae modo de chiliasmo in laudato commentariolo habentur, vel corrupta vel interpolata sint. Occurrunt haec loca ad finem praefati opusculi, atque cuilibet primo intuitu facile innotescit, horum stylum a praecedentium stylo multum differre. Ad haec est, quod facile omnino credamus, ejusmodi alterationes diversos antiquos SS. Patres quoad idem dogma subiisse [(7) 1Kb] . Nostra autem in praesenti casu conjectura magis adhuc confirmatur ex hoc, quod in ipsa hac interpretatione quaedam adhuc vestigia de millenariorum opinione [Col. 0291A] offendantur; cum inibi adseratur [(1) 1Kb] omnes sanctos conventuros esse, et Dominum nostrum Jesum Christum adoraturos. Sive vero laudatus commentariolus Victorini sit, sive non, deprehenduntur tamen in eo varii antiquitatis characteres. Huc refert Tillemontius auctoris loquendi modum de Romano Senatu [(2) 1Kb] , quod nimirum ea tempestate ille nomine suo et auctoritate sua persecutiones adversus christianos decreverit. Dein quae de Nerone scribit [(3) 1Kb] , hunc in modum: Unum autem de capitibus occisum in morte, et plaga mortis ejus curata est, Neromen dicit. Constat enim dum insequeretur eum equitatus missus a Senatu, ipsum sibi gulam succidisse. Hunc ergo suscitatum Deus mittet regem dignum dignis, et Christum, qualem meruerunt Judaei. Quae opinio communior fuit in primitivis [Col. 0291B] Ecclesiae saeculis, quam in subsequis.---Tertio dum recenset Divi Pauli Epistolas, altum apud eum silentium de Epistola ad Hebraeos [(4) 1Kb] . Jam vero aetate sancti Victorini nostri, apud Occidentales vulgata opinio erat, Epistolam ad Hebraeos D. Paulum nequaquam habere auctorem. Sic insuper notatu etiam dignum in hoc commentario, quod, dum propheta cum Elia venturus commemoratur, nulla de Enocho mentio fiat; sed dumtaxat, tradatur aliquos Moysen, aut Elisaeum loco illius opinatos fuisse [(5) 1Kb] . Quod vero ipsius auctoris opinionem spectat, ille putavit Jeremiam fuisse, utope cujus mors in scriptura non commemoratur. Haec omnia respici possunt tanquam satis apta indicia antiquitatis laudati commentarii. Denique stylus in hoc opere observatus, cum charactere, [Col. 0291C] quem de Victorini scribendi ratione S. Hieronymus notavit, optime convenit: quod scilicet rudis et impolitus fuerit, grandia sensibus, et viliora videantur Victorini opera compositione verborum. Ita censet vir doctissimus Tillemontius de commentario in Apocalypsin, utut simul etiam animadvertat, tutissimum fore, si quaestio de vero auctore indecisa relinquatur [(6) 1Kb] , quod judicium utroque pollice subscripsit perdoctus Lardnerus [(7) 1Kb] . Econtra reverendissimus Dominus Ceillerius adfirmare non dubitat, hunc commentarium merito adscribi S. Victorino patavionensi Episcopo ac martyri [(8) 1Kb] ; sed nulla alia in suae sententiae [Col. 0292A] confirmationem adducit argumenta, praeter ea, quae ex Tillemontio supra notavimus. Nostra vero aetate viri eruditissimi Gallandius [(1) 1Kb] , Oelrichsius [(2) 1Kb] , et Schoenemannus [(3) 1Kb] Commentarium in Apocalypsin Victorino abjudicant. Mihi vero perplacet viri acutissimi summique critici Joannis Launoy circa auctorem hujus commentarii judicium ita sentientis [(4) 1Kb] : »Ad Victorini commentarium in Apocalypsin, quem habemus in Bibliotheca Patrum, quod attinet, fieri potest, ut (si Cassiodoro creditur) partim illius sit, partim alterius: illius quidem in iis, quae difficilium locorum explicationem contineant: alterius vero, qui reliquorum locorum expositionem suppleverit. In summa res ista tota in eum adducta est statum, ut certum sit, nihil esse certi, quod vere affirmateque dici queat.«

[Col. 0292B] Caeterum in laudato commentario haec notatu digna offendimus praeeunte cl. Ceillierio [(5) 1Kb] . Primo: In toto orbe septem ecclesias omnes esse, et septem nominatas, unam esse catholicam, Paulus docuit [(6) 1Kb] . Secundo, quod baptisma peccata auferat [(7) 1Kb] . Tertio, quod nicolaitae nomen suum acceperint a Nicolao Diacono; quodque docuerint Idolothyta exorcizata licite manducari posse, pacemque fornicatoribus octava post lapsum die dandam esse [(8) 1Kb] . Quarto, auctor enumerat viginti quatuor Veteris Testamenti libros [(9) 1Kb] , nixus traditioni cujusdam Theodori [(10) 1Kb] . Ex eodem [Col. 0293A] commentariolo constat, Apocalypsin tunc temporis omnino agnitam fuisse [(1) 2Kb] . Spectat denique iste commentarius etiam Epistolam ad Hebraeos [(2) 1Kb] . In appendice ad tomum tertium operum divi Augustini editionis maurinorum impressus habetur auctoris anonymi commentarius in Apocalypsin, desumptus plurimam quoad partem ex eo, qui prae se fert nomen sancti Victorini Petavionensis [(3) 1Kb] .

Huic commentario in Apocalypsin praefixa habetur Patrum [(4) 1Kb] praefatio, Hieronymo adscripta, in qua Victorinus dicitur, idem sensisse cum Papia et Nepote; verum judice viro doctissimo [(5) 1Kb] absque omni fundamento ille prologus seu Epistola ad Anatolium D. Hieronymo adscribitur, nullusque Criticorum, quod sciam, eamdem uti genuinam admittit.

[Col. 0293B] Alia S. Victorino falso adscripta opera.---Tribuuntur etiam sancto Victorino nostro carmina duo, quae habentur in sacrorum poetarum collectione Fabriciana de Jesu Christo Deo et homine unum; alter titulus est lignum vitae; sed conjectura plane incerta, et ut mihi videtur, inquit Caveus [(6) 1Kb] , cui consentiunt clarissimi Duumviri Oelrichsius et Schoenemannus [(7) 1Kb] , falsa.

Observat Tillemontius [(8) 1Kb] , quod in variis manuscriptis [Col. 0294A] sancto Victorino Petavionensi episcopo ac martyri Hymnus de sancta Cruce, seu de Paschate, vel de Baptismo inter D. Cypriani opera relatus [(1) 1Kb] adtribuatur; eumdemque Hymnum venerabilis Beda noster sub nomine Victorini allegat [(2) 1Kb] hisce verbis: Qua ductus opinione Victorinus pictaviensis antistes Ecclesiae de Golgotha scribens ita inchoat.

Est locus ex omni medium, quem cernimus orbe,
Golgotha Judaei patrio cognomine dicunt.

Est hoc carmeu admodum praeclarum, et spectato nostri auctoris stylo elegantius, quam ut possit vel debeat eidem adtribui. Ex hoc carmine cognoscimus referente Tillemontio [(3) 1Kb] , quod multi homines Christianam religionem profiteri ea aetate voluerint, qui ne quidem usque ad baptismum in ea immoti perseverarunt.

[Col. 0294B] Carmen seu versus incerti auctoris adversus Marcionem vulgo inter Tertulliani scripta edi solitos. Victorino vindicare studet saepe jam citatus Tillemontius [(4) 1Kb] . Quam sententiam etsi nostram facere nolumus (utpote levi nixam conjecturae) [(5) 1Kb] tamen opus illud ad saeculum tertium referre non dubitamus, quod tractatio docet, maximeque index Episcoporum romanorum, quem continet.

Recepit auctor istius scripti e libris ambiguis Epistolam ad Hebraeos uti ex hisce constat versibus [(6) 1Kb] .

Sanguine nam vituli populum, simul omnia vasa
Atque sacerdotis et scripta volumina legis
Sparsit, aqua mixto. (Collat. Hebraeor., IX, 19).


Hoc Dominus noster, qui nos sua morte redemit,
[Col. 0294C] Extra castra volens populi vim passus iniqui. (Vide Hebr., XIII, 12).


Foederis hinc etiam novi inenarrabilis auctor
Discipulus Joannes animas pro nomine passas
Testatur tali sese vidisse sub ara,
Clamantes Dei vindictam pro caede potentis. (Vide Apocalypsin, VI, 5).

Et ibidem, pag. 805. edit, Paris., 4634, ac Venetae, 1744, pag. 637.

Sic quoque Joannes: sic pandit Spiritus illi,
Tot numero soliis senioribus insuper albis (Vide Apoc., VI, 4).

Sanctus Hieronymus [(7) 1Kb] citat commentarium Victorini in Dialogos M. T. Ciceronis; verum argumentum ejusmodi materiae potius convenit Victorino Africano, qui fuit rhetorices professor.



ARTICULUS IV. Observationes theologicae in genuina S. Victorini opuscula et editionum recensio.
[Col. 0295A]

Doctrina S. Victorini de quatuor Evangeliis, etc.---In Fragmento de Fabrica mundi, in quo de opere septimi diei disserit, observat S. Victorinus inter alia tanquam notatu dignum, quatuor animalia ante thronum Dei, quatuor Evangelia, et quatuor flumina in paradiso fluentia [(1) 1Kb] , Evangelium S. Joannis in eodem tractatu hoc modo adducitur [(2) 1Kb] , Joannes Evangelista sic dicit: In principio erat Verbum, et Verbum erat apud Deum, et Deus erat Verbum. In scholiis suis in Apocalypsin beati Joannis de iisdem quatuor Evangeliis ita discurit [(3) 1Kb] : Quatuor animalia quatuor sunt [Col. 0295B] Evangelia. »Primum animal simile leoni, et secundum simile vitulo, et tertium habens faciem similem homini, et quartum simile aquilae volanti . . . . . Animalia igitur quod differentia sunt vultu, hanc habent rationem; simile leoni animal Marcum designat, in quo vox leonis in eremo rugientis auditur. Hominis autem figura enititur Matthaeus enuntiare nobis genus Mariae [(4) 1Kb] , unde carnem accepit Christus. Ergo dum enumerat ab Abraham usque ad David, et usque ad Joseph, tamquam de homine locutus est. Ideo praedicatio ejus hominis effigiem ostendit. Lucas sacerdotium Zachariae offerentis hostiam pro populo, et apparentem sibi angelum dum enarrat, propter Sacerdotium et hostiae conscriptionem, vituli imaginem tulit. Joannes Evangelista aquilae similis, assumptis [Col. 0295C] pennis ad altiora festinans, de Verbo Dei disputat. Marcus Evangelista sic incipiens: Initium Evangelii Jesu Christi, sicut scriptum est in Isaia Propheta, vox clamantis in deserto, leonis habet effigiem. Matthaeus autem: Liber generationis Jesu Christi Filii David, Filii Abraham; haec est facies hominis. Lucas vero dixit: Fuit Sacerdos nomine Zacharias, de vice Abia, et mulier ei de filiabus Aaron; haec est imago vituli. At Joannes cum incipit: In principio erat Verbum, ei Verbum erat apud Deum, et Deus erat Verbum; similitudinem aquilae volantis ostendit [(5) 1Kb] . Non solum autem Evangelistae sed et ipsum Verbum Dei Patris omnipotentis, qui est Filius ejus D. N. Jesus Christus, fert easdem imagines in tempore adventus sui. Cum nobis praedicat, est tanquam leo, et catulus leonis: [Col. 0295D] et cum propter salutem hominum homo factus est ad mortem devincendam, et universos liberandos, et quod seipsum obtulerit hostiam patri pro nobis, vitulus dictus est. Et quod mortem devicerit et ascendit [Col. 0296A] in coelos extendens alas suas, et protegens plebem suam, aquila volans nominatus est. Hae ergo praedicationes, quamvis quatuor sint, una est tamen, qui de uno ore processit. Oculos autem intus et foris habere ea animalia in praedicatione novi Testamenti, providentiam spiritualem ostendit, quae et secreta cordis inspicit, et supervenientia videt, quae sunt intus et foris.« In hoc S. Victorini loco omnia quatuor Evangelia, singulorumque initium, vel saltem ab initio statim obvenientes res in iis deprehendimus; unde hic locus a nobis maximo in pretio habendus est.

Evangelium Joannis quo tempore, ac qua occasione scriptum?---Non solum S. Victorinus adnotat tempus, quo S. Joannes suum Evangelium conscripserit, sed [Col. 0296B] qua etiam occasione permotus fuerit. Composuit scilicet illud, postquam in Patmos insulam Joannes relegatus fuit, eo consilio, ut eo tempore exortas haereses refutaret atque destrueret [(1) 1Kb] . »Ostensa arundo similis virgae (verba sunt S. Victorini) haec ipsa est Apocalypsis, quam postea exhibuit Ecclesiis: nam et Evangelium perfectae fidei nostrae salutis causa postea scripsit. Cum enim esset Valentinus et Cerinthus, et Ebion, et caeteri scholae Satanae diffusi per orbem, convenerunt ad illum de finitimis provinciis omnes episcopi, et compulerunt eum, ut et ipse testimonium conscriberet.« Haud absimilia habentur in commentario Victorini in Apocalypsin [(2) 1Kb] .

Actus Apostolorum a S. Victorino laudati.---Actuum apostolorum meminit sanctus Victorinus bina [Col. 0296C] vice in hisce scholiis in Apocalypsin; et quidem dum ita scribit [(3) 1Kb] : »Et nos legimus in Actis Apostolorum, quemadmodum loquens discipulis suis, raptus est in coelos.« Atque alibi [(4) 1Kb] : »Sicut Petrus ad Judaeos exclamavit: Dextera Dei exaltatus acceptum a Patre Spiritum effudit, hunc quem videtis.«

De Divi Pauli Epistolis.---In fragmento de fabrica mundi, quod Caveus primus edidit, occurrit in meditationibus Victorini in septimum diem, quo Deus ab omni labore requievit, inter alia de hoc notatu digno numero exempla et sequens: Et septem Ecclesiae apud Paulum [(5) 1Kb] . Ubi margo editionis Cavei habet pro Paulum, Apocalypsin, sed male, et recte Paulum; nam Cyprianus, de exhortatione martyrii, pag, 125, edit. Amstel. et Bremensis, pag. 179, ait: [Col. 0296D] »Apostolus Paulus, qui hujus legitimi numeri et certi meminit, ad septem Ecclesias scribit.« Vide et [Col. 0297A] alia ibidem hunc locum illustrantia. Quod vero Victorinus intellexerit septem Ecclesias, ad quas tot Epistolae in collectione paulina directae sunt, ex duplici auctoris nostri loco, uno in scholiis in Apocalypsin, altero ejusdem in commentario in Apocalypsin manifeste constat; in utroque haec habentur [(1) 1Kb] : »Istae septem stellae sunt septem Ecclesiae, ad quas fecit Epistolas; non quia ipsae solae sunt Ecclesiae, aut principes, sed quod uni dicit, omnibus dicit. Unde et in toto orbe septennatim Ecclesias omnes, septem esse nominatas, et unam esse Catholicam, Paulus docuit, scribens ad septem Ecclesias, uti ad Romanos, ad Corinthios, ad Galatas, ad Ephesios, ad Philippenses, ad Colossenses, ad Thessalonicenses. Postea singularibus personis scripsit, ne excederet modum [Col. 0297B] septem Ecclesiarum. Et in brevi contrahens praedicationem suam ad Timotheum ait: ut scias, qualiter debeas conversari in Ecclesia Dei vivi.«

Prima Petri Apostoli Epistola a Victorino laudata.---Sanctum Victorinum divi Petri Epistolam primam agnovisse patet et ex scholiis, et commentario ejus in Apocalypsin; ait enim ad verba haec Apocalypseos, I, 6: Et fecit nos regnum et Sacerdotes [(2) 1Kb] . »Id est omnium fidelium Ecclesiam, sicut Petrus quoque Apostolus dicit [(3) 1Kb] : Gens sancta, regale Sacerdotium.«

Apocalypsis Joanni Evangelistae diserte attribuitur.---In libelli fragmento S. Victorini, de Fabrica mundi, etiam Apocalypsis Joanneae expressa mentio habetur. Nam leguntur in fine istius fragmenti verba haec [(4) 1Kb] : »Itaque sine dubio autem diei angeli duodecim, [Col. 0297C] noctis angeli duodecim pro numero scilicet horarum; hi sunt namque quatuor viginti testes dierum et noctium, qui sedent ante thronum Dei coronas aureas in capitibus suis habentes, quos Apocalypsis Joannis apostoli et evangelistae seniores vocat.«

Tempus scriptae Apocalypsis et locus.---Adnotat S. Victorinus, episcopus et martyr, hisce in scholiis tempus, quo Apocalypsis a S. Joanne apostolo exarata fuit, dum ait in cap. XIII, 10: »Intelligi oportet tempus, quo scripta Apocalypsis edita est: quoniam tunc erat Caesar Domitianus; ante illum autem fuerat Titus frater illius; et Vespasianus, Otho, Vitellius et Galba. Isti sunt quinque, qui ceciderunt; UNUS EXSTAT, sub quo scripta est Apocalypsis Domitianus scilicet [(5) 1Kb] .« Et paulo superius in cap. X, 11, scribit [Col. 0297D] [(6) 1Kb] : »Hoc dicit propterea, quod, quando haec Joannes vidit, erat in insula Pathmos, in metallo damnatus a Domitiano Caesare: ibi ergo vidit Apocalypsin: [Col. 0298A] et cum senior jam putaret se per passionem accepturum receptionem, interfecto Domitiano omnia ejus judicia soluta sunt, et Joannes, de metallo dimissus, sic postea tradidit hanc eamdem, quam acceperat a Deo Apocalypsin.« Confer Commentarium Victorini in Apocalypsin, tom. III. Bibl. Patrum Lugdun., pag. 420, C et G.

Numerus librorum Veteris Testamenti.---De Veteri Testamento sequentia notanda veniunt apud sanctum Victorinum nostrum. Computat viginti quatuor Veteris Testamenti libros dum ait [(1) 1Kb] : »Viginti quatuor seniores viginti quatuor libri sunt prophetarum, et legis referentes testimonia judicii. . . ALAS SENAS testimonia sunt Veteris Testamenti librorum. Ideo viginti et quatuor totidem faciunt, quot sunt seniores [Col. 0298B] super tribunalia sedentes. . . Sunt autem libri Veteris Testamenti, qui accipiuntur viginti quatuor, quos in Epitomis Theodori invenies [(2) 1Kb] .« Eadem fere verba occurrunt in Commentario Victorini, in Apocalypsin, in Bibl. Patrum, Lugd., tom. III, p. 417.

Veteris Testamenti cum novo connexio.---Tradit praeterea sanctus martyr et episcopus, quod novum foedus fidem atque fundamentum habere debeat in veteri foedere, cui innititur, ac quasi superstruitur; scribit enim [(3) 1Kb] : »Nec praedicatio cum novo populum Christianum significat cantantem canticum novum, id est confectionem suam publice conferentem. Novum est, Filium Dei hominem fieri: novum est, cum corpore in coelum ascendere: novum est, remissionem peccatorum hominibus dare: novum, [Col. 0298C] sancto Spiritu signare homines: novum est, sacerdotium accipere sacrae observationis, et regnum expectare immensae repromissionis. Cithara, et chorda in ligno extensa, significat carnem Christi passionis ligno conjunctam: Phiala confessionem, et novi Sacerdotii propaginem: angelorum autem multorum, imo omnium laus, omnium salus est, et testimonium universae creationis Domino nostro referentium gratulationem liberationis hominum de clade mortis. Resignatio sigillorum apertio est Veteris Testamenti, et praedicatorum praenuntiatio in novissimo tempore futurorum [(4) 1Kb] .«

De Jesu Christo Domino nostro docet S. Victorinus [(5) 1Kb] , quod sit Filius Dei ante originem saeculi apud Patrem genitus, homo factus in anima vera et [Col. 0298D] carne; pro salute nostra homo factus [(6) 1Kb] : Patrem confiteri omnipotentem esse dicimus (verba sunt [Col. 0299A] S. Victorini) [(1) 1Kb] et hujus Filium Christum »ante originem saeculi apud Patrem genitum, hominem factum in anima vera et carne, utraque miseria et morte devicta, et in coelos, cum corpore a Patre receptum, effudisse Spiritum sanctum, donum et pignus immortalitatis.«

Septem dona Spiritus sancti.---In fragmento de Fabrica mundi, de septem donis Spiritus sancti in hunc modum disserit [(2) 1Kb] : »Hi septem Spiritus nomina sunt eorum Spiritus, qui supra Christum Dei requieverunt (Isaiae, XI). Summum ergo coelum sapientiae, secundum intellectus, tertium consilii, quartum virtutis, quintum scientiae, sextum pietatis, septimum timoris Dei. Hoc igitur verbum cum lucem fecit, sapientia vocatur; cum coelum, intellectus: [Col. 0299B] cum terram et mare, consilium: cum solem et lunam, caeteraque, clara virtus; terrae ac maris excitat scientia; cum hominem finxit, pietas: cum hominem benedixit, ac sanctificat, timor Dei nomen habet.«

Jejunium in Parasceve. Diei Dominicae celebratio Sabbatumque in Dominicam mutatum.---Meminit etiam sanctus Victorinus celebrationis dominicae, et mutati sabbati in dominicam, dum ita loquitur [(3) 1Kb] : »Et ut ex ea re longius enarrem: Ecce quatuor animalia ante thronum Dei, quatuor Evangelia, quatuor flumina in paradiso fluentia, quatuor generationes populorum ab Adam usque ad Noe, a Noe usque ad Abraham, ab Abraham usque ad Moysen, a Moyse usque ad Christum Dominum Filium Dei: Die quinto terra et aqua foetus suos ediderunt. Die sexto creata [Col. 0299C] sunt, quae deerant, ac sic Deus hominem de humo instruxit, Dominum omnium rerum, quae super terram, et super aquam creavit: prius tamen angelos atque archangelos creavit. Hic dies sextus Parasceve appellatur, praeparatio scilicet regni. Idcirco autem prius opera sua consummavit, quam angelos crearet, et hominem fabricavit, ne forte adjutores se fuisse falsa dictione asseverarent. Hoc quoque die ob Passionem Domini N. Jesu Christi, aut stationem Deo, aut jejunium facimus. Die septimo requievit ab omnibus operibus suis, et benedixit eum, et sanctificavit; idcirco, ut die Dominico cum gratiarum actione ad panem exeamus, et non cum Judaeis sabbatum observare videamur, quia ipse Dominus est sabbati, Parasceve solemus supponere et sabbatum. Christus [Col. 0299D] igitur sabbatum corpore suo resolvit. Jesus quoque Nave et ipse sabbatum resolvit; die enim sabbati praecepit filiis Israel, ut muros civitatis Jericho tubicinibus circumirent, et bellum Allophilis indicarent. Mathathias autem princeps Juda sabbatum resolvit; nam praefectum antiqui regis Syriae sabbato occidit, et Allophilos sua persecutione subjecit. Quapropter verum illud sabbatum septem millia anni, in quo Christus cum electis suis regnaturus est.«

[Col. 0300A] Editiones operum S. Victorini Petavionensis.---Tractatum sancti Victorini, de Fabrica mundi, primus edidit Caveus, tom. I Hist. litter. de Scriptor. Eccles., pag. 103, Londini, in fol., 1689, recusum cum nonnullis notis criticis cl. Walkeri, Oxonii, 1740, et Basileae, 1741, a pag. 148---151, in Historia litteraria Cavei. Atque hanc postremam in recudendo hoc Victorini fragmento secutus est editionem Gallandius in Bibliotheca veterum Patrum, tom. IV, p. 40---52, quam more suo in aliquot sectiones divisit, auxitque nonnullis observationibus.

Scholia S. Victorini Petavionensis in Apocalypsin, Bononiae, in-8, a Basilio Millanio, 1558, primum edita, et a Gallandio in Bibliothecam veterum Patrum recepta fuere, vol. IV, pag. 52---64. Analysin [Col. 0300B] horum duorum opusculorum exhibet indefessus P. Dominicus Schrammius, tom. VIII, a pag. 24---56.

Commentarius S. Victorini in Apocalypsin, cujus editionem primam hucusque ignoro (ita scribit cl. Alb. Fabricius, Bibl. med. et infimae latinitatis, tom. VI, lib. 20, pag. 295, edit. Mansi, 1754, Patavii, in-4) illatus est postea in Bibliothecas patrum, Parisiensem, de anno 1644, a pag. 507, tom. I Lugdunensem, pag. 414---421, tom. III.

Carmina duo, de Jesu Christo, Deo et homine unum, alterum de Pascha, seu lignum vitae inscriptum, in Gregorii Fabricii poetarum veterum ecclesiasticorum operibus christianis, pag. 761, impressa habentur.

Ad haec falsa Victorino adscripta opuscula pertinet [Col. 0300C] editio facta Gothae sub prelo Reyher. p. Jo. Mich. Schallium, 1652, in-8. Sanctae reliquiae duum Victorinorum, pictaviensis unus episcopi martyris, afri alterius Caii Marii, rhetoris primum romani et consularis viri clarissimi conversi, deinde disputatoris subtilissimi, hoc est christiana eorumdem in prorsa (sit vitio typ. excusum) et versa oratione scripta: Illius quidem commentarius in Apocalypsin Joannis, et tria elegantissima de Jesu Christo Deo et homine, ejusque Pascha seu cruce, nec non de septem martyribus fratribus Macchabaeis, carmina: hujus, etc. Omnia et singula cum notis et praefatione D. Andreae Rivini (Prof. Lips.), qui suis sumptibus excudi fecit.

De viris Victorinis.---Pro Coronide hic animadvertendum, [Col. 0300D] 1o quod eruditissimus Launoius in altera minore dissertatione annotet etiam [(1) 1Kb] ; sub eodem nomine (scilicet Victorini) quinque diversos auctores insignitos fuisse; quorum primus est, opinionis Praxeae assertor, cujus meminit Tertullianus [(2) 1Kb] ; secundus vero iste, de quo hucusque actum: romanus quidam rhetor, de quo Augustinus [(3) 1Kb] , tertius numeratur: quartus autem fuit ille massiliensis, cujus mentionem facit Gennadius [(4) 1Kb] . Ultimus tandem sive [Col. 0301A] quintus, orator quidam, cognomine Lampadius, de quo commemorat Photius [(1) 1Kb] . Videsis hanc dissertationem. 2o Quod Gelasius, romanus Pontifex, Victorini opuscula inter apocrypha suo decreto recensuit [(2) 1Kb] ; ea fortasse de causa, quod millenariorum errore aspersa essent, ut testatur Hieronymus pluribus in locis. Sed, judice doctissimo viro Christ. Frider. Schmidio [(3) 1Kb] loca Hieronymi nos quidem exceptione [Col. 0302A] majora haud dixerimus. Quamvis enim recte affirmari possit, scriptores, quos pungit Hieronymus, chiliasmum tenuisse, atque in eo describendo passim a Joannea Apocalypsi aberrasse: falsissimum tamen est, eosdem viros crassis illis opinionibus fuisse addictos, quas Cerintho affingere soliti sunt veteres, quasque Lardnerus (Lardner., in der Glaubwurdigkeit der evangel. Geschichte, tom. II, P. II, p. 649 et seqq.) male facilis, doctoribus orthodoxis cum Cerintho illo communes fuisse arbitratur. LUMPER.




[Col. 0301]
S. VICTORINI MARTYRIS, PETAVIONENSIS EPISCOPI, QUI VERGENTE AD FINEM SAECULO TERTIO FLORUIT, FRAGMENTUM. (C,S)



[26Kb] INCIPIT TRACTATUS VICTORINI, DE FABRICA MUNDI.
[Col. 0301B]

COGITANTI [a 1Kb] mihi, [b 1Kb] una cum animo meo conferenti, de fabrica mundi istius, in quo clausi tenemur, etiam velocitas fabricae istius haec est; sicut in libro Moysis [Col. 0302B] continetur, quem de conditione ipsius scripsit, qui Genesis appellatur. Totam molem istam, Deus sex diebus in ornamento [c 1Kb] majestatis suae expressit, septimo quibus [d 1Kb] benedictione [e 1Kb] . . . consecravit. Idcirco igitur, quoniam septenario numero dierum et [Col. 0303A] [385Kb] coelestia et terrestria reguntur, principii loco, de hac septimam ad omnium septimanarium rigionum [a 1Kb] metibor, et prout potuero, virtutis diem in eam [b 1Kb] consummationem conabor exprimere.

In principio fecit Deus lucem, eamque duodenario mero horarum, die noctuque, divisit, idcirco videlicet, ut laboribus hominum requies [c 1Kb] locum noctem dies superduceret, rursus dies supervinceret; hac se [d 1Kb] alterna vice labor quetis [e 1Kb] refoveretur, quies exercitatione rursus diei temperaretur. Quarto die fecit duo luminaria in coelo, majus et minus, ut alterum praeesset diei, alterum nocti (Genes., I, 16, 17), solis et lunae; caeteraque sidera posuit in coelo, ut lucerent super terram, et discernerent tempora et annos et menses et dies et horas per stationes.

Nunc ratio veritatis ostenditur, quare dies IIII, tetras [Col. 0303B] nuncupatur [f 1Kb] ; quare usque ad horam nonam jejunamus [Col. 0304A] [g 1Kb] , usque [h 1Kb] ad vesperam, aut superpositio usque in alterum diem fiat. Mundus itaque iste ex quatuor elementis constat, igne, aqua, coelo, terra. Haec igitur quator elementa temporum [i 1Kb] tetradem faciunt. Sol quoque et luna per anni spatium quatuor tempora efficiunt, veris, aestatis, autumni, hyemis; et haec tempora tetradem faciunt. Et ut ex ea re longius enarrem, ecce quatuor animalia ante thronum Dei (Apoc., IV, 6). quatuor evangelia, quatuor flumina in paradiso fluentia (Gen., II, 10), quatuor generationes populorum, ab Adam usque ad Noe, a Noe usque ad Abraham, ab Abraham usque ad Moysem, a Moyse usque ad Christum Dominum, Filium Dei; et quatuor animalia (Apoc., IV, 7) hominis, vituli, leonis, aquilae; et quatuor flumina (Gen., II, 11), Fyson, Geon, Tygris, Euphrates. Homo Christus Jesus auctor eorum, quae [Col. 0304B] supra memoravimus, tetrade ab impiis comprehensus [Col. 0305A] [161Kb] est. Itaque ob captivitatem ejus tetradem [a 1Kb] ob majestatem operum suorum, et [b 1Kb] tempora humanitatis [c 1Kb] salubria, frugibus laeta, tempestatibus tranquilla, decurrant, ideo aut [d 1Kb] superpositionem facimus.

Die quinto terra et aqua foetus suos ediderunt. Die sexto creata sunt, quae deerant; ac sic Deus hominem de humo instruxit, dominum omnium rerum, quae [e 1Kb] super terram et super aquam creavit. Prius tamen angelos atque archangelos creavit, quam hominem finxit, spiritalia terrenis anteponens. Prius enim lux, quam coelum et terram [f 1Kb] . Hic dies sextus parasceve appellatur, praeparatio scilicet regni; Adam [Col. 0306A] enim quem [g 1Kb] ad imaginem et similitudinem suam consummavit. Idcirco autem prius opera sua consummavit, quam angelos creavit, et hominem fabricavit, ne forte adjutores se fuisse falsa dictione asseverant [h 1Kb] . Hoc quoque die ob passionem Domini Jesu Christi aut stationem Deo, aut jejunium, facimus. Die septimo requievit ab omnibus operibus suis, et benedixit eum et sanctificavit. Hoc die solemus superponere; idcirco, ut die Dominico cum gratiarum actione ad panem exeamus. Et parasceve superpositio fiat, ne quid cum Judaeis sabbatum observare videamur, quod ipse Dominus sabbati Christus per prophetas suos [Col. 0307A] [708Kb] odisse animam suam dicit (Is., I, 13, 14); quod sabbato [a 1Kb] corpore suo resolvit: prius autem, cum ipse Moysi praeciperet, ne circumcisio diem octavum praeteriret, quae die sabbato [b 1Kb] plerumque incurrit, sicut in evangelio scriptum legimus (Joan., VII, 22). Moyses prospiciens duritiam populi illius (Mat., XIX, 8), idcirco die sabbati legebamus (Ex., XVII, 9, 12; Col., II, 14), et seipsum crucifixit [c 1Kb] . Et praelio quae [d 1Kb] , ab allophylis sabbato (I Mac., II, 31---41), ut caperentur, et velut [Col. 0308A] severitatem [e 1Kb] legis ad devetando [f 1Kb] disciplinam formarentur.

Et ideo David in Psalmo sexto pro die octavo Domino [g 1Kb] rogat ne in ira, neque in furore (Ps., VI, 1), suo arguat eum, aut judicet; hic est enim revera futuri illius judicii dies octavus, qui extra ordinem septimanae dispositionis excessurus est. Jesus quoque Nave, successor Moysis, et ipse sabbatum resolvit, die enim sabbati praecepit filiis Israel (Jos., VI, 3), ut muros civitatis [Col. 0309A] [95Kb] Hiericho tubicinibus circuirent, et bellum allophylis indicarent. Matthias (Mathathias. interp. Vulgat.) autem princeps Judae sabbatum resolvit; nam praefectum Antiochi regis Syriae sabbato occidit (I Macc., II, 26, 40, 41), et allophylos sua persecutione subjecit. Et apud Matthaeum scriptum legimus; Esaias quoque et caeteri collegae ejus sabbatum resolverunt (Mat., XII, 3). Ut verum illud et justum sabbatum septimo milliario annorum observaretur. Quamobrem septem diebus istis Dominus singula millia annorum adsignavit, sic enim cautum est, In oculis tuis, Domine, mille anni ut dies una (Ps. LXXXIX, 4). Ergo in oculis Dei singula millia annorum constituta sunt, septem enim habeo oculos Domini (Zach., IV, 10). Quapropter, ut memoravi, verum illud sabbatum, et [Col. 0309B] septem millia anni [a 1Kb] quo Christus cum electis suis [Col. 0310A] regnaturus est. Septem quoque coeli sunt [b 1Kb] illis diebus conveniunt; sic enim cautum est; Verbo Domini coeli firmati sunt, et spiritu oris ejus omnis virtus eorum (Ps., XXXII, 6). Hi septem spiritus. Nomina sunt eorum spiritus, qui supra Christum Dei requieverunt, ut apud Esaiam prophetam cautum est. Et requiescit super eum spiritus sapientiae, et intellectus, spiritus consilii, et virtutis, spiritus sapientiae et pietatis, et replevit illum spiritus timoris Dei (Is., XI, 2, 3). Summum ergo coelum sapientiae, secundum intellectus, tertium consilii, quartum virtutis, quintum scientiae, sextum pietatis, septimun timoris Dei. Ex hoc ergo, tonitrua mugiunt, flumina extenduntur [c 1Kb] ignes conglobant, trabes ardentes apparent, sidera radiant, comae horribilis curabitur [d 1Kb] . Nonnunquam accedit [e 1Kb] etiam [Col. 0310B] sol et luna invicem visitantur [f 1Kb] ; atque illa ultra formibilia, [Col. 0311A] [41Kb] lumine radiantia in acie aspectu ejus [a 1Kb] , efficiunt [b 1Kb] . Auctoritatem totius creaturae justus [c 1Kb] ; Verbo cognomen est ei, sic enim dicit pater ejus, Eructatum est [d 1Kb] cor meum verbum bonum (Ps., XLV, 1). Joannes evangelista sic dicit: In principio erat Verbum, et Verbum erat apud Deum, et Deus erat Verbum; hoc erat in principio apud Deum: omnia per ipsum facta sunt, et sine eo factum est nihil (Joan., I. 1, 2, 3). Ergo primus factus creaturae [e 1Kb] est, secundus hominis [f 1Kb] humani generis, ut ait apostolus (I Cor., XV, 45, 47). Hoc igitur Verbum, cum lucem fecit, sapientia vocatur; cum coelum, intellectus; cum terram et mare, consilium; cum solem et lunam caeteraque clara, virtus; cum terram ac mare excitat, scientia; cum hominem finxit, pietas; cum hominem benedicit et sanctificat, timor [g 1Kb] , [Col. 0311B] Dei nomen habet.

Ecce septem cornua agnuli (Apoc., V, 6), septem oculos Dei (Zach., IV, 10); septem oculi (Apoc., V, 6) stagnei [h 1Kb] septem spiritus (Apoc., IV, 5); septem faces ardentes ante thronum Dei (Apoc., IV 5); septem candelabra [Col. 0312A] aurea (Apoc., I, 13); septem oviculae (Levit., XXIII, 18); septem mulieres apud Esaiam (Is., IV, 1); septem ecclesiae apud Paulum, (Act., VI, 3), septem diacones; septem angeli (Plus semel Apoc.), septem tubas [i 1Kb] (Jos., VI, vel Apoc., VIII); septem signacula libri (Apoc., V, 1.) septem septimanae, quibus pentecoste concluditur; septem septimanae apud Danielem (Dan., IX, 25); item quadraginta tres septimanae apud Danielem; apud Noe septem omnia munda in arca (Gen., VII, 2); septem vindictae de Cain (Gen., IV, 15); septem anni remittendi debiti (Deut., XV, 1); lucerna cum septem orificiis (Zach., IV, 2); septem columnae sapientiae in domum [j 1Kb] Salomonis (Prov., XI, 1).

Nunc igitur de inerrabili gloria Dei in providentia videas memorari; tamen, ut mens parva poterit, conabor [Col. 0312B] ostendere. Ut Adam illum per septimanam reformaverit, atque universae suae creaturae subveniret [k 1Kb] , nativitate filii sui Jesu Christi Domini nostri factum est. Quis itaque lege Dei doctus, quis plenus Spiritu sancto, non respiciat corde, ea die Gabriel [Col. 0313A] [187Kb] angelum Mariae virgini evangelizasse, qua die draco Evam seduxit; ea die Spiritum sanctum Mariam virginem inundasse, qua lucem fecit; ea die in carne esse conversum, qua terram et aquam fecit; ea die in lacte esse conversum, qua stellas fecit; ea die in sanguine, qua terra et aqua foetus suos ediderunt; ea die in carne esse conversum, qua die hominem de humo instruxit; ea die natum esse Christum, qua hominem finxit; eadem [a 1Kb] die esse passum, quo [b 1Kb] Adam cecidit; ea die resurrexit [c 1Kb] a mortuis, qua lucem fecit. Humanitatem quoque suam septenario numero consummat, nativitatis, infantiae, pueritiae, adolescentiae, juventutis, perfectae aetatis, occasum [d 1Kb] . Judaeis quoque humanitatem suam etiam his modis ostendi, cum esurit, sitit, cibum potumque dedit, cum ambulat, eas [Col. 0313B] esse scit [e 1Kb] , cum super cervicalem [f 1Kb] dormivit (Marc., IV, 38); cum autem freta aut procella [g 1Kb] pedibus ingreditur, ventis imperat, aegros curat, et claudos reformat, caecos eloquentia instituit [h 1Kb] videte Dominum se esse nuntiari ejusdem [i 1Kb] .

Duodenario numero dicere [j 1Kb] ut supra memoravi, per duodenas horas bifarie divisus est lucis et noctis, per has namque horas, menses et anni et tempora et saecula computantur. Constituta [k 1Kb] sunt itaque sine dubio autem [l 1Kb] diei angeli duodecim, noctis angeli duodecim, pro numero scilicet horarum. Hi sunt namque XXIIII testes dierum et noctium (Apoc., IV, 4), qui sedent ante thronum Dei, coronas aureas in capitibus suis habentes, quos in [m 1Kb] Apocalypsis Joannis apostoli et evangelistae seniores vocat, idcirco [Col. 0314A] quia seniores sunt et aliis angelis et hominibus.


EXPLICIT TRACTATUS VICTORINI DE FABRICA MUNDI.





[NOTAE.]


Primus ex codice Lambethano edidit Gul. Cavius in (Historia Litter., tom. I, p. 148.)


Interpretationem quae sequitur, Esaiae, c. VI, comm. 2, commemorat S. Hieronymus, epist. ad Damasum, t. III, p. 518, ed. Martianaei.


Sex alae uni (ex Seraphim), et sex alae alteri (Isa. VI, 2), Victorinus noster duodecim apostolos interpretatus est.


De S. Victorini Interpretatione Ecclesiastis, c. IV, comm. 13, ita S. Hieron., Comm. in Ecclesiast. ad loc., t. II, p. 741.

[Col. 0314B] Origenes et Victorinus non multum inter se diversa senserunt. Post generalem enim illam sententiam, quae omnibus patet, quod melior sit adolescentulus pauper et sapiens, quam rex senex et insipiens, et quod frequenter evenit, ut ille per sapientiam suam etiam de carcere regis egrediens imperet pro dominatore perverso; et rex insipiens perdat imperium, quod tenebat: super Christo et Diabolo hunc locum interpretati sunt, quod puerum pauperem et sapientem, Christum velint puerum, juxta illud, magnum tibi est vocari te puerum meum (Isa., XLIX, 6); pauperem vero, quia pauper factus est, quum dives esset (II Cor., VIII, 9); et sapientem, quia proficiebat aetate et sapientia et gratia apud Deum et homines (Luc., II, comm. ult.). Iste natus est in regno senis, etc.


[Col. 0315A] [1Kb] [18Kb] De Victorino ita scribit S. Hieronymus, Advers. Helvidium, t. IV, p. 141.

De Victorino id assero, quod et de Evangelistis, fratres eum dixisse Domini, non filios Mariae: fratres autem, eo sensu, quem superius exposuimus, propinquitate, non natura.


De Sententia quadam Victorini, aliorumque, ita S. Hieron. De Viris Ill., c. 18.

Hic (Papias) dicitur mille annorum judaicam edidisse , quem secuti sunt Irenaeus et Apollinarius et caeteri, qui post resurrectionem aiunt in carne cum sanctis Dominum regnaturum. Tertullianus quoque in libro de Spe fidelium, et Victorinus [Col. 0315B] Petabionensis, et Lactantius hac opinione ducuntur.


[Col. 0316A] De eadem Sententia ita S. Hieron. Comm. in Ezech., c. 36, t. III, p. 952.

Neque enim juxta judaicas fabulas, quas illi appellant, gemmatam et auream de coelo expectamus Hierusalem, nec rursum passuri circumcisionis injuriam, nec oblaturi taurorum et arietum victimas, nec sabbati otio dormiemus. Quod et multi nostrorum, et praecipue Tertulliani liber, qui inscribitur de Spe fidelium, et Lactantii institutionem volumen septimum pollicetur; et Victorini Petabionensis episcopi crebrae expositiones; et nuper Severus noster in dialogo, cui Gallo nomen imposuit. Et ut Graecos nominem, et primum extremumque [Col. 0316B] conjungam, Irenaeus et Apollinarius.




[Col. 0317]
SANCTI VICTORINI EPISCOPI PETAVIONENSIS ET MARTYRIS SCHOLIA IN APOCALYPSIN BEATI JOANNIS (1) 1Kb] . (C,S)*


INCIPIT EXPOSITIO.



EX CAPITE PRIMO.
[Col. 0317A]

1. Apocalypsis Jesu Christi, quam dedit illi Deus et ostendit servis suis quae oportet fieri cito, et significavit. Beati qui legunt et qui audiunt sermones hujus prophetiae, et servant quae scripta sunt. Principium libri beatitudinem legenti, atque audienti, et servanti promittit, ut lectioni studens exinde opera discat, et praecepta custodiat.

4. Gratia vobis et pax ab eo qui est, et qui erat, et qui venturus est. Est, quia permanet. Erat, quia cum Patre omnia fecit, et nunc ex virgine initium sumpsit. Venturus est, utique ad judicandum.

Et a septem spiritibus qui in conspectu throni ejus sunt. Septiformem spiritum in Esaia legimus (Esa., XI, 2), [Col. 0317B] spiritum videlicet sapientiae et intellectus, consilii et fortitudinis, scientiae et pietatis, spiritum timoris Domini.

5. Et ab Jesu Christo qui est testis fidelis, primogenitus mortuorum. In homine suscepto perhibuit testimonium in mundo, in quo etiam passus, suo nos sanguine solvit a peccato, ac debellato inferno, primo resurrexit a mortuis, et mors ultra ei non dominabitur (Rom. VI, 9): ipso autem regnante mundi regnum destructum est.

6. Et fecit nos regnum et sacerdotes Deo et Patri suo. Id est omnium fidelium Ecclesiam, sicut Petrus quoque apostolus dicit: Gens sancta, regale sacerdotium (I Petr., II, 9).

7. Ecce veniet cum nubibus, et videbit eum omnis oculus. Qui enim primo in suscepto homine venit occultus, [Col. 0317C] post paululum in majestate et gloria ad judicandum veniet manifestus. Quid autem dicit?

12. Et conversus vidi septem candelabra aurea, et in medio septem candelabrorum aureorum similem filio [Col. 0318A] hominis. Similem dicit post mortem devictam, cum ascendisset in coelos, adunatam in suo corpore cum spiritu gloriae suae, quam recepit a Patre potestatem.

13. Quasi filium hominis ambulantem inter medium candelabrorum aureorum. Inter medium dicit ecclesiarum, sicut in Salomone dicitur: Inter semitas justorum ambulabo (Prov. VIII, 20), cujus antiquitas est immortalitas, et majestatis origo.

Vestitum talari. In veste talari, id est sacerdotali, carnem quae corrupta est [(2) 1Kb] ad mortem, et habet per passionem sacerdotium, apertissime traditum.

Et praecinctus erat ad mamillas zona aurea. Mamillae ejus duo sunt Testamenta, et zona aurea chorus sanctorum est, ut aurum per ignem probatum. Aliter, zona aurea accincta pectori conflatam conscientiam, [Col. 0318B] et purum spiritualemque indicat sensum, qui traditus est ecclesiis.

14. Caput autem ejus et capilli erant albi tamquam lana alba et tanquam nix. In capite candor ostenditur, Caput autem Christi, Deus est (I Cor., XI, 3). In capillis albis abbatum est multitudo [(3) 1Kb] , lanae similes propter oves simplices, nivi, propter innumerabilem turbam candidatorum de coelo doctorum.

Oculi ejus sicut flamma ignis. Praecepta Dei sunt quae credentibus ministrant lumen, incredulis autem incendium.

16. In facie autem ejus claritas ut sol. Claritas quod dixit, apparitio illius fuit, qua locutus est hominibus facie ad faciem. Solis autem gloria minor est, quam gloria Domini; scilicet propter ortum et occasum, [Col. 0318C] et rursum ortum, quod natus sit et passus et resurrexit. Ideo dedit similitudinem scriptura, assimilans faciem ejus gloriae solis.

15. Pedes ejus similes aurichalco tanquam in fornace [Col. 0319A] conflato. Pedes apostolos dicit, qui, per passionem conflati, in universo orbe verbum ejus praedicaverunt; per quos enim ambulavit praedicatio, merito pedes nominavit. Unde et propheta anticipavit dicendo: Adorabimus in loco ubi steterunt pedes ejus. (Psalm. CXXXI, 7). Quoniam ubi illi primum steterunt, et Ecclesiam confirmaverunt, id est in Judaea, ibi omnes sancti conventuri sunt, et Dominum suum adoraturi.

16. Et ex ore illius gladius ex utraque parte acutus procedens. Per gladium his acutum de ore ipsius emicantem ostenditur, ipsum esse, qui et nunc evangelii verbum, et prius per Mosen legis notitiam universo orbi protulit. Sed quia ex eodem verbo in omne [Col. 0319B] genus humanum, tam Novi quam Veteris Testamenti vindicaturus est; ideo bis acutus commemoratus est. Gladius enim militem armat, gladius hostem interficit, gladius desertorem punit. Et ut ostenderet apostolis quod judicium annuntiabat, ait: Non veni pacem mittere, sed gladium (Matth., X). Et postquam consummaverat parabolas ait ad illos: Intellexistis haec omnia? Et dixerunt, ita. Et adjecit: propterea omnis scriba doctus in regno Dei similis est homini patrifamilias proferenti de thesauro suo nova et vetera (Matth., XIII, 51, 52): nova evangelica verba apostolorum; vetera, legis et prophetarum praecepta; et haec de ore suo processisse testatus est. Sed et Petro ait: Vade ad mare et mitte hamum, et piscem qui primum ascenderit, [Col. 0319C] tolle, et aperto ore ejus invenies staterem, id est duos denarios, et dabis pro me et pro te (Matth., XVII, 26). Et David similiter per Spiritum ait: Semel locutus est Deus, duo haec audivi (Psalm., LXI). Quia semel decrevit ab initio Deus, quod usque ad finem futurum est. Denique cum judex sit ipse a Patre constitutus propter hominis assumptionem, volens ostendere quoniam verbo praedicationis judicabuntur homines, ait: Putatis quia ego vos judicabo in novissimo die? non, sed verbum (inquit) quod vobis locutus sum, illud vos judicabit in novissimo die (Joan., XII, 48). Et Paulus de antechristo ad Thessalonicenses ait: Quem Dominus Jesus interficiet spiritu oris sui (II Thess., II, 8). Et Esaias: Spiritu (inquit) labiorum suorum interficiet impium (Esa., XI, 4). Hic ergo bis [Col. 0319D] acutus gladius est, procedens de ore ejus.

15. Et vox ejus tamquam vox aquarum multarum [(1) 1Kb] . Aquae multae, populi esse intelliguntur, seu donum baptismi, quod emisit per Apostolos dicens: Ite, docete omnes gentes, baptizantes eos in nomine Patris et Filii et Spiritus sancti (Matth., XXVIII, 19).

16. Et habebat in dextera sua stellas septem. In dextera [Col. 0320A] ejus stellas septem dixit: quia Spiritus sanctus septiformis virtutis datus est in potestate ejus a Patre. Sicut Petrus ad Judeos exclamavit: Dextera Dei exaltatus acceptum a Patre Spiritum effudit hunc quem videtis et auditis (Act., II, 33). Sed et Joannes Baptista anticipaverat, discipulis suis dicendo: Non enim ad mensuram dat Spiritum Deus. Pater, inquit, amat Filium, et omnia dedit in manu ejus (Joan., III, 34, 35). Istae septem stellae sunt septem ecclesiae quas nominat in vocabulis suis, et vocat eas ad quas fecit epistolas. Non quia ipsae solae sunt Ecclesiae, aut principes; sed quod uni dicit, omnibus dicit. Nihil enim differunt, ut ex illa ratione quis paucorum similium majori numero anteponat. In toto orbe septennatim [Col. 0320B] ecclesias omnes, septem esse nominatas, et unam esse catholicam Paulus docuit. Et primum quidem ut servaret et ipse typum septem Ecclesiarum, non excessit numerum. Sed scripsit ad Romanos, ad Corinthios, ad Galatas, ad Ephesios, ad Thessalonicenses, ad Philippenses, ad Colossenses Postea singularibus personis scripsit, ne excederet numerum septem ecclesiarum. Et, in brevi contrahens praedicationem suam, ad Timotheum sic ait: Ut scias qualiter debeas conversari in Ecclesia Dei vivi (I, Tim., III, 15). Hunc typum et ab Spiritu sancto per Esaiam praedicare legimus: De septem mulieribus quae apprehenderunt hominem unum (Esa., IV, 1). Unus homo Christus est, non ex semine natus: septem vero mulieres [Col. 0320C] septem ecclesiae sunt, panem accipientes suum, et tunicis suis velatae, quae poscunt auferri improperium suum, tantum ut nomen illius vocetur super illas. Panem Spiritum sanctum, qui nutrit in vitam aeternam, sibi videlicet per credulitatem promissam. Tunicae vero suae, quibus cooperiri se optant, immortalitatis est gloria, de qua Paulus apostolus ait: Oportet ergo corruptibile hoc induere in corruptionem, et mortale hoc induere immortalitatem (I Cor., XV, 53). Auferri vero improperium suum poscunt [(2) 1Kb] , hoc est emundari se a peccatis: improperium enim est peccatum pristinum, quod aufertur in baptismo, et incipiunt vocari homines christiani; quod est, invocetur nomen tuum super nos. In his ergo septem ecclesiis, unius Ecclesiae catholicae, fideles sunt, quia [Col. 0320D] una in septem per qualitatem fidei et electionis est. Sive ad eos scribens, qui laborant in saeculo, et operantur [(3) 1Kb] de frugalitate suorum laborum, et patientes sunt; et cum videant homines quosdam in Ecclesia dispensatores et pestiferos, ne dissentio fiat, portant. Admonet tamen eos de amore, ut in quibus fides eorum deest, agant poenitentiam. Aut ad eos qui [Col. 0321A] in locis crudelibus inhabitant inter persecutores, ut perseverent fideles. Aut ad eos qui, sub praetextu misericordiae, illicita peccata in Ecclesia faciunt, et aliis facienda ostendunt. Aut ad eos qui sunt in Ecclesia faciles. Aut ad eos qui negligentes nomine tantum christiani sunt. Aut ad eos qui humiliter instructi sunt, ut in fide fortiter perseverent. Aut ad eos qui student Scripturis, et laborant cognoscere arcana praedicationis, et Dei opus facere nolunt, id est misericordiam et amorem: omnibus poenitentiam denuntiat, omnibus judicium annuntiat.



EX CAPITE II.

2. Scio laborem tuum, et opera, et patientiam tuam. In prima epistola sic ait, scio te laborare et [Col. 0321B] operari, video patientem te esse: ne putes me longe morari a te.

Et quia non potes portare malos, et qui se dicunt Judaeos esse, et non sunt, et invenisti eos mendaces, et patientiam habes propter nomen meum. Haec universa ad laudem spectant, et laudem non mediocrem: et tales viros, talemque classem, ac tales electionis homines oportet omnino admoneri, ne, istis Dei bonis concessis, fraudentur. Haec pauca dixit se habere adversus illos.

4, 5. Et charitatem tuam pristinam reliquisti, memento unde excideris. Qui cadit, de alto cadit, ideo dixit, unde; quoniam usque ad novissimum, amoris opera exercenda sunt, quod est principale mandatum. Denique nisi fiat, minatus est movere candelabrum [Col. 0321C] de loco suo, id est spargere plebem.

6. Sic habes et tu odire opera Nicolaitarum. Sed quoniam et ipse oderas tenentes doctrinam Nicolaitarum, laudem exspectas. Odire autem opera Nicolaitarum quae et ipse oderat, hoc ad laudem spectat. Nicolaitarum autem opera erant illo tempore ficti homines et pestiferi, qui sub nomine Nicolai ministri fecerant sibi haeresim, ut delibatum [(1) 10Kb] exorcizaretur et manducari posset: et ut quicumque fornicatus esset, octavo die pacem acciperet; ideo collaudat illos ad quos scribit, quibus talibus et tam magnis viris promisit lignum quod est in paradiso Dei sui.

Sequens epistola sequentem conversationem alterius classis et consuetudinem detegit. Denique ait:

[Col. 0321D] 9. Scio tribulationem tuam et paupertatem, sed dives es. Scit enim apud se talibus divitias esse reconditas, et detractationem de Judaeis negantes, dicunt se esse Judaeos, et non sunt, sed synagoga satanae, quoniam ab antichristo colliguntur, quibus ait:

10. Esto fidelis usque ad mortem. Ut perseverent fideles esse usque ad mortem.

11. Qui vicerit non laedetur a morte secunda. Id est non castigabitur in inferno.

Tertia classis sanctorum ostendit esse viros, qui [Col. 0322A] fortes sunt in fide, et non expavescunt persecutionem; sed quia et in illis sunt, qui proni sunt ad illicitas permixtiones, ait:

14, 16. Habes ibi tenentes doctrinam Balaam, qui docebat in Balac mittere scandalum coram filiis Israel, edere, et fornicari: ita habes et tu tenentes doctrinam Nicolaitarum, sed pugnabo cum illis in gladio oris mei. Id est, quid praeceperim dicam, et quid feceritis conferam. Nam Balaam (Num., II) doctrina docebat Balab mittere scandalum ante oculos filiorum Israel, esse delibatum, et fornicari; id quod olim accidisse notum est. Ille enim hoc consilium dedit regi Moabitarum, et scandalizaverunt populum. Sic, inquit, inter vos habetis talem tenentes doctrinam, ut sub praetextu misericordiae alios vitiaretis.

[Col. 0322B] 17. Qui vicerit, dabo illi manna absconditum, et dabo illi calculum candidum. Manna absconditum immortalitas est, gemma alba adoptio in filium Dei; nomen novum in calculo scriptum, Christianum est.

Quarta classis nobilitatem fidelium operantium quotidie, et majora facientium opera significat. Sed et ibi esse quoque faciles homines ad illicitas paces dandas et novas prophetias attendendas, ostendit, et arguit, et praemonet caeteros, quibus non placet hoc, qui cognoscunt nequitiam adversam, quibus malis et dolores inducere quaerit in capite fidelium et pericula; et ideo ait:

24. Non mitto super vos aliud pondus. Id est, non dedi vobis leges, observationes et onera, quod est aliud pondus.

[Col. 0322C] 25, 26. Sed quod habetis, teneatis, donec veniam; et qui vicerit dabo illi potestatem super omnes gentes. Id est, judicem illum constituam inter caeteros sanctos.

28. Et dabo illi stellam matutinam. Primam resurrectionem scilicet; promisit stellam matutinam, quae noctem fugat et lucem annuntiat, id est, diei initium.



EX CAPITE III.

Quinta classis collectio vel conversatio sanctorum declarat homines negligentes, et alias quam quas oportet in saeculo agentes operationes, nomine tantummodo christianos. Et ideo hortatur illos si quomodo reversi a negligentia possint salvi esse, et ideo ait:

[Col. 0322D] 2. Esto vigilans et confirma caetera que moritura erant: non enim inveni opera tua plena coram Deo. Non enim satis est arborem vivere, et fructum non habere; sicut non satis est christianum dici, et Christum confiteri, ipsum vero in opere non habere, id est ejus praecepta non facere.

Sexta classis est conversatio electionis optimae. Consuetudo sanctorum declaratur, horum scilicet qui humiles sunt in saeculo, et rusticani in scripturis, et fidem immobiliter tenent, nec omnino ullo [Col. 0323A] casu fracti aut timore, retrahuntur a fide. Ideo ait ad illos:

8. Dedi ante te ostium apertum, et quoniam servasti verbum patientiae meae. In tam parvis viribus.

10. Et ego te servabo ab hora tentationis. Ut sciant hujusmodi gloriam suam: nec quidem in tentationem eos tradi permitti.

12. Qui vicerit fiet columna in templo Dei. Sicut enim columna decor est aedificii, sic qui perseveraverit, nobilitatem in Ecclesia consequetur.

Septima quoque Ecclesiae collectio declarat, homines locupletes in dignitatibus collocatos, sed credentes ut locupletes, apud quos in cubiculo scripturae quidem tractantur, foris autem sunt fideles, et a nemine intelliguntur, jactantes scilicet se, et dicentes [Col. 0323B] se omnia cognoscere, praediti fiducia litteraturae, opere autem vacantes, et ideo ait:

15. Neque frigidos neque ferventes illos esse. Id est neque incredulos, neque fideles: ad omnes enim omnia sunt. Et quoniam qui non frigidus est nec calidus, sed tepidus est, nauseam facit, ait:

16. Vomam te de ore meo. Nausea quamvis odibilis sit, tamen neminem laedit: sic et hujusmodi homines cum fuerint projecti. Sed quia tempus est poenitentiae, ait:

18. Suadeo tibi ut emas a me aurum conflatum. Id est, quo modo poteris pro nomine Domini pati tribulationes et passiones.

Et collyrio inunge oculos tuos. Ut quod libenter cognoscis per scripturam, hujus etiam opus facere [Col. 0323C] coneris. Et quoniam si his modis homines de magno excidio ad magnam redeant poenitentiam, non solum sibi sunt utiles, sed et multis prodesse possunt; mercedem non mediocrem eis promisit, nimirum sedere in solio judicii.



EX CAPITE IV.

Post haec vidi et ecce ostium apertum in coelo. Ostium apertum in coelo, Novum Testamentum praedicatur.

Et vox prima quam audivi, tanquam tubae loquentis mecum, dicens: ascende huc. Quando apertum ostenditur, clausum fuisse antea hominibus manifestum est. Satis autem et plene patefactum est, quando Christus cum corpore in coelos ad Patrem ascendit. Vox autem prior quam audierat, cum dicit illam secum [Col. 0323D] esse locutam, sine contradictione arguit eos, qui alium in prophetis, alium in Evangelio dicunt fuisse locutum; cum magis ipse qui venit, ipse sit qui in prophetis locutus est. Joannes enim ex circumcisione erat; et omnis ille populus qui Veteris Testamenti praedicationem audierat, illa voce aedificatus est.

Illa eademque vox, inquit, quam audieram, illa mihi dixit: Ascende huc. Id est spiritus, quem paulo ante quam filium hominis inter candelabra aurea ambulantem [Col. 0324A] se vidisse fatetur: et nunc exinde recolit, quae per legem in similitudinibus praenuntiata erant, et per hanc scripturam conjungit omnes priores prophetas, et aperit scripturas. Et quia postquam invitavit in coelum omnes credentes in nomine suo Dominus noster, statim Spiritum sanctum effudit qui ferturus est [(1) 1Kb] ad coelum, ait:

2. Statim fui in spiritu. Et cum aperiatur per Spiritum sanctum mens fidelium, et illud eis manifestetur, quod et prioribus est praedicatum, significanter ait.

Et ecce sedes posita erat in coelo. Sedes posita, quid est, nisi sedes judicii et regis?

3. Et supra sedem sedens, similis aspectu lapidi jaspidi et sardio. Supra solium vidisse ait similitudinem [Col. 0324B] jaspidis et sardii. Jaspis aquae coloris est, sardius ignis. Haec duo judicia posita esse usque ad consummationem orbis super tribunal Dei exinde manifestantur, quorum judiciorum unum jam consummatum est in cataclysmo per aquam, aliud autem consummabitur per ignem.

Et iris erat in circuitu throni. Iris autem circa solium eosdem colores habet. Iris arcus dicitur, de quo etiam ad Noe et ad filios ejus locutus est Dominus (Gen., IX), ne timerent ultra diluvium in generatione Dei, sed ignem. Sic enim ait: Statuam arcum meum in nubibus, ut non jam aquam timeatis, sed ignem.

6. Et ante sedem tamquam mare vitreum simile crystallo. Id est donum baptismi, quod per Filium suum [Col. 0324C] poenitentiae tempore, antequam judicium faciat, effudit. Ideo ante solium, id est judicium. Cum autem dicit mare vitreum simile chrystallo, aquam mundam, stabilem, non vento agitatam, non in proclivo defluentem, sed tamquam domum Dei immobilem traditam ostendit.

Et per circuitum sedis quatuor animalia. Quatuor animalia quatuor sunt Evangelia.

7---10. Primum animal simile leoni, et secundum simile vitulo, et tertium habens faciem similem homini, et quartum simile aquilae volanti; habentia alas senas: et per circuitum et intus, plena oculis; et requiem non habebant dicentia: Sanctus, Sanctus, Sanctus, Dominus omnipotens. Et procidentes viginti quatuor seniores ante sedem adoraverunt Deum. Viginti quatuor seniores [Col. 0324D] viginti quatuor libri sunt prophetarum, et legis referentes testimonia judicii. Sunt autem et vinginti quatuor patres, duodecim apostoli et duodecim patriarchae. Animalia igitur quod differentia sunt vultus hanc habent rationem; simile leoni animal, Marcum designat, in quo vox leonis in eremo rugientis auditur. Hominis autem figura enititur Matthaeus enuntiare nobis genus Mariae [(2) 1Kb] , unde carnem accepit Christus. Ergo dum enumerat ab Abraham usque ad David, et usque ad Joseph, tamquam de homine locutus est. [Col. 0325A] ideo praedicatio ejus effigiem hominis ostendit. Lucas sacerdotium Zachariae offerentis hostiam pro populo, et apparentem sibi angelum dum enarrat, propter sacerdotium et hostiam, ipsa conscriptione vituli tulit imaginem. Joannes Evangelista aquilae similis assumptis pennis ad altiora festinans de Verbo Dei disputat. Marcus, itaque Evangelista, sic incipiens: Initium Evangelii Jesu Christi, sicut scriptum est in Esaia propheta (Marc., I, 3): Vox clamantis in deserto (Esa., XL, 3) leonis habet effigiem. Matthaeus autem: Liber generationis Jesu Christi filii David, filii Abraham (Matth. I, 1); haec est facies hominis. Lucas vero dixit: Fuit Sacerdos nomine Zacharias de vice Abia, et uxor illi de filiabus Aaron (Luc., I, 5); haec est imago vituli. At Joannes cum incipit: In principio [Col. 0325B] erat Verbum, et Verbum erat apud Deum, et Deus erat Verbum (Joan., I, 1); similitudinem aquilae volantis ostendit. Non solum autem suas Evangelistae quaternas similitudines in suis exordiis Evangeliorum exprimunt, sed et ipsum Verbum Dei Patris omnipotentis qui est filius ejus, Dominus noster Jesus Christus fert easdem imagines in tempore adventus sui. Cum nobis praedicat, est tamquam leo et catulus leonis. Et cum propter salutem hominum, homo factus est, ad mortem devincendam et universos liberandos. Et quod se ipsum obtulerit hostiam Patri pro nobis, vitulus dictus est. Et quod mortem devicerit et ascendit in coelos, extendens alas suas et protegens plebem suam, aquila voians nominatus est. Hae ergo praedicationes, quamvis quatuor sint, una est tamen, [Col. 0325C] quia de uno ore processit. Sicut fluvius in paradiso cum sit unus, in quatuor partes divisus est. Oculos autem intus et foris habere ea animalia in praedicationem Novi Testamenti; providentiam spiritualem ostendit quae et secreta cordis inspicit, et supervenientia videt quae sunt intus et foris.

8. Alas senas. Testimonia sunt Veteris Testamenti librorum. Ideo viginti et quatuor totidem faciunt [(1) 1Kb] , quot sunt seniores super tribunalia sedentes. Sed sicut animal volare non potest nisi pennas habeat, sic, nec praedicatio Novi Testamenti fidem habet, nisi habeat Veteris Testamenti praenuntiata testimonia, per quae tollitur a terra et volat. Semper enim, quod ante dictum est, et postea factum invenitur, illud fidem facit indubitabilem. Rursum et [Col. 0325D] alae si non haereant animalibus, vitam unde trahant, non habent. Nisi enim quae praedixerunt prophetae, in Christo essent consummata, inanis erat praedicatio [Col. 0326A] eorum. Haec enim tenet Ecclesia catholica quae et antea predicata, et postea consummata sunt. Et volat quippe et merito tollitur a terra vivum animal. Haereticis autem qui testimonio prophetico non utuntur, adsunt et eis animalia, sed non volant, quia sunt terrena. Judaeis autem qui non accipiunt Novi Testamenti praedicationem, adsunt alae, sed non volant, id est inanem vaticinationem hominibus afferunt, facta dictis non conferentes. Sunt autem libri Veteris Testamenti qui recipiuntur viginti quatuor, quos in Epitomis Theodori invenies [(2) 1Kb] . Sed et viginti quatuor (ut diximus) seniores Patriarchas et Apostolos judicare populum suum oportet. Interrogantibus enim Apostolis et dicentibus: Nos omnibus nostris relictis, secuti sumus te, quid erit nobis (Matth., XIX, 27, 28)? [Col. 0326B] respondit Dominus noster: Cum sederit filius hominis super sedem gloriae suae, sedebitis et vos super duodecim tribunalia judicantes duodecim tribus Israel. Sed et de patribus qui judicaturi sunt, ait Jacob patriarcha: Dan judicabit et ipse populum suum inter fratres suos, sicut et una tribus in Israel (Gen., XLIX, 16).

5. Et a sede procedebant fulgura et voces et tonitrua et septem faculae ignis ardentes. Procedentia autem fulgura et voces et tonitrua a solio Dei, et septem faces ignis ardentes significant praedicationes et repromissiones adoptionis, et minas. Nam fulgura adventum Domini significant. Voces autem Novi Testamenti praedicationes. Tonitrua autem quod coelestia sunt verba. Faces ignis ardentes donum Spiritus sancti quod id ligno passionis est redditum. Et cum haec [Col. 0326C] fierent, cecidisse dicit universos majores natu, et adorasse Dominum, cum darent illi animalia gloriam et honorem, id est Evangelica actio scilicet et doctrina Domini [(3) 1Kb] cum ademplisset ante per illos praenuntiatum verbum, digne meritoque exsultant sentientes secreta et verbum Domini ministrasse. Denique et quia venerat qui mortem disjungeret, et coronam immortalitatis solus dignus sumeret, omnes habebant pro gloria aliqua actus sui optimi coronas.

10. Et projecerunt coronas suas sub pedibus ejus. Id est, propter eminentem gloriam victoriae Christi, omnes victorias suas projecerunt [(4) 1Kb] sub pedibus ejus. Hoc est quod in evangelio supplevit Spiritus sanctus ostendendo. Cum enim, passurus novissime, venriet Hierosolymas Dominus noster, et exisset illi [Col. 0326D] populus obviam, alii praecisis ramis palmarum viam sternebant alii tunicas suas subjiciebant; duos scilicet populos ostendentes, unum patriarcharum, alium [Col. 0327A] prophetarum, magnorum scilicet virorum qui quascumque habebant palmas victoriarum suarum contra peccatum, victori omnium Christo, eas sub pedibus jactabant. Palma autem et corona idem significant, quae non dantur nisi victori.



EX CAPITE V.

1. Et vidi in dextera sedentis super tribunal librum scriptum intus et foris, signatum sigillis septem. Liber hic Vetus Testamentum significat, quod est datum in manibus Domini nostri Jesus Christi, qui accepit a Patre judicium.

2, 3. Et vidi Angelum fortitudinis plenum, praedicantem voce magna: Quis est dignus aperire librum, et solvere signacula ejus? et nemo inventus est dignus neque in coelo neque in terra, neque subter terram aperire [Col. 0327B] librum. Aperire autem librum est, per hominem mortem devincere.

4. Hoc dignus facere nemo est inventus. Neque in angelis de coelo, neque in hominibus in terra, nec inter animas sanctorum in requie, nisi solus Christus Filius Dei, quem dicit vidisse agnum stantem tamquam occisum, habentem cornua septem. Quod non erat tunc praedicatum, et quidquid per varias oblationes et sacrificia, lex in illum meditata fuerat, ipsum implere oportebat. Et quia ipse erat testator qui mortem devicerat, ipsum erat justum constitui heredem Domini, ut possideret subtantiam morientis, id est membra humana.

5. Ecce vicit leo de tribu Juda, radix David. Hunc leonem de tribu Juda vicisse in Genesi legimus, ubi [Col. 0327C] Jacob patriarcha ait: Juda te laudabunt fratres tui: recubuisti, et dormisti, et surrexisti tamquam leo, et tamquam catulus leonis (Gen., XLIX, 8, 9). Ad devincendum enim mortem leo dictus est; ad patiendum vero pro hominibus, tanquam agnus ad occisionem ductus est. Sed quia mortem devicit, et praevenit carnificis officium, quasi occisus dictus est. Hic ergo aperit et resignat, quod ipse signaverat testamentum. Hoc significans Moses legislator, quod oportebat esse signatum et celatum usque ad adventum passionis ejus, velavit faciem suam, et sic est populo locutus: ostendens velata esse verba praedicationis usque ad adventum temporis ejus. Nam et ipse cum legisset populo, accepta lana succina [(1) 1Kb] , sanguine vituli et aqua aspersit populum universum dicens: Hic est [Col. 0327D] sanguis testamenti ejus, qui mundavit vos (Exod., XXIV, 7, 8). Animadverti igitur oportet hominem diligenter praedicare, et universa in unum cohaerere. Nam non sufficit legem illam dici, sed est testamentum nominata est. Nulla enim lex testamentum vocatur, nec testamentum aliud dicitur, nisi quod faciunt morituri. Et quodcumque intrinsecus testamenti est, signatum est usque ad diem mortis testatoris. Ideo modo merito signatur per agnum occisum, qui tamquam [Col. 0328A] leo confregit mortem, et quae de eo praenuntiata fuerant replevit, et hominem liberavit, id est carnem de morte, et accepit possessionem substantiam morientis, id est membrorum humanorum. Ut sicut per unum corpus omnes homines debito mortis suae ceciderant, per unum etiam corpus universi credentes renati in vitam resurgerent. Merito ergo facies Mosi aperitur et revelatur; ideoque Apocalypsis, Revelatio dicitur. Modo enim liber ejus resignatur, modo hostiae oblationis intelliguntur, modo sacerdotum chrismae fabricatio; sed et testimonia aperte intelliguntur.

8, 9. Viginti quatuor seniores et quatuor animalia citharas et phialas habentes, et cantantes canticum novum. Conjuncta Veteris Testamenti praedicatio cum novo, populum christianum significat cantantem canticum [Col. 0328B] novum, id est confessionem suam publice conferentem. Novum est, filium Dei hominem fieri. Novum est, cum corpore in coelos ascendere. Novum est, remissionem peccatorum hominibus dare. Novum, sancto Spiritu signari homines. Novum est, sacerdotium accipere sacrae observationis, et regnum exspectare immensae repromissionis. Cithara et chorda in ligno extensa significat carnem Christi passionis ligno conjunctam. Phiala confessionem, et novi sacerdotii propaginem. Angelorum autem multorum, immo omnium laus, omnium salus est, et testimonium universae creationis Domino nostro referentium gratulationem liberationis hominum de clade mortis. Resignatio sigillorum, ut diximus, apertio est Veteris Testamenti, et praedicatorum praenuntiatio in [Col. 0328C] novissimo tempore futurorum; quae licet scriptura prophetica per singula sigilla dicat, omnibus tamen simul, apertis sigillis, ordinem suum habet praedicatio.



EX CAPITE VI.

1, 2. Et cum aperuisset agnus unum de septem sigillis, vidi et audivi unum de quatuor animalibus dicens, Veni et vide. Et ecce equus albus, et qui sedebat super illum habens arcum. Aperto sigillo primo dicit se vidisse equum album et equitem coronatum habentem arcum. Hoc enim per ipsum primo factum est. Postquam enim ascendit in coelos Dominus, et aperuit universa, misit Spiritum sanctum, cujus verba praedicatores tamquam sagittas ad cor humanum pertingentes [Col. 0328D] emiserunt [(2) 1Kb] , ut evincerent incredulitatem. Corona autem super caput praedicatoribus est promissa per Spiritum sanctum. Caeteri tres equi, bella, fames et pestilentias in Evangelio a Domino nostro praedicata manifestius significant. Ideoque ait, unum de animalibus dixisse (quia omnia quatuor unum sunt), Veni et vide. Veni dicitur invitato ad fidem. Vide dicitur ei, qui non videbat. Ergo equus albus verbum est praedicationis cum Spiritu sancto in orbem missum. [Col. 0329A] Ait enim Dominus: Praedicabitur hoc Evangelium per totum orbem terrarum in testimonium omnibus gentibus, et tunc veniet finis.

3, 4. Et cum aperuisset signaculum secundum, audivi secundum animal dicens, Veni et vide. Et exiit alter equus rufus, et sedenti super illum datus est gladius magnus. Equus rufus et qui sedebat super eum habens gladium, bella futura significant, ut legimus in Evangelio: Surget enim gens contra gentem, et regnum adversus regnum, et erunt terrae motus magni per loca (Luc., XXI, 10, 11). Hic est equus roseus.

5. Et cum aperuisset signaculum tertium, audivi tertium animal dicens, Veni et vide. Et ecce equus niger, et qui sedebat in eo habens stateram in manu sua. Equus niger famem significat; ait enim Dominus, [Col. 0329B] erunt fames per loca: proprie autem extenditur verbum usque ad antichristi tempora, quando magna fames est futura, quandoque omnes laedentur. Statera autem in manu libra examinis est, in qua merita singulorum ostenderet, ait dein.

6. Vinum et oleum ne laeseris. Id est hominem spiritualem ne plagis percusseris. Hic est equus niger.

7, 8. Et cum aperuisset signaculum quartum, audivi quartum animal dicens, Veni et vide. Et ecce equus pallidus; et qui sedebat in illo, nomen illi Mors. Equus autem pallidus, et qui sedebat super eum, nomen habebat, Mors. Haec eadem quoque inter caeteras clades promiserat Dominus venturas, pestes magnas et mortalitates, cum enim dicat.

Et infernus sequebatur illum. Id est, exspectabat [Col. 0329C] devorationem animarum multarum impiarum. Hic est equus pallidus.

9. Et cum aperuisset quintum signaculum, vidi subtus altare animas interfectorum. Animas occisorum vidisse se narrat sub ara Dei, id est sub terra. Ara enim et coelum et terra dicitur, sicut lex ait, imaginaria veritatis facie mandans duas aras fieri [(1) 1Kb] , auream intrinsecus, et aeream extrinsecus. Nos autem intelligimus aram auream coelum ita dici, Domino nostro nobis testimonium perhibente; ait enim: Cum offers munus tuum ad aram (utique munera nostra orationes sunt, quas offerimus) et ibi recordatus fueris habere aliquid fratrem tuum adversum te, relinque ibi munus tuum ante aram (Matth., V, 23, 24). Utique ad coelum ascendunt orationes. Ergo coelum intelligitur [Col. 0329D] ara aurea quae erat interior: nam et sacerdotes semel in anno introibant qui habebant chrisma, ad aram auream, significante Spiritu sancto Christum hoc semel facturum. Sicut ara aurea coelum agnoscitur, [Col. 0330A] sic et ara aerea terra intelligitur, sub qua est infernus remota a poenis et ignibus regio, et requies sanctorum; in qua quidem ab impiis videntur et audientur justi, sed non illuc transvectari possunt. Hos ergo sanctos, id est animas occisorum expetere vindictam sanguinis, id est corporis sui de habitantibus super terram, voluit nos cognoscere qui omnia videt: sed quia in novissimo tempore etiam sanctorum remuneratio perpetua, et impiorum est ventura damnatio, dictum est eis exspectare. Et pro corporis sui solatio, datae sunt illis singulae stolae albae. Acceperunt, inquit, stolas albas, id est, donum Spiritus sancti.

12. Et vidi cum aperuisset sigillum sextum, terrae motus factus est magnus. In sexto sigillo factus terrae motus magnus, ipsa est illa novissima persecutio.

[Col. 0330B] Et factus est sol niger tamquam saccus cilicinus. Sol fit ut saccus, id est incredulis obscurabitur splendor doctrinae.

Et luna tota facta est ut sanguis. Luna sanguinea Ecclesia sanctorum ostenditur pro Christo sanguinem fundere.

13. Et stellae ceciderunt in terram. Stellarum casus fideles sunt, qui pro Christo turbantur.

Quemadmodum ficus jactat grossos suos. Agitata ficus amittit grossos suos, quando persecutione homines ab Ecclesia separantur.

14. Et coelum recessit tamquam liber qui involvitur. Coelum involvi, id est Ecclesia de medio fiet.

Et omnis mons et insulae de locis suis motae sunt. Mons et insulae de locis suis motae novissima persecutione [Col. 0330C] innuunt omnes recessisse de locis suis. Id est, boni movebuntur persecutionem fugientes.



EX CAPITE VII.

2. Et vidi alterum angelum ascendentem a solis ortu habentem signaculum Dei vivi. Heliam prophetam dicit, qui Anticipaturus est tempora Antichristi ad restituendas Ecclesias et stabiliendas a magna et intolerabili persecutione. Haec in apertione libri Veteris Testamenti et Novi praedicata legimus, ait enim per Malachiam: Ecce ego mittam vobis Heliam Thesbiten, convertere corda patrum ad filios (Malach., IV, 5, 6), secundum tempus vocationis Judaeos ad sequentis populi fidem revocare. Et ideo ostendit, ut diximus, numerum ex Judaeis crediturorum, et ex gentibus magnam multitudinem, quam nemo poterat dinumerare. [Col. 0330D] Mitti etiam de coelo orationes Ecclesiae [(2) 1Kb] ab angelo, et suscipi illos contra iram, effundi et aestimari regnum antichristi per angelos sanctos, in Evangelio legimus; ait enim: Orate, ne intretis in [Col. 0331A] tentationem, erit enim angustia magna, qualis non fuit ab origine mundi: et nisi abbreviasset Dominus dies illos, non esset salva omnis caro (Marc., XIII, 18-20). Hos ergo archangelos magnos septem ad percutiendum regnum antichristi mittet; nam et ipse ita dixit: Tunc mittet Filius hominis nuntios suos [(1) 1Kb] , et colligent electos ejus de quatuor angulis venti a finibus coeli usque ad fines ejus (Marc., XIII, 27). Nam et ante ait per Prophetam: Tunc erit pax terrae nostrae, cum surrexerint in ea septem pastores, et octo morsus hominum, et indagabunt Assur, id est antichristum, in fossa Nembroth (Mich., V, 5, 6), id est in natione diaboli, Ecclesiae spiritu. Similiter cum moti fuerint custodes domus. Ipse autem Dominus in parabola ad apostolos, cum venissen tad eum operarii, et dixissent: Domine, [Col. 0331B] nonne bonum semen seminasti in agro tuo, unde ergo ibi lolium? respondit eis: Inimicus homo hoc fecit: cui dixerunt, Vis ibimus [(2) 1Kb] et eradicabimus illud? qui ait, Non, sed sinite utraque crescere usque ad messem, et in tempore messis dicam messoribus, colligere lolium, et facere manipulos (Matth., XIII, 27-30), et cremare igni aeterno, triticum autem colligere in horrea mea. Hos igitur messores et pastores et operarios heic Apocalypsis ostendit esse angelos. Tuba autem verbum est potestatis. Et licet repetat per phialas, non tamen quasi bis factum dicitur: sed quoniam semel futurum est, quod est a Domino decretum ut fiat, ideo bis dicitur. Quod ergo in tubis minus dixit, heic in phialis est. Non aspiciendus est ordo dictorum, quoniam saepe Spiritus sanctus, ubi ad novissimi temporis finem [Col. 0331C] percurrerit, rursus ad eadem tempora redit, et supplet ea quae minus dixit: nec requirendus est ordo in Apocalypsi, sed intellectus sequendus est eorum quae prophetata sunt. Sunt igitur significata in tubis et phialis aut plagarum orbi missarum clades, aut ipsius antichristi insania, aut populorum detractio, aut plagarum differentia, aut spes in regno sanctorum, aut ruina civitatum, aut ruina magna Babylonis, id est, civitatis romanae.

9. Post haec vidi, Et ecce turba multa quam dinumerare nemo poterat ex omni gente, tribu, et populis et linguis, amicti stolis albis. Quod dicit turba multa ex omni tribu, ex omnibus credentibus electorum numerum ostendit, qui in sanguine Agni per baptismum purgati suas stolas fecerunt candidas, servantes gratiam [Col. 0331D] quam acceperunt.



EX CAPITE VIII.

1. Et cum aperuisset signaculum septimum, factum [Col. 0332A] est silentium in coelo media ferme hora. Per quod significatur initium quietis aeternae: sed partem intellexit, quia interrupto silentio eam per ordinem repetit. Nam si esset juge silentium, heic finis narrandi fieret.

13. Et vidi unum angelum volantem per medium coelum. Per angelum per medium coelum volantem Spiritus sanctus significatur, in duobus prophetis contestans magnam plagarum iram imminere. Si quomodo quisque volens sit novissimo tempore conversus, ut aliquis adhuc salvus esse possit.



EX CAPITE IX.

13, 14. Et audivi vocem unam ex quatuor cornibus altaris aurei quod est in conspectu Dei, dicentem sexto angelo qui habebat tubam: Solve quatuor angelos. Id [Col. 0332B] est, quatuor angulos terrae tenentes quatuor ventos.

Qui ligati sunt ad fluvium magnum Euphratem. Per angulos terrae, sive quatuor ventos trans Euphratem fluvium, gentes sunt quatuor, quia omni genti deputatus est angelus, sicut lex dicit: Statuit eos per numerum angelorum Dei (Deut., XXXII, 8), donec sanctorum expleatur numerus: suos non egrediuntur terminos, quia in novissimo cum antichristo venient.



EX CAPITE X.

1, 2. Vidi alterum angelum fortem descendentem de coelo, amictum nube, et erat iris super caput ejus, et facies ejus tamquam sol, et pedes ejus tamquam columnae ignis: et habebat in manu sua librum apertum, et posuit pedem suum dextrum super mare, sinistrum autem super terram. Angelum istum fortem, quem dicit [Col. 0332C] descendisse de coelo amictum nube, Dominum nostrum esse significat, sicut superius enarravimus.

Facies ejus sicut sol. Id est, de resurrectione.

Super caput ejus iris. Judicium innuit quod per illum factum est, aut futurum est.

Liber apertus. Revelatio operum in futuro judicio, vel Apocalypsis quam accepit Joannes.

Pedes ejus. Ut superius diximus, sunt apostoli. Nam calcari ab eo et marina et terrena, omnia pedibus ejus subjecta significat. Angelum autem dicit, id est nuntium, scilicet Patris: vocatur enim magni consilii Nuntius. Clamasse quoque eum voce magna ait. Vox magna est coelestis omnipotentis Dei verba hominibus nuntiare, et contestari, quia post clausam poenitentiam spes postea futura non est.

[Col. 0332D] 3. Locuta sunt septem tonitrua voces suas. Septem tonitrua locuta voces suas, Spiritus sanctus septiformis virtutis est qui per prophetas protestatus est omnia futura, et voce illius in saeculo testimonium [Col. 0333A] Joannes reddidit: sed quia dicit se scripturum fuisse quanta locuta fuissent tonitrua, id est quaecumque in Veteri Testamento erant obscura praedicata, vetatur ea scribere: sed relinquere ea signata, quia est Apostolus, nec oportebat gratiam sequentis gradus in primo collocari. Tempus, inquit, prope est (Apoc., I, 3; XXII, 10). Apostoli enim virtutibus, signis, portentis ac magnalibus factis vicerunt incredulitatem. Post illos jam eisdem consummatis Ecclesiis datum est solatium propheticarum scripturarum post interpretandarum: post interpretantes prophetas dixi. Ait enim Apostolus: Et posuit quidem in Ecclesia primum apostolos, secundo prophetas, tertio doctores (I Cor., XII, 28), et reliqua. Et alio loco ait: Prophetae duo vel tres dicant, et caeteri aestiment (I Cor., [Col. 0333B] XXIV, 29). Et ait: Omnis mulier orans vel prophetans, detecto capite, deturpat caput suum (I, Cor., XI, 5). Cum autem dicat, prophetae duo vel tres dicant, et caeteri aestiment, non de catholica prophetia dicit inaudita et incognita, sed et praedicata et nota: aestiment autem utrum ne interpretatio cum testimoniis congruat dictionis propheticae. Constat ergo hoc Joanni non fuisse necessarium superiori virtute armato; cum corpus Christi quae est Ecclesia, suis membris ornatum, suo loco respondere debeat.

10. Accepi librum de manu Angeli, et comedi illum. Accipere librum et comedere, ostensione sibi facta memoriae est mandare.

Et erat in ore meo tamquam mel dulcis. Dulcem esse in ore praedicationis est fructus loquentis, et audientibus [Col. 0333C] dulcissimus, sed et praedicantibus et perseverantibus in mandatis per passionem amarissimus.

11. Et dicit mihi: oportet te iterum prophetare populis, et linguis, et gentibus, et regibus multis. Hoc dicit, propterea quod quando haec Joannes vidit, erat in insula Pathmos in metallo damnatus a Domitiano Caesare. Ibi ergo vidit Apocalypsin. Et cum jam senior putaret se per passionem accepturum receptionem, interfecto Domitiano, omnia judicia ejus soluta sunt. Et Joannes de metallo dimissus, sic postea tradidit hanc eamdem quam acceperat a Deo Apocalypsin. Hoc est ergo quod ait: Oportet te iterum praedicare omnibus gentibus: quia cernis insurgere antichristi turbas, et contra istas staturae sunt, et gladio alterutrum sunt casurae.



EX CAPITE XI.
[Col. 0333D]

1. Et ostensa est mihi arundo similis virgae, et stabat angelus dicens: Surge, et metire templum Dei et altare, et eos qui adorant in illo. Ostensa arundo similis virgae: haec ipsa est Apocalypsis, quam postea exhibuit Ecclesiis: nam et Evangelium perfectae fidei nostrae salutis causa: postea scripsit. Cum enim essent Valentinus et Cerinthus, et Ebion, et caeteri scholae satanae diffusi per orbem, convenerunt ad illum de finitimis provinciis omnes episcopi, et compulerunt [Col. 0334A] eum, ut et ipse testimonium conscriberet. Mensuram autem templi Dei [(1) 1Kb] , mandatum Domini nostri, Patrem confiteri omnipotentem esse dicimus, et hujus filium Christum ante originem saeculi apud Patrem genitum, hominem factum in anima vera et carne, utraque miseria et morte devicta, et in coelos cum corpore a Patre receptum effudisse Spiritum sanctum, donum et pignus immortalitatis: hunc per prophetas praedicatum, hunc per legem conscriptum, hunc esse manum Dei, et Verbum Patris ex Deo, per omnia Dominum et conditorem orbis: haec est arundo et mensura fidei: et nemo adorat aram sanctam, nisi qui hanc fidem confitetur.

2. Atrium quod est intrinsecus templi, exclude foras. Aula atrium dicitur, vacua inter parietes ara: hos [Col. 0334B] tales non necessarios ejici jussit de Ecclesia.

Data est calcari a gentibus. Hoc est, hujus mundi hominibus, ut a gentibus vel cum gentibus conculcetur. Deinde repetit de novissimi temporis ruina et excidio, et ait:

3. Civitatem sanctam calcabunt mensibus quadraginta duobus: et dabo duobus testibus meis, et praedicabunt diebus mille ducentis sexaginta, amicti ciliciis. Id est, triennium et menses sex: haec faciunt menses quadraginta duo. Est ergo illorum praedicatio triennium et menses sex, et regnum antichristi alterum tantum.

5. Si quis voluerit eos laedere, ignis procedit ex ore ipsorum, et comedit inimicos eorum. De ore autem illorum prophetarum exire ignem contra adversarios, [Col. 0334C] potestatem verbi dicit. Omnes enim plagae, quotquot futurae sunt, ab angelis eorum in voce mittentur. Multi putant, cum Elia Elisaeum esse, aut Mosen: sed utrique mortui sunt. Eliae autem mors non invenitur, per quem omnes veteres nostri tradiderunt esse illum Jeremiam. Nam et ipsum verbum quod factum est ad eum testificatur ei dicens: Priusquam te figurarem in ventre, cognovi te, et priusquam de vulva procederes, sanctificavi te, et prophetam in gentibus posui te (Jer., I, 5). In gentibus autem propheta non fuit: et ideo verbum Dei verax, necesse habet quod promisit exhibere, ut in gentibus sit propheta.

4. Hi sunt duo candelabra in conspectu Domini terrae stantes. Haec duo candelabra et duas olivas ideo dixit et admonuit, ut si alibi legens non intellexisti, heic [Col. 0334D] intelligas. In Zacharia enim, uno ex duodecim prophetis, ita scriptum est: Hi sunt duae olivae et duo candelabra qui in conspectu Domini terrae adstant (Zach., IV, 14): id est, sunt in paradiso. Item alio sensu. In conspectu Domini terrae adstantia: id est, in conspectu antichristi. Hos ergo oportet interfici ab antichristo.

7. Et bestia quae ascendit de abysso. Post multas plagas saeculo expletas, in fine dicit ascendisse bestiam de abysso. De abysso autem quod ascensura sit, multis testimoniis est comprobatum: ait enim [Col. 0335A] in XXXI cap. Ezechiel: Ecce Assur, cupressus in monte Libani (Ezech., XXXI, 3). Assur deprimens, cupressus excelsus, ramosus, id est populus multus in monte Libano, in regno regnorum id est Romanorum. Formosus autem quod ait in germinibus, fortem dicit in exercitibus. Aqua, inquit, nutriet illum, id est, multa millia hominum quae subjecta erunt illi. Et abyssus auxit illum, id est eructavit eum. Nam et Esaias pene iisdem verbis loquitur. Fuisse autem eum in regno Romanorum, et fuisse inter Caesares, et Paulus apostolus contestatur; ait enim ad Thessalonicenses: Qui nunc tenet, teneat, donec de medio fiat; et tunc apparebit iniquus, ille cujus est adventus secundum efficaciam Satanae signis et portentis mendacibus (II, Thess., II, 7, 8). Et ut scirent illum venturum, [Col. 0335B] qui tunc erat princeps, adjecit: Arcanum jam malitiae molitur (Ibid., 9): id est, malitiam quam facturus est, arcane molitur, sed non sua virtute, nec patris sui, suscitatur, sed jussu Dei, qua de re Paulus iisdem dicit: Idcirco quoniam non receperunt amorem Dei, mittet eis spiritum erroris ut omnes persuadeantur mendacio, qui non sunt persuasi veritate (Ibid., 10). Et Esaias ait: Sustinentibus illis lucem, tenebrae ortae sunt illis (Esa., LIX, 9). Hos ergo prophetas ab eodem interfici manifestat Apocalypsis, et quarta die resurgere, ne quis aequalis Deo inveniatur.

8. Et jacebunt corpora eorum in plateis civitatis magnae quae vocatur spiritualiter Sodoma et Aegyptus. Sodoma autem et Aegyptum dicit Hierosolymam, acervum populi persecutoris effectam. Diligenter [Col. 0335C] ergo et cum summa sollicitudine sequi oportet propheticam praedicationem, et intelligere quod Spiritus ex Patre et praedicat, et praeposterat [(1) 1Kb] ; et cum praecurrerit usque ad novissimum, rursum tempora superiora repetit. Et quod facturus est semel, aliquoties quasi factum ostendit: quod nisi intelligas aliquoties ut factum, aliquoties ut futurum, in grandem caliginem incides. Ergo interpretatio sequentium dictorum in ea monstravit, ut non ordo lectionis, sed orationis intelligatur.

19. Et apertum est templum Dei quod est in coelo. Templum apertum manifestatio est Domini nostri. Templum enim Dei Filius est, sicut ipse ait: Solvite templum hoc, et in tribus diebus suscitabo illud (Joan., II, 19, 20, 21). Et dicentibus Judaeis, quadraginta et [Col. 0335D] sex annis aedificatum est templum istud; ille, ait Evangelista, dicebat de templo corporis sui.

Et visa est arca testamenti Domini in templo ejus. Evangelii praedicatio et indulgentia delictorum, et omnia dona quaecumque cum illo advenerunt, illa dicit apparuisse.



EX CAPITE XII.

1, 2. Et signum grande visum est in coelo: Mulier amicta sole, et luna sub pedibus ejus, et in capite ejus [Col. 0336A] corona stellarum duodecim: et in utero habens, clamans, parturiens, et tormenta sustinens ut pariat. Mulier amicta sole, et lunam sub pedes suos habens, coronamque in capite gestans stellarum duodecim, et parturiens in doloribus suis, antiqua Ecclesia est patrum et prophetarum, et sanctorum, et apostolorum; quae gemitus et tormenta desiderii sui habuit, usquequo fructum ex plebe sua secundum carnem olim promissum sibi videret Christum ex ipsa gente corpus sumpsisse. Sole autem amicta, spem resurrectionis significat, et gloriam repromissionis. Luna vero casum sanctorum corporum ex debito mortis, quod deficere numquam potest. Nam quemadmodum minuitur vita, sic et augetur. Nec in totum extincta est spes dormientium, ut quidam putant, sed habent [Col. 0336B] in tenebris lucem sicut luna. Corona autem stellarum duodecim chorum patrum significat secundum carnis nativitatem, ex quibus erat Christus carnem sumpturus.

3. Et visum est aliud signum in coelo: Ecce draco rubeus habens capita septem. Quod autem illum dicit coloris esse rubei, id est coccinei, operis fructus talem dedit ei colorem. Ab initio enim fuit (ut Dominus ait) homicida, et omne genus humanum non tam debito mortis, verum etiam variis gladiis obitibusque oppressit. Septem capita, septem reges Romanorum ex quibus et antichristus est, ut in priori diximus.

Et cornua decem. Decem reges in novissimo tempore hos eosdem dicit, ut plenius ibi tractabimus.

[Col. 0336C] 4. Et cauda ejus habebat tertiam partem stellarum coeli, et misit illas in terram. Quod autem dicit draconis caudam traxisse tertiam partem stellarum coeli, bifariam hoc accipi potest; multi enim arbitrantur tertiam partem hominum credentium posse eum seducere. Sed quod verius intelligi debeat angelorum sibi subditorum cum adhuc princeps esset, cum descenderet constitutione sua, tertiam partem seduxisse: ergo quod superius dicebamus ait Apocalypsis.

Et draco stetit in conspectu mulieris quae incipiebat parere, ut cum peperisset, filium ejus devoraret. Draco rufus stans et exoptans, ut cum peperisset filium, devoraret eum, diabolus est, Angelus refuga scilicet, [Col. 0336D] qui hominum omnium interitum per mortem aequalem esse opinabatur: sed qui de semine natus non erat, nihil morti debebat, propter quod devorare eum non potuit, id est in morte detinere, nam tertia die resurrexit. Denique et priusquam pateretur tentare eum accessit tamquam hominem: sed cum non invenisset illum esse quem putabat, discessit ab illo usque ad tempus; unde heic dicitur:

5. Et peperit filium qui incipit regere omnes gentes in virga ferrea. Virga ferrea, gladius est persecutionis.

[Col. 0337A] Omnes vidi recessisse de locis suis. Hoc est, boni movebuntur persecutionem fugientes.

Et filius raptus est ad Deum et ad thronum ejus. Raptum ad solium Dei et nos legimus in Actis apostolorum, quemadmodum loquens cum discipulis raptus est in coelos.

6. Mulier autem fugit in solitudinem; et datae sunt illi duae alae aquilae magnae. Auxilium alarum magnae aquilae, donum scilicet prophetarum, Ecclesiam illam catholicam ex qua in novissimo tempore creditura sunt centum quadraginta quatuor millia hominum ad praedicationem Eliae; sed et caeterum populum vivum inveniri in adventu Domini, heic dicit. Et Dominus in Evangelio ait: Tunc qui in Judaea sunt, fugiant in montes (Luc., XXI, 21): id est, quotquot in Judaea [Col. 0337B] fuerint collecti, eant ad illum locum quem paratum habent, et nutriantur ibi triennium et menses sex a facie diaboli.

14. Alae duae magnae. Duo sunt prophetae, Elias et qui cum illo fuerit propheta.

15. Et emisit serpens ex ore suo post mulierem aquam velut flumen, ut eam eo flumine auferret. Aquam quam emisit de ore suo serpens, jussu suo populum qui persequatur eam, significat.

16. Et adjuvit mulierem terra, et aperuit os suum, et absorbuit illud flumen quod draco emisit ex ore suo. Aperuisse os suum terram, et devorasse aquas, vindictam de praesentibus manifestat. Hanc igitur licet parturientem significet, postea partu edito fugientem ostendit; quia non uno tempore utraque sunt facta: [Col. 0337C] Christus enim quod natus est scimus; sed tempora intercessisse, ut illa aufugiat a facie serpentis, adhuc actum non esse. Deinde ait:

7-9. Factum est praelium in coelo: Michael et angeli ejus pugnabant cum dracone, et draco praeliatus est et angeli ejus: et non valuerunt, nec inventus locus eorum amplius in coelo. Et projectus est draco ille magnus, serpens antiquus: projectus est in terram. Hoc est initium Antichristi. ante tamen oportet praedicare Eliam, et pacis tempora esse; ac postea consummatis triennio et sex mensibus in praedicatione Eliae, etiam jactari eum de coelo ubi habuerat potestatem ascendendi usque ad illud tempus: et angelos refugas universos, sic et Antichristum, de inferno suscitari, Paulus apostolus ait: Nisi prius venerit discessio, et apparuerit homo peccati, filius perditionis et [Col. 0337D] adversarius, qui seelevavit super omne quod nominatur Deus, aut quod colitur (II Thess., II, 3, 4.).



EX CAPITE XIII.

1. Et vidi de mari ascendentem bestiam similem [Col. 0338A] pardo. Regnum illius temporis Antichristi, cum varietate gentium et populum commixtum, significat.

2. Pedes ejus tamquam ursi. Fortis et spurcissimae bestiae: pedes, duces ejus intelligendi sunt.

Et os ejus tamquam leonem. Id est, ad sanguinem armatum os ejus, jussio illius est, et lingua quae ad nihilum aliud processura est, nisi ad sanguinem effundendum.

XVII, 9. Septem capita septem montes sunt [(1) 1Kb] , in quibus mulier sedet. Id est, civitas Romana.

10. Et reges septem sunt: quinque ceciderunt, unus est, et alius nondum venit; et cum venerit, brevi tempore erit [(2) 1Kb] . Intelligi oportet tempus quo scripta Apocalypsis edita est: quoniam tunc erat Caesar Domitianus; ante illum autem fuerat Titus frater illius, [Col. 0338B] et Vespasianus, Otho, Vitellius et Galba. Isti sunt quinque qui ceciderunt. Unus exstat, sub quo scripta est Apocalypsis, Domitianus scilicet. Alius nondum venit, Nervam dicit: et cum venerit, brevi tempore erit, biennium enim non implevit.

11. Et bestia quam vidisti, de septem est. Quoniam ante istos reges, Nero regnavit.

Et octava est. Ait modo [(3) 1Kb] : cum illa advenerit, computa locum octavum, quoniam in illo est consummatio, adjecit.

Et in interitum vadet. Nam decem Reges accepisse regalem potestatem, cum ille moverit ab Oriente, ait: Mittetur ab urbe Roma cum exercitibus suis. Et cornua decem et decem diademata Daniel ostendit. Et tria eradicari de prioribus, hoc est, tres duces [Col. 0338C] primarios ab Antichristo interfici. Caeteros septem dare illi honorem, et consilium, et potestatem, de quibus ait:

16. Hi odient meretricem, urbem scilicet, et carnes ejus comburent igni. Unum autem de capitibus quasi occisum in mortem, et plagam mortis ejus curatam, Neronem dicit. Constat enim, dum insequeretur eum equitatus missus a senatu, ipsum sibi gulam succidisse. Hunc ergo suscitatum Deus mittet regem dignum, sed dignum qualem meruerunt Judaei. Et quoniam aliud nomen habiturus est, aliud etiam instituturus, ut sic eum tamquam Christum excipiant Judaei, ait Daniel (Dan., XI, 37), Desideria mulierum non cognoscet, cum prius fuerit impurissimus, et nullum Deum patrum suorum cognoscet. Non enim seducere poterit populum [Col. 0338D] circumcisionis, nisi legis sit judicator. Denique et sanctos non ad idola colenda revocaturus est, sed ad circumcisionem suscipiendam, et si quos potuerit seducere; ita enim faciet sibi, ut Christus ab eis appelletur. De inferno autem [(4) 1Kb] illum resurgere, [Col. 0339A] superius diximus verbo Esaiae, Aqua nutriet illum, et infernus auxit illum; qui tamen licet et nomine immutato et actu immutato veniat, ait Spiritus:

XIII, 18. Numerus ejus nomen hominis est, et numerus ejus sexcenti sexaginta sex. Sicut ex litteris graecis computum habent, sic in compluribus inveniuntur. [(1) 1Kb] enim hunc numerum habet, quem gentiles Solem Phaebumque appellant, computaturque graece sic: trecenti, quinque, decem, trecenti, unum, quinquaginta; qui simul ducti fiunt sexcenti sexaginta sex: quantum enim attinet ad litteras graecas, hunc numerum nomenque explent: quod nomen si velis in latinum convertere, intelligitur per antiphrasin DICLVX [(2) 1Kb] ; quae litterae hoc modo computantur: D quippe quingenti [(3) 1Kb] figurat, I unum, C [Col. 0339B] centum, L quinquaginta, V quinque, X decem; quod computatis litteris facit similiter sexcenti sexaginta sex, id est quod graece sonat , nempe id quod latine dicitur DICLVX, quo nomine per antiphrasin expresso intelligimus antichristum, qui cum a luce superna abscissus sit et ea privatus, transfigurat tamen se in angelum lucis, audens sese dicere lucem. Item invenimus in quodam codice graeco : quibus computatis litteris invenies numerum ut supra, unum, quinquaginta, trecenti, quinque, quadraginta, septuaginta, ducenti; quae simul sexcenti sexaginta sex secundum graecos faciunt. Item aliud ejus nomen gothice quod per se liquebit, id est , quod eodem modo graecis litteris computabis, tres, quinque, quinquaginta, ducenti, [Col. 0339C] octo, centum, decem, vigenti, septuaginta, item ducenti; quae ut supra dictum est sexcenti sexaginta sex faciunt.

11. Et vidi aliam bestiam ascendentem de terra. Magnum falsumque prophetam dicit, qui facturus est signa et portenta, et mendacia ante illum in conspectu hominum.

Et habebat cornua duo similia agno, id est speciem intus hominis, et loquebatur quasi draco. Loquitur autem diabolus malitia plenus; haec enim facturus est in conspectu hominum, ut et mortui videantur resurgere.

13. Et ignem de coelo descendere faciet in conspectu hominum. Sed (ut dixi etiam) in conspectu hominum. Haec magi per angelos refugas et usque hodie faciunt. [Col. 0339D] Faciet et ut imago aurea Antichristi in templo Hierosolymis ponatur. Et intret angelus refuga, et inde voces et sortes reddat: faciet etiam hoc ipse, ut accipiant [Col. 0340A] servi et liberi notam in frontibus aut in manibus dextris numerum nominis ejus, ne quis emat vel vendat. Aspernationem Dei et exacerbationem Daniel ante praedixerat (Dan., XI, 45). Et statuet, inquit, templum suum inter Samariam, super montem inclytum et sanctum, id est Hierosolymis, imaginem, sicut fecerat Nabuchodonosor. Tunc heic substituit, modo autem heic recolit, quod Dominus admonens Ecclesias suas de novissimis temporibus et periculis ait: Cum autem videritis aspernationem quae dicta est per Danielem prophetam, stantem in loco sancto, qui legit intelligat (Matth., XXIV, 15; Dan., IX, 27). Aspernatio dicitur quando exasperatur Deus, eo quod idola pro Deo colantur, vel cum dogma haereticorum introducitur in ecclesiis. Aversio autem quod stabiles [Col. 0340B] homines signis falsis et portentis seducti avertantur de salute.



EX CAPITE XIV.

6. Et vidi angelum volantem per medium coelum. Angelum volantem per medium coelum, quem dicit se vidisse, jam superius tractavimus eumdem Heliam esse, qui anticipat praedicatione sua regnum Antichristi.

8. Et alius angelus sequens illum. Alium angelum sequentem, eumdemque comitem praedicationis ipsius dicit prophetam. Quod autem ait:

15. Mitte falcem tuam acutam, et vindemia botros vineae. De gentibus perituris significat in adventu Domini. Et quidem pluribus speciebus hoc illud ostendit, [Col. 0340C] sicut in messes aridas, et semen in adventum Domini, et consummationem mundi, et regnum Christi, et apparitionem regni beatorum futuram.

19, 20. Et misit angelus falcem, et vindemiavit vineam terrae, et misit in torcular irae Dei: et calcatum est torcular furoris extra civitatem. Quod dicit, missum in torcular irae Dei, et calcatum extra civitatem; calcatio torcularis, retributio est peccatoris.

Et exivit sanguis de torculari usque ad frenos equorum. Exiet ultio sanguinis effusi, sicut ante praedictum est: In sanguine peccasti, et sanguis te persequetur (Ezech., XXXV, 6).

Per stadia mille sexcenta. Id est, per omnes mundi quatuor partes; quaternitas enim est conquaternata, sicut in quatuor faciebus et quadriformibus, et rotis [Col. 0340D] quadratis: quater enim quadragies mille sexcenti sunt. Eamdem repetens persecutionem Apocalypsis dicit.



EX CAPITE XV.
[Col. 0341A]

1. Et vidi aliud signum magnum et mirabile, angelos septem, habentes plagas septem novissimas: quia in ipsis consummata est indignatio Dei. Semper enim ira Dei percutit populum contumacem septem plagis; id est perfecte, ut in Levitico dicit (Levit., XXVI, 24): quae in ultimo futurae sunt, cum Ecclesia de medio exierit.

2. Stantes supra mare vitreum, habentes citharas. Id est, super baptismum suum stabiliter in fide constitisse, et confessionem in ore suam habentes, exsultaturos in regno coram Deo. Sed ad proposita revertamur.



EX CAPITE XVII.

[Col. 0341B] 1, 6. Venit unus e septem angelis qui habent septem pateras, et locutus est mecum dicens: Veni ostendam tibi judicium meretricis illius magnae, quae sedet super aquas multas. Et vidi mulierem ebriam de sanguine sanctorum et sanguine martyrum. Decreta senatus illius semper sunt consummata in omnes, contra verae fidei praedicationem. Et nunc jam, jacta indulgentia, etiam ipse dedit decretum in universis gentibus.

3. Et vidi ipsam mulierem sedentem super bestiam coccineam, plenam nominibus blasphemiae. Sedere autem super bestiam rubeam auctorem homicidiorum, diaboli imago est, ubi etiam de captivitate ejus, de qua pertractavimus. Memini hanc quidem Babylonem propter confusionem dici et in Apocalypsi, et in [Col. 0341C] Esaia; et Ezechiel Sodomam nominavit. Denique si compares quae contra Sodomam dicta sunt, et quae Esaias contra Babylonem dicit, quaeque Apocalypsis, unum esse omnia invenies



EX CAPITE XIX.

11. Et vidi coelum apertum: et ecce equus albus, et qui sedebat super eum, vocabatur Fidelis et Verax. Equus et sedens super eum Dominum nostrum cum exercitu coelesti advenientem ad regnum ostendit. A mari etenim Aquilonis quod est Arabicum usque ad mare Phoenicis et usque ad fines terrae majores partes has in adventu Domini Jesu [(1) 1Kb] mandaturi sunt, et omnes animae gentium congregabuntur ad judicium.



EX CAPITE XX.
[Col. 0341D]

1-3. Et vidi angelum descendentem de coelo, habentem clavem abyssi, et catenam in manu sua. Et tenuit draconem, illum serpentem antiquum qui cognominatus est diabolus et satanas, et alligavit illum mille annis: et misit illum in abyssum, et clausit, et signavit super eum, ut non seduceret etiam gentes, donec finiantur mille anni. Post haec oportet eum solvi brevi tempore. Illi anni in quibus alligatus est Satanas, isti sunt in adventu primo Christi usque ad terminum saeculi; [Col. 0342A] mille autem dicti, eo loquendi modo quo pars significatur a toto sicut est illud: Verbi, quod mandavit in mille generationes (Psal. CIV, 8): cum non sunt mille. Quod autem ait, et misit illum in abyssum, hoc inquit, quia diabolus exclusus a credentium cordibus, coepit impios possidere, in quorum quotidie caecis cordibus, tamquam in abyssi profundo inclusus est. Et clausit, inquit, et signavit super eum ut non seduceret gentes donec finiantur mille anni. Clausit super eum dictum est, id est interdixit atque cohibuit, ne seducat pertinentes ad Christum. Signavit autem super eum, quia occultum est qui pertineant ad partem diaboli, et qui ad Christi. Nam et qui videntur stare, nescimus si casuri sint; et qui jacent, si surgant incertum est. Quod autem [Col. 0342B] ait ligatum atque inclusum illum, ut non seducat gentes: gentes Ecclesiam significant ex quibus ipsa constat, quas seductas ante tenebat, donec finiantur, inquit, mille anni, id est quod reliquum est de sexto die, scilicet de sexta aetate, quae constat mille annis. Post haec oportet eum solvi brevi tempore. Breve tempus tres annos et sex menses significat, quibus totis viribus se ulturus est diabolus sub Antichristo adversus Ecclesiam. Deinde post dicit, quod solvendus erit diabolus, et seducturus gentes toto orbe terrarum, et attrahet bellum adversus Ecclesiam, quorum hostium numerus erit ut arena maris.

4, 5. Et vidi sedes et sedentes super eas, et judicium datum est illis: et animas occisorum propter testimonium [Col. 0342C] Jesu, et propter verbum Dei, et qui non adoraverunt bestiam nec imaginem ejus, neque acceperunt scriptionem in frontem aut in manum suam, et regnaverunt cum Jesu mille annis: reliqui eorum non revixerunt, donec finiantur mille anni. Haec resurrectio prima est. Duae sunt resurrectiones: sed prima resurrectio nunc est animarum per fidem, quae non permittit homines transire ad mortem secundam. De hac resurrectione dicit Apostolus: Si resurrexistis cum Christo, quae sursum sunt quaerite (Coloss. III, 1).

6. Beatus et sanctus qui habet in hac resurrectione partem: in istis secunda mors non habebit potestatem, sed erunt sacerdotes Dei et Christi, et regnabunt cum eo mille annis. Mille annorum [(2) 1Kb] regnum non arbitror esse aeternum; aut si ita sentiendum est, [Col. 0342D] completis annis mille regnare desinunt; sed ut mei sensus capacitas sentit, proferam. Denarius numerus decalogum significat, et centenarius virginitatis coronam ostendit: qui enim virginitatis integrum servaverit propositum, et decalogi praecepta impleverit fideliter, et feros mores vel impuras cogitationes intra cordis cubiculum jugulaverit, ne dominentur ei, iste est verus sacerdos Christi, et millenarium numerum perficiens integre creditur regnare cum Christo, et recte apud eum ligatus est [Col. 0343A] ligatus est diabolus. Qui vero vitiis et dogmatibus haereticorum irretitus est, in eo solutus est diabolus. Sed quia completis mille annis dicit eum solvi, et completo perfectorum sanctorum numero in quibus corpore et corde virginitatis decus est regni adveniendi [(1) 1Kb] abominandi adventu, multi ab eo amore terrenorum seducti supplantabuntur, et simul cum eo igneum ingredientur stagnum.

8-10. Et ascenderunt super terrae latitudinem, et cinxerunt castra sanctorum, et dilectam civitatem: et descendit ignis de coelo a Deo, et comedit eos; et diabolus qui seducebat eos, missus est in stagnum ignis et sulphuris, ubi et bestia et pseudopropheta cruciabuntur die ac nocte in saecula saeculorum. [Col. 0343B] Hoc jam ad judicium novissimum pertinet, et post modicum tellus reddita est sancta, utique in qua dudum quieverant corpora virginea: cum immortali rege aeternum suscipient regnum, qui non solum corpore virgines, sed et lingua et cogitatione pariter inviolabiliter se a nequitia tutaverunt [(2) 2Kb] , quos exsultaturos cum Agno demonstrat permanere.



EX CAPITE XXI ET XXII.

16. Et civitas in quadro posita est. Civitatem quam dicit quadratam, auro et pretiosis resplendere lapidibus, et plateam sanctam, et flumen per medium, et lignum vitae ex utraque parte faciens fructus duodecim per duodecim menses, et solis lumen ibi non esse, quia Agnus est lux ejus; et [Col. 0343C] portas ejus de singulis margaritis, ternas portas ex quatuor partibus, et claudi non posse. Civitatem inquam quadratam sanctorum adunatam turbam ostendit, in quibus nullo modo fides fluctuare potuit. Sicut Noe praecipitur (Gen. VI, 14), ut ex quadratis lignis faceret arcam, quae diluvii posset impetus ferre, pretiosos lapides qui fluctuare non possunt in persecutione sanctos viros ostendit, qui nec tempestate persecutorum moveri, nec impetu pluviae [Col. 0344A] a vera fide dissolvi potuerunt; propterea auro mundo sociantur, ex quibus regis magni civitas decoratur. Plateae vero eorum ostendunt corda ab omnibus mundata sordibus, perspicua luce fulgida, ut merito in iis deambulet Dominus. Flumen vitae, spiritualis doctrinae per mentes fidelium currere gratiam, et multiplicia odorum germinasse virentia ostendit. Lignum vitae ex utraque ripa, Christi secundum carnem ostendit adventum; qui ab uno ligno crucis vitam suscipientes, populos fame consumptos verbi Dei praedicatione satiavit. Et quia dicit in civitate solem non esse necessarium, evidenter ostendit creatorem lumen immaculatum fulgere in medio ejus, cujus splendorem nullus potuerit [Col. 0344B] sensus cogitare nec lingua proloqui. Quod ex quatuor partibus portas dicit ternas esse positas ex singulis margaritis, quatuor arbitror esse virtutes, videlicet prudentiam, fortitudinem, justitiam, temperantiam, quae invicem sibi haerent. Et dum mutuo miscentur, duodenarium efficiunt numerum. Portas vero duodecim, Apostolorum esse credimus numerum, qui in quatuor virtutibus ut pretiosae margaritae fulgentibus, inter sanctos lumen doctrinae suae manifestantes civitatem coelestem ingredi faciunt; ut de conversatione eorum, angelorum laetetur chorus. Non posse autem claudi portas, evidenter ostenditur nulla contradicentium tempestate apostolorum doctrinam separari a rectitudine, etiamsi fluctus gentium, et haereticorum vanae superstitiones [Col. 0344C] contra fidem eorum veram insurrexerint: superati, ut spumae dissolventur, quia petra Christus est, a quo et per quem Ecclesia fundatur. Ideoque nullis fluctibus insanientium hominum superatur. Ergo audiendi non sunt qui mille annorum regnum terrenum esse confirmant, qui cum Cerintho haeretico sentiunt. Nam regnum Christi nunc est sempiternum in sanctis, cum fuerit gloria post resurrectionem manifestata sanctorum.



[OPERA OMNIA MAGNETIS PRESBYTERI.]




[Col. 0343]
DE MAGNETE PRESBYTERO NOTITIA HISTORICA, CUM FRAGMENTO,
EX D. LUMPER DESUMPTA.



ARTICULUS PRIMUS. Ejus Vitae Synopsis.
[Col. 0343D]

Magnes qui et Macarius Magnes, quo tempore claruit. [Col. 0344D] Presbyter Hierosolymitanus fuisse traditur. An etiam Episcopus?---Magnes, sive Magnetes, vel potius Macarius Magnes, desinente saeculo tertio floruisse [Col. 0345A] existimatur. Ita quidem prae caeteris doctissimus Tillemontius, qui de isto Ecclesiae scriptore, obscuri nominis licet, ipsiusque litterarum monumentis satis diligenter edisserit [(1) 1Kb] . Guilielmus autem Caveus non solum auctoris aetatem antehac incompertam, sed quo etiam charactere fuerit insignitus, expiscari sibi demum licuisse profitetur. Sic enim ille [(2) 1Kb] : Germanus patriarcha constantinopolitanus in Dogmatico ad Anthimum ms. apud cl. Galeum, ubi de synodo antiochena adversus Samosatenum agit, haec habet. Intererant, inquit, Concilio Antiocheno contra Paulum Samosatenum Gregorius Thaumaturgus, Leo Tarsensis (legendum judice Caveo pro , levi mutatione, is enim erat hoc tempore tarsensis episcopus, uti diserte habent [Col. 0345B] Eusebius, Syncellus et Nicephorus) Maximus Bostrensis, , Theotecnus, Photinus, Marcellus, etc. Claruit igitur anno 265, quo habita est adversus Paulum Antiochiae synodus; saltem anno uno alterove sequenti. Episcopos enim hac occasione in unum coiisse refert Eusebius lib. VII, cap. 28, quod, vel de diversis synodis vel de diversis ejusdem synodi sessionibus intelligendum est. Quidquid sit, vix de alia synodo, quam quae anno 265, habita est, intelligi potest Germanus, cum hoc circiter anno Gregorius Thaumaturgus obiisse dicitur. Cum igitur sacerdos fuerit hierosolymitanus Magnes noster, Hymenaeum episcopum suum eo comitatus est. Plures enim presbyteri [Col. 0345C] et diaconi huicconcilio interfuerunt. Hucusque Caveus.

De ipsius Magnetis litterarum monumentis.---Verum ad presbyteralem Magnetis dignitatem quod attinet, observandum cum Tillemontio, ejus nomen Episcopi titulo fuisse praenotatum () in operis exemplari ab eo litteris consignati, quod sub initium saeculi noni fuit detectum ab orthodoxis, qui cum Iconomachis decertabant. Narrat Photius [(3) 1Kb] , uti advertit Lequienius [(4) 1Kb] inter Praesules, qui adversus Chrysostomum in Synodo ad Quercum Chalcedonis suburbium convenere, adstitisse quoque Macarium Magnesiae, sive Magnetum Episcopum, delatorem Heraclidae, quem ipsemet Chrysostomus Ephesi Episcopum creaverat. Hinc fortasse sive fraude, sive ignorantia, Episcopi titulum addiderit librarius, Magnetis [Col. 0345D] vetustioris opus exscribens.

Libri V Responsionum adversus Theosthenem Damasceni aevo notissimi.---Utut est, scripsit Macarius Magnes libros V , seu responsionum adversus Theosthenem ethnicum, Evangelium calumniantem. Atque hos quidem libros Damasceni aevo fuisse notissimos, annotavit modo laudatus Lequienius [Col. 0346A] [(1) 1Kb] . Complura vero eorumdem Apocriticorum extare noscuntur in Nicephori patriarchae constantinopolitani libris Antirrheticis adversus Iconomachos; quae ineunte hoc saeculo vir clarus Anselmus Bandurius monachus et abbas benedictinus ex regiis codicibus descripta, fere a se in lucem emittenda viris eruditis receperat [(2) 1Kb] : additis praeterea nonnullis fragmentis commentarii ejusdem Macarii Magnetis in Genesim, ex ms. codice ottoboniano desumptis.

Jamque antea integrum librum excerptorum ex scriptoris nostri apocriticis detexerat eruditissimus Joannes Bovinius in Nicephori Antirrheticis inscriptum: de Testimoniis Macarii Magnetis, uti ipsemet testatur [(3) 1Kb] .

[Col. 0346B] Dum vero ab his duumviris evulganda ejusmodi pretiosa scriptoris vetustissimi monumenta solliciti exspectabamus, spem fecit deinceps Magnus Crusius [(4) 1Kb] nos ab se tandem eadem excerpta propediem fuisse accepturos, quae nimirum cum eo communicarit ispemet Bovinius. Petita sunt ea, inquit, ex libro IV Apocriticorum, ubi auctor ad veritatem religionis christianae stabiliendam imprimis agit contra graecum quemdam philosophum; speciatimque de monarchia divina, ejusdemque majestate contra idololatriam gentilium disputat. Subditque: Accedent huic operi etiam fragmenta commentarii ejusdem Macarii Magnetis in Genesim; in quibus de Adami creatione, de benedictione diei septimae, de plantatione horti Eden, de impositione nominum singulis [Col. 0346C] bestiarum generibus ab Adamo facta, de adjutorio feminae ab ipso Deo instituto, de seductione serpentis, et lapsu primorum parentum, et denique de tunicis pelliceis a Deo fabrefactis disseritur. Hucusque cl. Crusius. Utinam vero vel integrum Macarii Magnetis Apocriticorum opus, vel saltem illius excerpta, Graecis latinisque litteris aliquando prodeant.

Fragmentum Magnetis de Eucharistia olim a Turriano editum a Gallandio iterum evulgatum.---Atque integrum sane illud opus prae manibus habuisse perhibetur Franciscus Turrianus: ex eo siquidem multa passim delibavit, quibus adversus novatores summa fidei capita propugnaret. Imprimis autem eo usus est vir doctus in tractatu de sanctissima Eucharistia; quem vulgavit adversus Andream Volanum Polonum, [Col. 0346D] Calvini discipulum; ubi luculentissimum Magnetis testimonium profert de reali praesentia corporis et sanguinis Christi in sacramento eucharistico Altaris, ex ejus libro III Apocriticorum desumptum.

Quem quidem locum ex prima illius tractatus editione florentina anno 1575 descriptum excudendum curavit indefessus Andreas Gallandius in Bibliothecae Veterum Patrum tomo III, a pag. 541-542, et recte quidem; nam editio parisiensis anni 1577, unde [Col. 0347A] illum hausit, ediditque Fabricius [(1) 1Kb] , minus emendata esse comperitur. Subjecit insuper novus editor Gallandius graeca quaedam ab Allatio exhibita in exercitationibus adversus Creyghtonum: [(2) 1Kb] eaque insuper addidit, quae protulit Zacharias Cretensis in responsionibus ad Guisium cardinalem Lotharingicum [(3) 1Kb] haud ita pridem a Joanne Lamio evulgatis [(4) 1Kb] . Tandem alia etiam quaedam loca a laudato Turriano ex eodem Magnete relata in libris pro Epistolis Pontificum, quae Gallandius serius detexit, in prolegomenis, cap. XIII, pag. 34, in medium proferre operae pretium esse duxit, ne quid ex pervetusti ecclesiastici scriptoris fragmentis evulgatis, suae Patrum antiquorum collectioni deesse videatur, donec alicunde prodeant Nicephori CP. libri Antirrhetici [Col. 0347B] adversus Iconomachos, ex quibus ad Ecclesiae praesidium atque ornamentum multo plura nostri Magnetis excerpta prostabunt.---Sunt autem sequentia loca: Magnetes, inquit Turrinianus [(5) 1Kb] auctor antiquissimus, lib. III Apologetico contra Theosthenem: »Alia enim, inquit, mactabantur spiritibus aeris, alia terrenis, alia subterraneis. Spiritibus aeris immolabantur volucres: , id est, terrenis, quadrupedes nigri, quia sit terra natura nigra: , id est, subterraneis, item quadrupedes nigri in scrobibus, sive foveis.« Hactenus Magnetes.

Et infra [(6) 1Kb] : »Magnetes, vetustissimus scriptor ecclesiasticus, lib. II et V, quos contra Theosthenem gentilem, discrepantiam evangelistarum et alia nobis falso in Evangelio objicientem, scripsit, ait: Pro eo [Col. 0347C] quod unus evangelistarum dixit [(7) 1Kb] , calamo spongiam circumponentes, dixisse alium [(8) 1Kb] , propter similitudinem arbusti hyssopo circumponentes, cum dicendum, inquit, esset calamo. »Item, quod unus Evangelista dixit [(9) 1Kb] , vinum, rursum dictum esse [(10) 1Kb] acetum in cruce (ex eodem enim vase posito hauserunt, cum perventum est ad Calvariam, et in cruce) praesertim,« inquit, »cum legem historiae Evangelistae servarent; nihilque ultra scriberent, quam quod tunc dicebatur in illo tumultu ac furore. Sic enim existimarunt, ut historia omni suspicione careret, :« Id est, »si littera historiae non curiosa, sed simplex reperiretur.«

Atque alibi [(11) 1Kb] : »Idem Magnetes, quem supra memini, [Col. 0347D] in libro IV Apologiarum contra Theosthenem, Evangeliorum calumniatorem, reddit rationem, cur se hoc loco Paulus alioqui viventem mortuis annumeraverit: [Col. 0348A] . Quia sic« inquit »fit, ut videatur aliquis amicos quibus se annumerat, eosque qui sui ordinis sunt, diligere.« Haec ex Magnete Turrianus, iis addenda, inquit Gallandius, quae infra suo loco retulimus.



ARTICULUS II. Magnetis Fragmentum ex libro III Apologiae evangeliorum adversus Theostenem ethnicum apud Franc. Turrianum Tract. de sanctissima Eucharistia contra Volanum Polonum, pag. 93, edit. Florentinae, 1575.

I. »Quod vero [(1) 1Kb] non sit hoc , , id est, inauditum et horrendum, considerare licet puerum infantem, quomodo nisi manducet carnem et [Col. 0348B] sanguinem matris, non vivit: natura enim sanguinis est secundum veritatem lac. Ut autem clarius dicam, naturale aliquid narrabo, ne hoc fabulam putes. Ex terra nati sumus secundum corpus, et quodam modo carne ejus et sanguine alimur, id est, frumento et vino. Audi nunc attente. Principio creavit Filius Dei erram: ex terra hominem formavit: ex homine carnem sumpsit ipse. Si igitur [(2) 1Kb] de corpore praedicatur terra ratione originis antiquae; erat autem terra ratione creationis propria Christi creatura; et ex hac panis et vinum exstiterunt; ex ipsa rursus corpus hominis; hoc autem corpus Christus induit: merito cum accepisset panem et vinum, dixit: Hoc est Corpus meum (Matth., XXVI, 26; I Cor., XI, 34).

II. Deinde subjungit. » [Col. 0348C] , , . [(3) 175Kb] Id est: Non enim figura est corporis aut sanguinis, ut quidam [Col. 0349A] stupida mente nugati sunt, sed potius vere corpus et sanguis Christi.« Pergit adhuc philosophari: »Quandoquidem vero,« inquit, corpus ex terra existit, ex terra autem panis et vinum; quomodo non est alius ausus dicere: Caro mea vere est cibus, sanguis meus vere est potus (Joan., VI, 56)? Nempe, quia nullus est creator terrae, nisi hic: nullius est creatura, nisi Filii Dei. Idcirco dixit: Hoc est corpus meum: mea enim, et non alterius, est creatura terrae. Omnes enim post terram geniti sunt, corpus a me accipientes; ego vero ante terram, a nullo hanc accipiens: ex hac corpus, id est, ex mea creatura accepi, sumens carnem. Ex meo igitur propono vobis charisma. Ex terra vobis panis ad alendum exstitit: terra vero creatura mea [Col. 0349B] est: ex terra similiter exstitit corpus, et haec mea massa. Ex unione igitur, qua unitus sum, sanctus cum terreno, do panem et vinum, jubens esse corpus meum et sanguinem.«

III. »Etenim si Abraham, aut alius quispiam ex justis ac sanctis dixisset: Caro mea est cibus, et sanguis meus potus, valde mentiri ausus esset, aut si dixisset, hoc est corpus meum, hic est sanguis meus: non enim hoc ipsius, sed alterius esset substantia, neque manducata vitam manducantibus praeberet. Siquidem quod non habet verbum vivens unitum cum corpore, quod fuit terrenum, ad aeternam vitam edentes non adduceret. Christus ergo proprium corpus et sanguinem dedit credentibus, immisso eis vitali pharmaco [Col. 0349C] divinitatis. Deinde subjungit: , . Id est: cum igitur eam, quae caro est, vocat panem, et eum, qui sanguis, vocat vinum; docuit nos convenienter rationi, ex terra esse corpus similiter et panem, et unius generis substantiam in corpore et pane.

IV. »Caeterum panis communis ex terrae cultura elaboratus, etsi caro quaedam terrae est, tamen vitam aeternam praebere non promittit, sed breve solatium praebentibus tribuit, cito eo extincto sine divino spiritu. Panis vero in beata Christi terra virtute divinitatis unitae confectus, solo gustu immortalitatem homini affert. Mysticus enim panis cum benedictionem patris habeat inseparabilem, illam dico, quae in [Col. 0349D] corpore et sanguine ejus facta est, unit comedentem corpus Christi, eumque membra Christi efficit. Ut enim charta vim, quam per litteras magistri accepit, discipulo tradit, et per eam cum magistro illum unit: sic corpus quod ille panis mysticus est, et sanguis, [Col. 0350A] qui illud vinum, immortalitatem intemereratae divinitatis participanti tribuunt , id est, e suo, sive ex se ipsis; et per eam ad mansionem incorruptibilem creatoris reducunt. Caro enim Salvatoris manducata non corrumpitur [(1) 182Kb] nec sanguis hic potatus consumitur: quin potius qui edit, ad incrementum virium venit; qui vero editur, consumi non potest: quia omnis consumptio ratione quadam naturae cognata est.«

Hoc ipsum fragmentum indefessus et doctissimus D. Pater Dominicus Schrammius in tomo VI Analysis operum SS. patrum et scriptorum ecclesiasticorum typis Augustanis 1784, a pag. 418-420, reimprimi curavit, omissis tamen Gallandianis notis ex [Col. 0350B] Allatio, Zacharia Cretensi et Lequienio depromptis. Caeterum optandum esset, ut integrum Macarii Magnetis Apocriticorum opus publici aliquando juris fieret; sperandum quippe esset, ex scriptoris vetustissimi documentis fidei orthodoxae atque disciplinae ecclesiasticae lucem magnam fore adfundendam. Elapso equidem saeculo cl. Albertinus et hoc opus vellicavit, ipsiusque auctoris aetatem et veritatem inficiatus est [(2) 1Kb] his verbis: »Verum, inquit, ad populum phaleras. Quis enim veterum, immo etiam recentiorum per novem aut decem saecula Magnetis hujus, vel quoad nomen tantum meminerit? Fictitius prorsus auctor est, aut saltem novus aliquis ac nuperus Graeculus, cujus scriptorum certitudo tota est [Col. 0350C] penes Turrianum exigui judicii virum, fideique valde suspectae. Et audent adversarii absque verecundia ejusmodi quisquilias pro veterum monumentis in medium adducere. Prob Dei atque hominum fidem.« Verum quam temerarium fuerit Albertini hac de re judicium, et perdoctus Caveus observat, et ex hucusque dictis abunde constat [(3) 1Kb] .



[OPERA OMNIA ARNOBII AFRI.]




[Col. 0349]
DE ARNOBIO AFRO NOTITIA HISTORICA.



SYNOPSIS.

    [Col. 0349D] I. Arnobius Siccae in Africa rhetor clarus sub Diocletiano. Ethnicae superstitioni addictus, divinitus ad christianam religionem vocatur.
    [Col. 0350D] II. Locus hieronymianus de Arnobio expenditur.
    III. Quo tempore libros VII adversus gentes conscripserit, [Col. 0351A] inquiritur. Id vero contigisse anno CCCIV aut insequente, ex ipso auctore ostenditur.
    IV. Operis arnobiani pretium exponitur. Multo luculentius ethnicam superstitionem impugnasse, quam christianam veritatem docuisse auctor existimatur.
    V. De praecipuis operis editionibus. Praestantior Lugduno-Batava, quae tamen naevis mendisque haud caret. Quid operae in nostram adornandam collatum.


I. Discimus ab Hieronymo (Hieron., de Vir. illustr., cap. LXXIX), Arnobium Siccae, quae Africae mediterraneae urbs erat, sub Diocletiano principe florentissime rhetoricam docuisse: quo quidem tempore idolorum cultui se fuisse addictum ipsemet deplorat his verbis: »Venerabar, o caecitas, nuper simulacra . . . . [Col. 0351B] Nunc doctore tanto (Christo) in vias veritatis inductus, omnia ista quae sint, scio: digna de dignis sentio (Arnob., adv. Gent., lib. I, cap. 13).« Quomodo autem acciderit ut Christianam religionem amplecteretur, idem Hieronymus alibi sic tradit: »Arnobius rhetor clarus in Africa . . ., cum in civitate Siccae ad declamandum juvenes erudiret, et adhuc ethnicus ad credulitatem somniis compelleretur, neque ab episcopo impetraret fidem quam semper impugnaverat, elucubravit adversus pristinam religionem luculentissimos libros; et tandem velut quibusdam obsidibus pietatis foedus impetravit (Hieron., in Chron. ad ann. MMCCCXLII, pag. 181). Tanto igitur lumine donatus fuit Arnobius, quin et somniis divinitus immissis adeo [Col. 0351C] perculsus, ut pristinam impietatem ejurarit verumque Dei cultum fuerit amplexus. Docet enim ille, Christum »non per vana insomnia, sed per purae speciem simplicitatis apparere (Arnob., adv. Gent., lib. I, cap. XVI), adhuc suo tempore consuevisse: expertus id nimirum, inquit Dodwellus, ipsemet scripsit auctor: ut propterea vere dixerit se ab ipso Christo »doctore tanto in vias veritatis fuisse inductum (Dodw., Dissert. Iren. II, § 57, pag. 199).« Quid autem posthac egerit Arnobius, quove anno e vivis excesserit, plane incompertum habemus.

II. Neque vero ex Hieronymi verbis modo recitatis quisquam arguat, ad annum saltem CCCXXVI, vitam produxisse auctorem nostrum, propterea scilicet quod illa proxime scripserit sanctus Doctor post notata [Col. 0351D] Constantini vicennalia, eodem Christi anno CCCXXVI celebrata: siquidem ex iisdem verbis Hieronymianis colligendum esset, eo ipso anno conversum fuisse ad Christi fidem Arnobium, adeoque paulo ante suos conscripsisse libros adversus gentes, quibus velut quibusdam obsidibus pietatis foedus impetrarit: cum contra manifestum sit ex eodem Arnobio, ut mox videbimus, neque obscure praeterea ex ipso Hieronymo appareat (Hieron., de Vir. ill., loc. cit.), eos libros imperante Diocletiano fuisse ab auctore perscriptos. Quo igitur Hieronymus sibi constet, observandum interest cum viro doctissimo (Nourr., Appar. ad Bibl. patrum, tom. II, pag. 283), eo Chronici Eusebiani loco non indicasse veram Arnobii aetatem doctorem maximum. Nam in Chronico post notata ab Eusebio [Col. 0352A] Constantini vicennalia, ipse Hieronymus statim subdit: »Huc usque historiam scribit Eusebius, Pamphili martyris contubernalis, cui nos ista subjecimus.« Tum continenter: Arnobius, inquit, rhetor, etc. Ne igitur Eusebii narratio abrumperetur, Hieronymus verba de Arnobio, cujus nulla mentio apud illum episcopum caesariensem, superioribus Eusebianis suffecerit: cum jam postea suam de eodem scriptore sententiam in proprio de Viris illustribus opere manifestam ediderit.

III. Jam vero propius inspiciendum, quo demum tempore Arnobius libros VII adversus gentes conscripserit. In ejus itaque opere tres notationes comparent, quarum duae chronologicae, tertia vero historica; ex quibus quod quaerimus, definiri, utcumque valeat. [Col. 0352B] Et primum quidem sic loquitur auctor: »Trecenti sunt anni ferme, minus vel plus aliquid, ex quo coepimus esse christiani, et terrarum in orbe censeri« (Arnob., lib. I adv. Gent., cap. 6). Ubi trecenti anni, ut cum Dodwello loquamur (Dodw., Dissert. II Iren., § 56, pag. 197), si a XLII Augusti pro illorum temporum chronologia supputentur, desinent in annum aerae vulgaris CCXCVIII. Deinceps vero Arnobiana isthaec nobis occurrunt: »Aetatis urbs Roma cujus esse in annalibus indicitur? Annos ducit quinquaginta et mille, aut non multum ab his minus« (Arnob., lib. II, cap. 34). Anno autem Urbis conditae ML juxta putationem varronianam respondet aerae vulgaris anno CCXCVII juxta capitolinam vero incidit in annum Christi [Col. 0352C] CCXCVIII, ut proinde huc usque fere sibi concors videatur auctor. At cum priore in loco addat, minus vel plus aliquid; in posteriore autem, aut non multum ab his minus: hinc dubitatio suboritur, num utrobique calculos accurate posuerit.

Posthabito itaque utroque charactere chronologico, ad alium historicum qui certior esse videtur, propterea recurrendum. Sic igitur prosequitur auctor: »Nostra quidem scripta cur ignibus meruerunt dari? cur immaniter conventicula dirui (Id., lib. IV, cap. 18)? Quae sane verba scripserit Arnobius post annum CCCIII, quo Diocletiani persecutio saevire coepit. »Tunc enim, inquit Eusebius, Aedes sacras solo aequari ac funditus subverti, sacros divinarum Scripturarum libros in medio foro concremari, oculis nostris vidimus [Col. 0352D] (Euseb., Hist. eccles., lib. VIII, cap. 8).« Atque hanc veriorem sententiam de tempore quo scribebat Arnobius, primus omnium amplexus est Baronius (Baron., ad ann. 302, § 17), quem deinde sunt assectati Dodwellus (Dodw., loc. cit.), Pagius (Pag., ad ann. 302, § 15) aliique, licet eam quodammodo infirmare aggressus sit Tillemontius (Tillem., Mem., tom. IV, pag. 767, not.). Quamvis autem in hoc postremo loco certius loqui videatur Arnobius, non est tamen cur illum censeamus cum nonnullis viris eruditis, in suis reliquis putationibus haud sibi constare. Neque enim demum uno calami ductu integros septem suos libros exaraverit auctor. Adeoque duos priores perscribens, annos Urbis conditae primum; deinde vero annos aerae christianae, plus aliquid, aut [Col. 0353A] non multo minus probe putarit: accedens autem ad librum IV, quo tervebat diocletiana persecutio, no tis certioribus scriptionis suae tempus nobis prodiderit. Quibus positis, anno demum CCCIV, aut forte insequente, integrum suum opus Arnobius perfecisse videtur.

IV. Nunc vero de operis Arnobiani pretio loqui placet cum viro erudito, in hanc ferme sententiam edisserente: »Reconditae hoc sapientiae promptuarium quo insana gentium religio exploditur, vera confirmatur, omni laude majus est. Quis enim eloquentiae nervos, rationum pondera, exquisitas sententias cum pervolvit, non abripitur in amorem et desiderium tanti auctoris? Ubique triumphat florentissima ejus dictio, atque ipsi adeo gentiles suo jugulantur [Col. 0353B] gladio. Calamus ille simul omnes tacentes gentilium deos perfodit, confecit. Verbo, Arnobius Afer adversus gentes, abstrusae eruditionis auctor, subtilis, disertus, ingenio et facundia praestans, ethnicismi debellator fortissimus« (Praefat. ad Arnob., edit. Lugd. Bat., 1651). Haec ille.

Quando quidem vero Arnobius in suis septem libris conscribendis duplex sibi pensum absolvendum proposuerit, nimirum ut et falsam gentilium et veram christianorum esse religionem evinceret: multo luculentius ethnicae superstitionis impietatem impugnasse, quam christianae fidei veritatem ostendisse visus est. Hinc sanctus Hieronymus: »Ego,« inquit (Hieron., epist. LXII, al. LXXVI, ad Tranquill., § 2), [Col. 0353C] »Origenem propter eruditionem sic interdum legendum arbitror, quomodo Tertullianum, Novatum, Arnobium, Apollinarium et nonnullos ecclesiasticos scriptores, graecos pariter et latinos; ut bona eorum eligamus, vitemusque contraria, juxta Apostolum dicentem: Omnia probate; quod bonum est, tenete (I Thess., V, 21).« Caeterum non adeo incomperta fuerunt Arnobio christianae religionis mysteria, quin recte de summis fidei capitibus disputarit; ut adversus nonnullos morosiores homines luculenter demonstrarunt viri doctissimi, Nourryus (Nourr., Appar. ad Bibl. patrum, tom. II, pag. 290, 296 et seq.), Maranus (Maran., Divin. D. N. J. C., lib. III, cap. 4, § 5, et lib. IV, cap. 22, § 1, pag. 326, 534), alii quos proinde consulere operae pretium fuerit.

[Col. 0353D] V. Sed ut de auctore demum ejusque opere sermonem concludamus, ex uno superstite ms. codice bibliothecae vaticanae, octingentis et amplius abhinc annis eleganti charactere exarato; qui postea in regiam bibliothecam parisiensem transiit, curis Fausti Sabaei prodiit operis Arnobiani princeps romana editio anno 1542. Hanc vero insecutae sunt complures, virorum eruditorum, Canteri, Ursini, Elmenhorstii, Stewechii, Heraldi aliorumque studio expolitae. Omnium emendatissima existimatur, quae Lugduni Batavorum, anno 1651, ex recensione viri celeberrimi evulgata est, adjectis praeterea integris omnium commentariis: ad quam postmodum exacta fuit parisiensis anni 1666. Priorii et selectis aliorum notis adornata, operibusque Cypriani subjecta. Quamvis [Col. 0354A] autem editio Lugduno-Batava reliquis enimvero praestantior jure habeatur, haud paucis tamen naevis typothetarum vitio laborat, quin et alicubi verba integra penitus omissa in ea deprehendas; quibus proinde mendis aliisque adhuc gravioribus scatet, quae illam expressit parisiensis.

Ductore itaque potissimum Nourryo v. cl. qui libris arnobianis emaculandis illustrandisque operae plurimum contulit (Nourr., Appar. ad Bibl. patrum, tom. II, pag. 257-570), editioni nostrae perpoliendae incubuimus, selectioribus eruditorum notis ad Arnobii textum imprimis emendandum comparatis, nostras qualescumque intexentes. Deinde quo auctoris lectio utilior in posterum contingeret, simulque taedium lectorum [Col. 0354B] ac laborem allevaremus, arnobianos libros qui hactenus conjuncto continuatoque sermone prodierunt, nunc primum in capita seu sectiones distribuimus; quarum analysim praeterea in indice operi adjecto subjecimus.---Hactenus Gallandius. Sed jam de singulis editionibus cum Schoennemann videamus.



SAECULO DECIMO SEXTO.



1543.

Romae apud Franc. Priscianen. Florentinum, in-fo. Arnobii Disputationum adversus gentes libri octo, nunc primum in lucem editi.---In fine: Romae in aedibus Francisci Priscianensis, MDXLII.

Princeps haec Arnobii editio debetur Fausto Sabaeo [Col. 0354C] Brixiano, bibliothecae vaticanae tunc temporis custode, homine erudito et insigni imprimis versificatore, qui Francisco I, Gallorum regi, eam inscripsit epistola data Romae et bibl. palatina, kalend. septembris MDXLIII. Ex hac nonnulla delibare in lectorum commodum juvat. Intelleximus enim a multis quidem de hac editione verba esse facta, ipsam autem paucissimis tantum visam, quod variis passim erroribus ansam dedit. Praecipuum, quod cuiquam animadversatione dignum videri possit, profecto hoc est, quod jure belli suum esse Arnobium dicit, quem scilicet e media barbarie non sine dispendio et discrimine eripuerit. Quae si attentius aliquando perpendas et ea simul memoria reputes, quae de vita rebusque nostri tradita legimus, id innuere velle videtur, se Arnobii [Col. 0354D] aliquemcumque unicum, ut postea apparuit, codicem in terris remotis, forte in germanicis vel belgicis oris deprehendisse ac in vaticanam bibl. intulisse. Nam quod ad primam hujus conjecturae partem attinet, saepius in versiculis suis populos truces et feros, mediamque barbariem crepat, unde summo cum discrimine et labore et suis adeo sumptibus codices antiquos protulerit, quorum exquirendorum causa a Leone papa et ejus deinceps successoribus missus esset. Eumdem autem in vaticanam ab eo fuisse repositum, tum officii, quod ipsi incumbebat, rationes suadent, tum vero expressis Fulvii Ursini, ipsius quoque Arnobii editoris, verbis, epistola ante romanam alteram ad Gregorium XIII dedicatione inspersis, confirmatur, quibus Arnobium primum e vaticana bibl. [Col. 0355A] in lucem prodiisse testatur. Jam fuit aliquando Ludovici Carrionis haec opinio [(1) 1Kb] , omnium deinceps doctorum hominum assensu comprobata, codicem Arnobii, qui in bibliotheca regia parisiensi extat, eum ipsum esse, ex quo Sabaeum eum luci daret, quod, quae sit in romana prima librorum illorum publicatione paginarum aliquot in alienum locum transpositio, tandem hoc in libro esse constet. Unde suspicatur codicem hunc una cum textu typis per Priscianensem ex scripto Francisco oblatum fuisse. Quod si recte ille conjecisse putandus est, ut probabile sit quoque hoc, quod alterius romanae curator Fulv. Ursinus codicis, quo uteretur, mentionem nullam facit; jussu pontificis Pauli III hoc factum esse oportet. Certe codex [Col. 0355B] regius ex omni inde tempore pro unico habitus, et tamquam tutissima critices arnobianae regula, dignus judicatus est, qui iterum atque iterum a viris doctis excuteretur. Sed ad Sabaeum redeamus. Is igitur ita epistolam nuncupatoriam exorditur: »Jamdudum bonarum artium studiosi, qui me non vulgari amore prosequuntur, quotidianis expostulationibus et pene convicio infestarunt, quod cum studio litterarum et credulitati nostrae divinae suffragari possem et deberem, in dies moras moris connecterem. In causa erat, quod Arnobium pristinae religionis---eversorem supprimerem et mihi vindicarem. Contra ego inferebam ipsum variis et multiplicibus mendis atque erroribus refertissimum, et multum mutatum ab illo qui fuerat quondam ora doctorum hominum subterfugere [Col. 0355C] et rubore suffundi. Tum illi---omnem operam et studium in unum convenientes adhibuere, ut---integer et abstersus---in publicum prodiret: et quia ejus curatio in longum protrahebatur (difficile enim erat multos diversis negotiis praepeditos ad horam praescriptam invenire et convenire), Hieronymus Ferrarius et Franciscus Priscianensis, viri doctissimi et ingenii et judicii perspicacissimi, emendandi et imprimendi Arnobium provinciam susceperunt; et ita feliciter sunt assecuti, ut illum a variis et enormibus vitiis atque erroribus vindicarint: tum elegantibus et pulcherrimis typis impressum in stadium produxerint, me vero a calumniis et molestiis absolverint.« Haec ille. Ex quibus facile unusquisque [Col. 0355D] componere potest, quae diversa et sibi repugnantia passim a diversis scripta de hac editione inveniet, quibusque refellendis operam navare nec vacat nec lubet. Hoc addamus, editionem hanc typorum et chartae elegantia esse splendidissimam. Unde omnino miramur cum purpurato Brixiae litteratae auctore (t. II, p. 192), hominem cui nil frequentius in ore, quam: Langueo et esurio [(2) 1Kb] , sumptus ad amplam eam nitidamque editionem suppeditare potuisse. Hoc enim diserte [Col. 0356A] affirmatur in privilegio a Paulo III, ipsi concesso et aliquot a limine paginis impresso, in quo typothetae errore accidit, ut anni nota falso MDLXII loco XLII (Pontificatus Pauli anno octavo) exscriberetur. Hujus editionis exemplaria tria, unum cum emendationibus et variis lectionibus manu Jac. Dalechampii exaratis, alterum cum notis et emendationibus a Nic. Rigaltio exscriptis, tertium cum glossario Francisci Pithoei et indice rerum et verborum, necnon restitutionibus et conjecturis marginalibus Jo. Passeratii mss. extant in biblioth. regia parisiensi. Vide Cat., t. I, p. 367.



1546.

[Col. 0356B] Basileae, apud Frobenium, in-8o, Arnobii Disp. adversus gentes libri VIII, nunc demum sic accurati ut ab eruditis sine ulla offensatione et cum majore lectionis operae pretio cognosci possint. Accessit index eorum, quae notatu digna sunt. Sigismundus Gelenius in epistola nuncupatoria ad Gilbertum Cognatum canonicum nazoretensem, postquam comparationem inter Lactantium et Arnobium instituerat: »Sed hanc censuram, pergit, criticis relinquimus, nobis nihil sumpsimus nisi castigationis laborem. Nam Romani ut candoris in communicando, in transcribendo fidei laudem promerentur, ita negari non potest nullum eos adhibuisse in legendis priscis characteribus exercitatum: quo saepissime factum est, ut non tam sinceram lectionem, quam ejus vestigia prodiderint, [Col. 0356C] per quae vix pedetentim ad veritatem evadere potuimus. Fateberis nos non vana jactare, si in uno quovis ternione periculum facere libuerit; nostra haec editio planior sit an illa altera. Est enim ingens discrimen et quantum non facile credas nisi illa pergustata.«---Praeter indicem in titulo laudatum accessit etiam indiculus auctorum ab Arnobio laudatorum.



1560.

Basileae, apud Hieron. Froben., in-8o, D. Arnobii Afri commentarii in omnes psalmos, ex emendatione Desiderii Erasmi. Accedunt ejusdem Arnobii libri VIII Disputationum adversus gentes, ex recensione Sigismundi [Col. 0356D] Gelenii. Cat. de la Bibl. Roy., t. I, p. 367.



1580.

Parisiis, apud Mich. Julianum, in-folio: »Arnobii libri octo a Sigismundo Gelenio primum, dein a R. Laurentio castigatiores emissi, cum Tertulliano. R. Laur. de la Barre. Praecipua hujus editionis dos sunt argumenta unicuique libro praefixa, marginalia deinde, et index rerum memorabilium. Qua ratione textum reformaverit, cum ipse plane sileat, nisi sedulo comparaveris cum Geleniana, vix dicas. Scholia autem textui subjecta non magni sunt pretii.



1582.

Antuerpiae, ex officina Christ. Plantini: Arnobii D. adversus gentes libri septem, recogniti et aucti. Ex [Col. 0357A] bibliotheca Theodori Canteri ultrajectini, cujus etiam notae adjectae sunt.

Cum aeque ac Gelenius codicibus manuscriptis destitutus, solo ingenio nitendum sibi intelligeret Canterus, partem fide romani codicis (editionis primae) quem ad instar ms. sibi fuisse et praeclara veteris Scripturae vestigia continuisse contendit, partim etiam Clementis Alexandrini, a quo multa nostrum ad verba desumpsisse ostenditur, auxilio fultus, quidquid praestitum est, hac editione effecit. »Nullas autem, inquit, conjecturas, quamvis veras et certas textui inseruimus, sed quidquid a nobis mutatum et additum fuit, auctoritate et fide romani codicis factum est. Verum ubi melius, quod substituerimus, non habebamus, secuti sumus lectionem Gelenii [Col. 0357B] (qui nimium quantum sibi in hoc auctore emendando indulsit homo alioquin doctissimus et de re litteraria optime meritus), quamvis interdum falsam et veri vestigiis procul remotam. Et quamplurimis in locis (quod praefiscine dixerim), subdola illius et adulterina lectione rejecta, veram ac genuinam scripturam reposuimus.« Utinam vero eventum habuisset quod de futuro suo in hunc auctorem studio pollicitus erat [(1) 1Kb] , se amplissimum in Arnobium commentarium adornaturum. Nemini profecto Salmasiani desiderium fuisset excitatum. Nam quas in praesenti addidit notas, eae non nisi emendationum rationem reddunt aut Clementis Alexandrini locis comparandis inserviunt. Haud raro autem ad Jos. [Col. 0357C] Scaligeri, Turnebi, Lipsii et Mureti conjecturas Canterus provocat. Inscripsit ille Arnobium Valenti Guellio Pimpontio, in curia parisiensi senatori, epistola data Ultrajecti, idib. novemb. 1581. Postremo nec praetereundum erit, quod in capita seu sectiones certas textum editor partitus sit, a quo praeclaro sane instituto nescio, qui factum sit, ut insecuti editores rursus defecerint.



1583.

Romae, ex typographia Dominici Basae, in-4o; Arnobii disputationum adversus gentes libri septem.---M. Minucii Felicis Octavius. Romana editio posterior et emenatior.

Difficile est, de Ursini opera verba facere et verbis [Col. 0357D] ipsius non uti. Itaque nimii videri malumus, quam chartae parcimonia committere, ut scitu dignum aliquid omittatur.

Accipe ergo: »Quadragesimus agitur annus, inquit, ex quo pius hic scriptor e bibliotheca S. P. vaticana in lucem primum prodiit, non eo quo diu latuerat situ, et squalore deformis, sed ab innumeris pene sordibus, quibus squalebat, doctorum virorum industria perpurgatus. Qui cum ingenio et eruditione, quantum [Col. 0358A] illis temporibus potuerunt, infinitas prope maculas ex eo scriptore sustulissent [(1) 1Kb] totum plane corpus suo nitori restituere nequiverunt. Itaque Romae edito jam libro, et in manus hominum pervulgato, aggressi sunt, non Itali tantum, qui tunc permulti et judicii et ingenii acumine florebant: sed Transalpini etiam homines Arnobium adhibita diligentiore cura perpolire. Atque ex Italis quidem, ut reliquis nominandis supersedeamus, unus maxime, idemque post vulgatum exemplar primus, Joannes Baptista Sighicellus Bononiensis, qui postea episcopus faventinus a Pio IV. P. M. factus est, multa sane, quae non vulgarem eruditionem, nec mediocre ingenium, desiderabant, in hoc scriptore correxit, restituit ac prope desperata sanavit. Sed dum Cinnae Smyrnam imitatus, nunquam, [Col. 0358B] ut aiunt, manum de tabula, nihilque minus quam de pervulgandis emendationibus cogitaret, suum interim Germani ediderunt Arnobium. In quo si pro omnibus suis in Romanos salibus et conviciis, eadem ipsi fide in transcribendo exemplari, eademque in emendando religione, qua Romani usi sunt, versati essent, majorem sine dubio gratiam a studiosis omnibus iniissent. Nunc autem, dum quodlibet, quod ipsi corruptum opinantur pro libitu suo et arbitrio addendo, tollendo, mutando, ut aliquem sensum eliciant, corrigere sibi fas esse putant, tam multa in Arnobio immutarunt, ut infinitis locis ne vestigium quidem antiquae lectionis sit relictum. Hoc incommodum Petrus Ciacconius, Hispanus, homo magni [Col. 0358C] ingenii doctrinaeque judicio excultae, cum animadvertisset in Arnobio, coepissetque auctore summo viro Antonio Carafa cardinale, sacrorum veterum scriptorum omni ratione perpoliendorum percupido, Accuratius undique edita A. exemplaria conferre eaque docte pariter et ingeniose corrigere, institutum opus eo deduxerat, ut multis et quidem praeclaris correctionibus industria sua illustratum brevi editurus fuisset Arnobium. Sed absoluta fere, jam nondum autem perpolita libri emendatione, importuna morte ereptus, eidem, a quo totus pendebat, clarissimo viro, correctiones hujusmodi, si ei videretur, publicandas testamento reliquit.« Hic itaque perpoliendi atque pervulgandi provinciam Ursino credidit, qui eorum, [Col. 0358D] quos modo ex eo nominavimus, aliorumque doctorum hominum emendationibus, quae in Arnobium variis locis dispersae circumferebantur, in unum collectis, diligenterque examinatis, eas tantum ex his in textum recepisse, se affirmat, quae et multorum judicio probatae et sine ulla controversa verae visae essent. Quae item non ita certae videbantur, ut tuto admitti possent, eas suis distinctas numeris, in oris paginarum notandas curavit, notis simul, si quae erant ad conjecturas, confirmandas adscriptae, additis. His omnibus de suo etiam nonnulla, obiter inter legendum animadversa adjecit. Denique ex Ursino [Col. 0359A] discimus, eodem pene tempore, quo in Germania octavus Arnobii liber suo auctori restitutus erat, eamdem fraudem sensisse Sirletum cardin.; ejusque adeo persuasione factum est, ut primum in Italia hac editione Minucii Octavius ederetur.



1586.

Antuerpiae [ex off. Christ. Plant.] in 8o; Arnobii libri septem cum Godescalci Stewechii electis. Hanc primam Stewechii editionem ipse non vidi, neque memoratam in catalogo aliquo inveni, sed sponsore Fabricio [(1) 1Kb] cito, cui praefationes Stewechii, editioni anni 1604 insertae quodammodo fidem facere videntur. Nam duplex ibi comparet epistola nuncupatoria, et ad lectorem admonitio. Ac illis quidem, quae electis [Col. 0359B] praemissae sunt, annus subscriptus est 1586; epistola autem dedicatoria, textui praefixa, data est 1587, praefatio ad lectorem anni nota caret, sed dicit ibi, »parum abfuisse, quin electa ex ingeniolo suo tantummodo nata, juvando Arnobio, ante biennium seorsum publicasset, verum Franciscum Modium dissuasisse, ejusque adeo opera effectum esse, ut textum quoque corrigere et restituere sibi licuerit.« Quae quorsum referenda sint, non satis capio. Contra plerique, quibus de editionibus Arnobii sermo fuit, inter quos diligentissimus Nurrius [(2) 1Kb] , de ea prorsus silent, et repugnare videtur, quae editioni antuerpiensi anno 1604 praefixa est approbatio, qua non denuo typis tradi; sed jam demum mandari Arnobius dicitur [(3) 1Kb] . Quocirca quamquam definire nihil jam [Col. 0359C] ausim, fateor tamen me in eam sententiam magis proclivem, ut ante annum 1604 Stewechii Arnobium non impressum esse dicam. Cui etiam Auberti Miraei auctoritas accedit, qui pro explorato scribit [(4) 1Kb] , Arnobii libros VII cum notis Theodori Canteri Plantinum et cum notis Godesc. Stewechii Trognaesium 1604, Antuerpiae excudisse.



1597.

Genevae editionem Heraldi laudat Magna Bibl. [Col. 0360A] Ecclesiastica coloniensis, sed fidem haud praestare ausim.



1598.

Lugd.-Bat. ex off. Io. Balduini.---Io. Meursii Criticus arnobianus tributus in libros septem. Item Hypocriticus Minutianus et Excerpta ms. regii parisiensis, in queis Arnobius adversus Gentes et Minucius sexcenta amplius locis, alii scriptores varie castigantur.

Quamquam negari sine invidia nequit, praeclarum ingenii acumen, et quod ex omnimoda doctrinae copia effloruit et quasi redundavit, hoc schediasmate Meursium ostendisse, ad Arnobium tamen et Minucium non magis illud quam ad omnem antiquitatem et scriptores valde multos pertinere recte censebitur. [Col. 0360B] Quotiescumque enim illos attigit mirifice callidum detegendis et persanandis vulneribus se praebuit, multa acute vidit, ad quae superiores editores omnino caecutiebant, multa menda levissima medela sustulit: sed multo largius haec quibuscumque aliis scriptoribus quam Arnobio et Minucio ab eo sunt praestita. Ac initio, inquit, nihil annotare erat decretum soli auctoris valetudini curandae intento, non potui tamen mihi temperare, quin aliquoties, loci potissimum alterius emendandi occasione invitatus, excurrerem; in quibus omnibus ut nihil alieni sibi vindicaret nec aliorum emendationibus adducendis vel erratis refellendis tempus tereret, sed sua simpliciter proponeret; caute ac graviter studuit. Porro, quidquid in Arnobio praestitit, id omne ab ingenio neque a libris veteribus profectum [Col. 0360C] esse vel non affirmanti puto tribuisses, sed miraberis fortasse, tam raram in iis regionibus fuisse editionem primam, ut se optare Meursius dicat, ut plures Canterus romani codicis variantes repraesentasset, quod plura investigandi occasionem praebiturum fuisset. Quod superest, accesserunt operi huic appendicis loco excerpta exemplaris regii manuscripti ex libro Josephi Scaligeri, quem olim Lutetiae cum regio exemplari manuscripto contulerat. Singulis judicium suum, subinde etiam animadversationes prolixiores apposuit. Universe, vidi, inquit, hac collatione plura loca utiliter augeri, meas conjecturas aliquot probari, non paucas item novas inveniendi ansam dari: quamvis re vera saepenumero pro thesauro, quem speraram, carbones offenderim, et merum sterquilinium: [Col. 0360D] e quo tamen, nisi me egregie judicium fallit, aliquas, ut ita dicam, gemmalas elicui. Caeterum haec excerpta inscripta sunt Petro Scriverio amico, ut ipse declarat, dilectissimo, de cujus Anticritico, quae Hadrianus Bailletus (De Antiscriptoribus, tom. II, pag. 299), memoriae prodidit, fabulis accensere nemo dubitet.



SAECULO DECIMO SEPTIMO.



1603.

Hanoviae, in-8o: Arnobius . . . . . cum notis Geverhardi Elmenhorstii, ad illustrem virum Josephum Scaligerum, eruditorum suae aetatis facile principem.

Ita Fabricius (in Delectu, pag. 226) et ex eo Maggna [Col. 0361A] Bibl. Eccles. proferunt primam Elmenhorstii. Nurrius eam manibus versavit.

Paris, in-8o: Arnobius . . . . . . cum observationibus Def. Heraldi. Citat Fabricius l. l. an recte, dubito.



1604.

Antverpiae, apud Joach. Trognaesium, in-8o: Arnobius . . . . cum Godescalci Stewechii Electis. Confer quae supra ad annum 1586 dicta sunt. Iteratam Stewechius operam Arnobio suo impendit, Electis primum conscribendis, in quo negotio solo ingenio se confisum esse fatetur; deinde cum codicis ms. variantes lectiones a Francisco Modio ipsi essent suppeditatae, quibus denuo laborem jam absolutum aggressus, non solum electa meliora fecit, sed ipsum quoque Arnobii textum infinitis locis se interpolasse, [Col. 0361B] correxisse, et soepe numero lacunis magni momenti suppletes auxisse affirmat. De codice hoc sententiam nostram suo loco proferemus. Quod Electa attinet, (nam de his audiamus oportet, antequam de ipsa textus recensione dicendi locus erit), ideo hoc nomine appellare visum esse inquit, quod e plurimis, quae depravata, quae obscura hic reperiret, elegerit sibi ex ingenio et membraneis codicibus vel emendanda vel illustranda; id quod plerumque et tantum non ubique ex antiqui romanorum sermonis usu ac proprietate, nec non ritibus apud priscos solemnibus haud sinistre profecto ipsi cessit, etc. quemadmodum plurimum in Varrone ad Arnobium illustrandum est praesidii, ita haec Stewechii Electa egregium, meo [Col. 0361C] judicio, Varroni atque omni sermonis priori doctrinae adjumentum afferunt. Quam in rem non parum etiam syllabus contentorum praemissus conducit. Sed neque ex his, neque ex ipsa, quam manibus teneo, editione satis mihi liquere faeteor, quo pacto textum ad suas aliorumve conjecturas refinxerit. Is certe, quem ed. Trognaesiana (1604) sistit, ab Ursiniano haud magnopere differt; eo saepius autem Stewechii lectiones in margine laudat, ita non numquam, ut nescias, an diversa aliqua a Stewechii recensione per hos typographos data sit. Quod si praecipitantius paulo a nobis divinatum fuerit vereque editio Antwerpiana anno 1604 ad ipsius Stewechii descriptionem expressa sit; laudabis fortasse hominis verecundiam, qui margines libri emendationibus et conjecturis opplere maluerit, [Col. 0361D] quam vel certissimam in seriem recipere. Nunc vero is ipsum textum interpolavisse, correxisse et integriorem dedisse dici possit, videant alii. Quamquam enim in eadem, unde praecedentia adduximus, praefatione de sua in textu adornando opera prae se ferat, se summo candore, suis ubique locis, atque adeo, ipsi quoque margini nomina eorum adscripsisse, qui ante ipsum manus auxiliatrices Arnobio porrexissent, idemque se facturum fuisse in iis, quae Ursiana profert, nisi hic omnia, sua aliena miscuisset: haec tamen circa lectionis varietatem sedulitate non ipsius textus sospitator sibi videri poterat.



1605.

Parisiis, apud Marcum Orry, via Jacobea, ad insigne Leonis salientis, in-8o: Arnobii . . . . . Libri septem.---M. [Col. 0362A] Minucii Felicis Octavius. Editio nova, ad editionem romanam expressa, quibusdam tamen in locis e ms. reg. aucta et emendata. Desiderii Heraldi ad Arnobii libros VII animadversiones et castigationes.

Romanam intellige novissimam, quae, quanto plures veteres lectiones restituit, tanto praestantior ipsi visa est ac saepius laudata. Quo factum est, ut nonnullis etiam in locis, ubi illa Gelenium secuta esset, eam desereret et vel Canteri sententiam amplecteretur vel de suo quaedam inferret. De singulis in animadversionibus, sed paucissimis verbis, judicium tulit, reliquae vel sensu declarando vel rebus omnigenis illustrandis serviunt. In quibus ut varia sunt ex omni antiquitatis doctrina deprompta nequaquam vero quod deceret, quodve alienum esset vel tritum, [Col. 0362B] oblitus est. Egregio quoque instituto factum est, ut textus Arnobii seorsim cum indice rerum peculiari, deinde animadversiones Heraldi et ipsae cum indicibus et auctorum, qui varie illustrantur vel emendantur, et rerum exhiberentur. Denique notari meretur et hoc, quod animi causa opera haec instituta sit et intra duorum mensium spatium ad finem perducta; item quod epistola dedicatoria, quae omnino praefationis locum sustinet, data sit Lutetiae Paris, kal. mart. MDCV, ut adeo vix probabile videatur, ante hunc annum Heraldi operam esse evulgatam.



1610.

Hamburgi, in-folio: Arnobii . . . . . l. VII. Gebhart. Elmenhorstius collatis diversis codicibus recensuit et observationibus (sic) illustravit.

[Col. 0362C] Elmenhorstius lectori: »Ut instituti nostri ratio tibi constare possit, scito me in hac nova Arnobii editione recensenda praecipue usum codice vetusto Francisci Sabaei Brixiani, Romae anno 1542 impresso. Ubi is corruptus aut mendosus, ad excerpta manuscripta et doctorum virorum emendationes confugi, optimasque ex illis desumpsi, et textui Arnobiano, quamquam raro, inserui; ratione nempe ipsa jubente, adjeci quoque variarum lectionum collectanea, in quibus eos, quorum emendationes probo et sequor, nomino. In observationibus meis id potissimum egi, ut sensum auctoris, quem edendum suscepi, edissererem, breviterque et aperte, ubi is obscurus, dilucidarem. Certe eruditissimum scriptorem innumeris [Col. 0362D] faedissimorum mendorum naevis liberavi, et infinitis ejus locis male affectis, salubriter, ut confido, medicinam adhibui. Nec tamen dissimulo, plurima etiam nunc residere falsa et corrupta, quae nullo modo intelligi, aut absque ope melioris codicis sanari queant. Ea ego de industria intacta praeterii et felicioribus ingeniis corrigenda reliqui. Rel.« Nosti jam codices, quorum speciosa ostentatione titulus superbit. Si de Elmenhorstio interroges, si non ingenium, certe maturitas et studium illi defuit. Textus ad verbum pene ad romanam alteram descriptus est. Hinc etiam conjecturas et emendationes, quas sine auctorum nominibus in margine posuerat Ursinus, omnes Fulvii nomine laudatas desumpsit, et intermixtis aliis ad calcem observationum subjecit, suo judicio raro interposito. [Col. 0363A] Neque vero animadversiones ita comparatae sunt, ut viris doctis, quales ejus aetas ferebat, admodum placere poterant. Nam praeter cumulate ex omnibus veterum scriptis ad verba vel res singulas congesta frustra aliquid expectes. Caeterum satis apte haec editio excripta est typis nitidis ac luculentis, et quamquam capitum descriptio desit, numerus tamen lineis denis uniuscunque paginae in margine interiori commode adscriptus est. Indices etiam accesserunt textui tres, rerum ac verborum et locutionum, animadversionibus item duo, auctorum (quorum loca adducta sunt) et rerum vocumque. Hujus editionis exemplari, quod bibl. regio-acad. servat, a Heumanno, quem possessorem olim habuit, notulae quaedam, item emendationes appictae sunt.

[Col. 0363B] Tolosae, 1612, in-8o: Julii Caesaris Bulengeri Julio dunensis Eclogarum ad Arnobium liber primus.---Ineptum opus.



1634.

Duaci, in-8o: Stewechii Electa cum Paratitlis seu summariis Leandri de S. Martino.



1651.

Lugduni-Batavorum, ex officina Jo. Maire, in-4o: Arnobii . . . . . libri VII, cum recensione viri celeberrimi et integris omnium commentariis. Editio novissima atque omnium accuratissima. »Quod ad hanc Arnobii nostri editionem, quam accuratissimam hic exhibemus, attinet, typographus inquit, exemplar ante aliquot annos nacti fuimus manu viri celeberrimi emendatum, [Col. 0363C] cujus eruditio et fama in his artibus, quae ab humanitate nomen habent, veluti principatum tenet. Curam postmodum itidem viro erudito commisimus, ut quicquid ad gloriam hujus editionis colligi posset, in medium produceret. Itaque omnes et quidem integros commentatores, nulla parte truncata, in unum corpus redegimus, ut editionis ratio ex iis peti possit---ita ut nihil ei desit, quod vel votis exoptari possit.«---Recensionis hujus auctorem fuisse putant Salmasium, cujus etiam commentarius morte interceptus sit. Ac quantum quidem comparando didicimus, non mutationum indicium prorsus nullum apparet, credo, ne decor typographicus interciperetur, hoc viro certe non indigna est. Igitur a superioribus toto caelo quidem differt, plurimas tamen ex iis lectionibus suscepit, [Col. 0363D] quas Ursinus ad marginem suae editionis proposuisse indicavimus adeoque fortasse Ciacconii ingenio praecipue Salmasius litavit. De reliquis hujus editionis dotibus non est, quod pluribus lectores doceamus. Invenias Canteri, Stewechii, Elmenhorstii et Heraldi commentaria ad verbum descripta. Commodis doctorum hoc saltem consulere potuissent si indicem universalem subjecissent. Quod reliquum est, procurasse hanc editionem ex parte (nempe ut singulorum animadversiones rite describerentur) dictus est Antonius Thysius, I. C., cujus etiam in Arnobium epigramma pagina post dedicationem proxima ostendit. Typothetarum erroribus iisque admodum foedis hanc editionem nitidissimam scatere, Nurrius imprimis conquestus est.



1666.
[Col. 0364A]

Parisiis, apud Joann. Dupuis, in-folio, cum Cypriani operibus ex editione Rigaltii per Priorium. Ex Ephemeridibus parisiensibus hujus anni [(1) 1Kb] intelleximus, variorum notis excerptis, priori more instructos esse, quotquot praeter Cyprianum Rigaltianum hic auctores evulgati sunt. Textus ex Lugduno-Batava una cum omnibus, auctis itidem, vitiis est repetitus.



1677.

Lugduni, apud Anissonios, in-folio, in Bibl. Patrum, tom. III, pp. 430-514. Recusa Priorii. Notae maximam partem Elmenhorstii sunt, raro Heraldi, Stewichii, etc., quibus suas Priorius interspersit.



SAECULO DECIMO OCTAVO.



1715.

[Col. 0364B] Parisiis, apud Jo. Bapt. Delespine, in-folio, in Nicolai le Nourry Apparatu ad Bibl. max. Patrum, Lugduni editam, tom. II, pp. 257-570.---Dissertio in Arnobium, in qua post analyses singulorum librorum, de auctore, operis aetate, consilio, argumento et tractatione, stylo, eruditione et reliquis dotibus, de opere distribuendo, librorum integritate, ac textus corruptione,---de erroribus quibusdam Arnobii, de variis horum librorum codd. mss. editionibus et in eos notis et observationibus, fuse pro more suo, sed praeclare disserit, a p. 257 ad 296, denique a p. 296 ad 570, novas in Arnobium observationes profert, in quibus vel argumenta singula, quibus ille cum in asserenda veritate, tum refutandis adversariorum [Col. 0364C] erroribus utitur, examinantur, vel potiora antiquitates monumenta illustrantur.



1768.

Venetiis, ex typogr. Jo. Bapt. Albritii, in-folio, in Gallandi Bibl. vet. Patrum, etc., tom. IV, a pag. 133 ad 224. Sistitur textus editionis Lugduno Batavae emaculatus et adhibitis iis, quae Nurrius attulerat, perpolitus. Simul constitutum erat, notas addiere selectiores, quaeque imprimis ad emendandum textum spectarent, sed hic industriam aeque ac judicium desideramus. Cui bono, quaeso, Priorii notae, quas omnibus paginis inculcatas videbis. Singularis autem qua praecedentes editiones Arnobii haec antecellit, eaque nescio an summa virtus est textus, quem praeter Canterum ad unam omnes continua serie [Col. 0364D] exhibebant, in capita descriptio, quorum analysis in calce subjecta compendium quasi totius scriptoris praebet.



1783.

Wirceburgi, in off. libr. Staheliana, in-8o: Arnobii Afri adversus gentes libri VII et Julii Firmici Materni V. C. de Errore prof. Rel., etc.

Iidem sub titulo: Opera SS. Patrum latinorum, volumen quintum.



SAECULO DECIMO NONO.



1816.

Lipsiae, sumptibus Frid. Christ. Guil. Vogelii, [Col. 0365] 2 tom. in-8o, quibus Titulus: Arnobii afri Disputationum adversus gentes libri septem.---Recognovit notis [Col. 0366] priorum interpretum selectis aliorumque et suis illustravit, Jo. Conradus Orellius.




[Col. 0365]
DISSERTATIO PRAEVIA In septem Arnobii disputationum ADVERSUS GENTES LIBROS. (AUCTORE DOM LE NOURRY.)



CAPUT PRIMUM. Analysis horum librorum.
[Col. 0365A]


ARTICULUS PRIMUS. Analysis libri primi.

Ab ipso operis sui exordio Arnobius declarat illud a se susceptum, ut veterem ac saepius repetitam propulsaret calumniam, qua ethnini propter abdicatum repudiatumque a christianis falsorum deorum cultum, eos publicarum omnium calamitatum ac malorum causam et auctores esse tam falso, quam temere accusabant. Quo autem gravior est haec criminatio, eo ille magis ad eam, sepositis tamen partium studiis, refellendam impulsum se fuisse profitetur; ne cunctis silentibus christianis, aut vera videretur aliquibus, [Col. 0365B] aut ethnici causam se obtinuisse gloriarentur.

Manifestum itaque facit a christianae religionis ortu ad sua usque tempora, nihil in elementorum qualitatibus, in tota mundi machina, in astrorum cursu, in tempestatum, dierum, ac noctium vicissitudine, in telluris et animalium foecunditate, in privatis publicisque hominum negotiis, ac solito vivendi genere aut mutatum, aut relaxatum, et dissolutum.

Neque sinit sibi ab ethnicis objici propter deos impietate, sceleribus, ac contemptu christianorum offensos, mundum pestilentia, grandinibus, sterilitate, bellis, aliisque calamitatibus obrui. Ex ipsis siquidem gentilium historiis atque annalibus compertum habemus homines ante auditum umquam christianorum [Col. 0365C] nomen vexatos fuisse aut iisdem, aut frequentioribus, atque majoribus etiam claribus, lapidum imbre, terrae motibus et hiatibus, diluvio, incendio, ferarum crudelitate, veneno serpentum, atque urbium integrarum eversione ac ruina. Certum quoque est tam crudelia bella ab Atlanticis, Assyriis, Bactrianis, Persis, Graecis, Trojanis, et Romanis, a Nino, Zoroastre, Xerxe, Alexandro Magno, et aliis olim gesta fuisse, quam post Christi ortum imminuta fuerunt.

Unde ergo, inquiebant ethnici, tot tantisque malis mundus premitur, ac tantum non opprimitur? Quid ad me, respondet Arnobius? Non mei muneris est, inquit, occultas illas rationes pandere, qui ad scribendum [Col. 0366A] ideo tantum animum appuli, ut religionem christianam ab iniquissimis calumniis vindicarem. Quid vero, pergit ille, si haec ad causas naturales referenda sunt, ad acrem vehementemque elementorum impulsum, ad varios siderum motus, ad certas rerum vicissitudines, ex quibus bona et mala fluunt, refluunt, ac reciprocantur? Praeterea, quae hominibus, omnia commoditate sua metientibus, mala videntur, ea certe toti naturae et mundo utilia sunt. Quod quidem auctor noster Platonis auctoritate, variisque nautarum, solis, torrentis, pluviae, hyemis, aestatis, veratri, luporum, et serpentium exemplis confirmat. Inde autem ille colligit superbi esse hominis has abditas causas rimari; nisi prius noverit quis, [Col. 0366B] et unde ipse, ac cur mundus creatus sit.

Quam praepostere autem ethnici in christianos, trecentis circiter abhinc annis exortos, mala omnia refundenda esse clamitarent, eo adhuc ille scite coarguit, quod mediis post eorum ortum annis et temporibus, innumerabiles victoriae reportatae, prolati Romanorum fines, maximaque annonae fuit abundantia.

Contra tamen urgebant gentiles per illa ipsa tempora, aequo deorum in christianos odio, vastatos aliquando sterilitate agros, et bella nonnumquam infeliciter confecta. Quid ergo, ait auctor noster? Numquid dii mira plane inconstantia dici possunt injuriarum sibi a christianis illatarum alternis vicibus [Col. 0366C] memores et immemores? Praeterea christiani ubique terrarum cum omnibus nationibus permisti vivebant. Quo ergo jure adseri potest in eorum ultionem a Romanis victos fuisse Alamannos, Persas et Scythas; muribus et locustis corrosam consumptamque Asiam ac Syriam, minime vero Hispaniam et Galliam; Getulos et Tinguitanos frugum laborasse inopia, Mauros vero atque Nomadas amplissima messe locupletatos, hos denique fame enectos, alios in eadem civitate rerum omnium copia abundasse? Nam si quae deorum fuisset aequitas et justitia, omnium sane illorum populorum, cum quibus christiani aequaliter degebant, una eademque esse debebat sors et fortuna.

[Col. 0367A] Post haec Arnobius variis rationibus demonstrat iram in deos immortales cadere omnino non posse. Quid ergo dictu magis absurdum, quam illos ob illatas sibi a christianis injurias ira sic incitatos; ut earum poenas, tam ab ipsis, quam ab insontibus, uti aiebant, ethnicis ullo absque discrimine repetierint? Nam facile poterant separatim reos suppliciis, ac bene meritos beneficiis adficere. Dii enim coelestes si qui sint, non possunt aut gentilium adulatione deliniri, aut propter christianorum contemptum dolere, atque irasci. Quamobrem auctor noster concludit has ridiculas criminationes sola haruspicum, ariolorum, et vatum avaritia esse confictas.

Neque minori impudentia ethnici objectabant deos ideo in homines saevire; quia christiani quosdam hactenus [Col. 0367B] inauditos cultus in totum orbem terrarum invexerant. Unum quippe ac verum Deum, rerumque omnium dominum, intimas cordis nostri cogitationes cognoscentem, venerantur, colunt, diligunt, et quotidie invocant. Qui vero hujus veri Dei cultum damnat, is sive Jupiter, sive Apollo, aut alius dicatur, Dei nomen non meretur. Sed quia tempus nondum erat patefacere quinam hi aliique gentilium dii sint, ibi auctor noster palam profitetur hanc esse totius christianae religionis summam. Deum illum verum et unicum, sicut Christus docuit, animo sincero, ac prostrato corpore colore, adorare, collatisque precibus, ab illo deposcere vera bona, et honesta, ac vitae morumque innocentiam. Quis autem inficias iverit meliorem [Col. 0367C] esse horum causam, quam eorum, qui Grandules, Aios Locutios, Limentinos, Faunos, Fatuas, genios civitatum, Pausos, Bellonas adorant ac reverentur? Verumtamen dii hos impune ferunt, sinuntque publica scortis et meretricibus sacra fieri, magnifica felibus, scarabaeis, et buculis exaedificari templa, cum ira in christianos perciti, inhibent ne ab illis summus adoretur Pater, a quo illi ipsimet gentilium dii accipere debuerant quidquid numinis, potestatis, immortalitatis habere creduntur.

Sed ut id manifestius pateat, ex effectibus Arnobius probat, illum verum Deum rerum omnium esse opificem, Apolline, Mercurio, et aliis, omnibus fictitiis numinibus antiquiorem, infinitum, ingenitum, immortalem, aeternum, nulloque loco, et nulla corporea [Col. 0367D] forma circumscriptum. Quapropter sicuti mirum non est, si quis, qualis, quantusque sit ignoretur, ita summae dementiae est in dubium vocare utrum ille revera existat. Non defuerunt tamen philosophi, qui aut illud negaveruut, aut semper exquisierunt, vel qui fortuitis casibus atomorumque concursionibus omnia fabricata fuisse opinabantur. Sed cum stultis adsertionibus contradicere majoris stultitiae sit, ea propter Arnobius, his praetermissis, cuilibet a natura insitum esse adserit; ut hunc agnoscat regem summum, et omnium moderatorem. Quin immo haud dubitanter adseverat fore, ut animalia et saxa ipsa, si forte loquerentur, id aperte palamque clamarent. Frustra igitur ethnici Jovem summum deum praedicant. Summus etenim Deus ingenitus et aeternus est. [Col. 0368A] At quis nescit Jovem non solum fratres habuisse, sed avos etiam et avias, patrem et matrem, ex quibus solito hominum more natus est? Ethnici itaque si hunc Jovem, non colerent, sed una esset illorum atque christianorum religio, nulla amplius foret Jovis ira, aut si quae esset, falsam patefaceret illius divinitatem.

Instabant nihilominus ethnici deos suos christianis esse infensos, non propterea quidem quod Deum omnipotentem venerarentur; sed quia hominem natum, infami crucis supplicio interemptum, Deum esse contendentes, quotidianis eum supplicationibus adorarent. Verum ab iisdem ethnicis quaerit Arnobius quinam illi sint dii, qui Christum a nobis coli indigne ferebant. Non Janus, inquit, non Saturnus, [Col. 0368B] Fauna, Bona dea, Indigetes, Aesculapius, Liber pater, Mercurius, Diana, Apollo, Venus, Ceres, Proserpina, Hercules, Titanes, Bocores, Apis seu Serapis, Isis, et Opis filii, quos humano more genitos, non secus atque alios homines vixisse, et mortuos esse antiquissimae gentilium historiae prodiderunt. Numquid enim voluerunt se ab ethnicis coli, ac pristinae conditionis suae immemores, christianos Christum colentes sine maximis irae motibus ferre non valuerunt?

Fas vero si ethnicis fuit quosdam in deorum propter collata sibi, ut putabant, beneficia numerum referre, Liberum scilicet propter vini, Cererem panis, Aesculapium herbarum, Minervam oleae, Triptolemum aratri inventionem, atque Herculem, propter [Col. 0368C] devicta monstra; quanto magis Christus divino honore ab hominibus habendus est, qui illis longe majora et infinita abundantissime contulit, qui vera Dei cognitione nos imbuendo, superbiam nostram frangendo, a falsis opinionibus, atque impio deorum cultu ad veram, uti ipse Arnobius salutari experientia noverat, religionem traduxit?

At ille, inquiebant ethnici, crucis patibulo affixus interiit. Quid inde? Non enim mors Christi, sicuti nec Pythagorae, nec Socratis, illorum doctrinae egregiisque factis ullum attulit detrimentum. Quid vero, quod nulla mortis infamia innocens homo, quemadmodum Aquilius, Trebonius, et Regulus inuri umquam potest? Quid insuper irrisione magis dignum hac argumentatione gentilium, qui Liberum patrem [Col. 0368D] a Titanibus membratim discerptum. Aesculapium fulmine perculsum, Herculem vivum combustum, Atym abscissum, Romulum a senatoribus occisum, superstitioso cultu aedificatisque templis honorabant?

Christus porro a summo Rege ad nos missus, innumeris, quae patravit, miraculis tam certo, quam evidenter verus esse Deus comprobatur. Neque enim magica virtute, uti quidam impudentissime mentiebantur, ea perfecit; qui solo suo verbo et nomine quaelibet morborum genera sanavit, fugavit daemonas, ventorum procellarumque sedavit turbines, sicco pede mare calcavit, alios seque ipsum suscitavit a mortuis, ac postea plurimis sese praebuit videndum; qui dedit discipulis omnium linguis, etiam sibi incognitis, loquendi facultatem; qui totum mundum doctrina [Col. 0369A] sua repente complevit; qui vatibus et haruspicibus silentium imposuit, ac magorum penitus comminuit arrogantiam.

Neque his opponi poterant curatae ab ethnicorum diis infirmae nonnullorum hominum valetudines. Nam hoc interim gratis dato, certum erat a nullo umquam gentilium deo, sicuti a Christo, aegris hominibus, sola adhibita manu aut voce, redditam sanitatem. Gratis etiam Arnobius concedit fieri potuisse, ut deus aliquis unum aut alterum aegrum hominem quibusdam medicamentis sanaverit. At multa, inquit, sunt millia hominum, qui etsi in templis saepissime prostrati Aesculapium aliosque deos saepius repetitis precibus et votis fatigaverint; nullum tamen ne minimum [Col. 0369B] quidem invenerint levamentum, quin immo pejus etiam postea se habuerint.

Neque patitur sibi ab alio gentili objici ferri a diis opem non malis quidem, sed bonis piisque hominibus. Christus siquidem malis omnibus aequaliter ac bonis succurrit. Deinde vero si dii bonis tantum auxilio fuerunt, id non divinae virtuti, sed alicui fortuito casui erit procul dubio tribuendum.

Vera autem esse Christi miracula auctor noster adhuc ostendit ex illa prorsus mirabili potestate, quam dedit etiam infimae plebis hominibus, piscatoribus, opificibus, rusticanis quaelibet solo ipsius nomine prodigia edendi. Non enim Jupiter, nec Zoroastre, Armenius, Pamphilus, Apollonius, Damigerus, Dardanus, Velus, Julianus, Bebulus, aut quilibet alius aliquid his prodigiis simile edidit, sed ne pustulam [Col. 0369C] quidem pari, ac Christus ejusque discipuli, modo sanavit. Et sane quantae magnitudinis et potestatis sit ipse Christus, sublimis et ab intima radice Deus, tametsi hominibus olim incognitus, vel solis, quae ipso moriente facta sunt, miraculis evidentissime demonstratum est.

Neque audiendi erant gentiles, qui haec falsa esse intolerabili prorsus audacia clamitabant. Testes enimvero locupletissimi, nec facile creduli, ea posteris tradiderunt, quae nisi ipsa luce fuissent clariora, illi certe ea praedicando in commune hominum odium voluissent gratis incurrere. Et sane si falsa sint haec miracula, qua, quaeso, fatali desperatione, certoque capitis periculo, a Christi discipulis publicata sunt, ac christiana religio iis stabilita ac confirmata, brevissimo [Col. 0369D] tempore in toto terrarum orbe suscepta est?

Nullus vero nisi absurdissime dicere unquam potuit haec eadem miracula a scriptoribus nostris aut scripta mendaciter, aut nimium exagerata. Non enim omnia litteris et memoriae mandaverant, quae ethnicos in majorem admirationem, vel incredulitatem adducere poterant. Si quae vero scripta corrupta, aut adulterata occurrant, hoc Arnobius malevolentiae adscribit daemonum, qui his depravationibus vere gestorum volebant infirmare veritatem. At sane quae nostris in libris de Christo scripta fuere, tam vera sunt, quam falsa quae gentiles de diis suis tradidere.

Sed nostra, urgebant illi, scripta antiquiora, atque idcirco veriora sunt. Quasi vero, ait Arnobius, ea [Col. 0370A] antiquitas tot tantorumque errorum et fabularum, quibus eorumdem gentilium libri scatent, mater non fuerit? Quid vero, quod falsitas longe facilius in recentioribus scriptis quam in antiquissimis, potest ab omnibus deprehendi?

Instabant ethnici libros christianorum ab indoctis hominibus rudi impolitoque sermone exaratos, soloecismis et barbarismis ubique faede coinquinari. Esto, respondet Arnobius. Major profecto eis fides idcirco habenda est; quia a mente simplici, et lenocinii ignara, prodierunt. Sermonis enim elegantis et politioris famam, pompam, atque ornamenta foro relinquenda, veritas non sectatur. Deinde haec ipsa veritas inter sermonis vitia, sicut bonus inter vepres et spinas [Col. 0370B] fructus, prodest semper homini. Ad haec vero, cum de rebus ab ostentatione submotis agitur, quid reipsa, non quomodo dicatur, spectari debet. Quamobrem nonnulli sapientiae dediti, tametsi pure et ornate loqui potuerint; omnem tamen sermonis cultum rejecerunt. Denique nullus sermo natura sua, uti probat Arnobius, sed hominum dumtaxat beneplacito est vitiosus.

Haec porro ethnici cum negare non possent, a christianis postulabant cur Christus, si Deus sit humanam formam induit, et more interemptus est humano? His Arnobius facile satisfacit, aitque Christum, quia in primigenia et incorporea sua natura a nullo umquam homine videri, nec mori potuit, humanam idcirco adsumpsisse formam, qua se eis conspiciendum daret, cum eis versaretur, ac tandem posset [Col. 0370C] mortem obire. Cur vero humanam potius quam aliam naturam acceperit, latentes Arnobius fatetur esse causas, quas obstinata gentilium incredulitas ac pervicacia explicari non sinebat.

At hi rursum objiciebant incredibile prorsus, ac cimmeriis tenebris obscurius esse, Christum Deum et hominem humana tantum natura visum, patibuloque adfixum vitam finivisse. Sed futilis est, ait Arnobius, haec redargutio. Nam si Sibylla, Bacis, Helenus, Martius, aliique eorumdem gentilium vates impie occisi fuissent, numquid hi, in quibus deos suos locutos esse arbitrabantur, sua propter scelera occisos dicerent? Caeterum mors Christi, pergit Arnobius, ad sumpti hominis fuit, non ipsius; gestaminis, non gestantis. Addit vero cum altissima propter mysteria [Col. 0370D] sponte sua mortuum; quandoquidem illi, a quo tot facta fuerant miracula, nullus vel minimam vim, multo minus violentas manus adferre unquam potuit. Christus itaque ad sanandos erudiendosque homines tanta lenitate, quanta libertate passus est se ab impiis occidi.

Quapropter Arnobius acriter corripit ethnicos, qui tametsi tyrannis omni impietatis ac sceleris genere contaminatis divinos deferrent honores, et librorum satiricorum auctores summis laudibus extollerent, donarentque statuis; solum nihilominus Christum, rerum maximarum ac maxime salutarium nuntium iniquissimo atque implacabili odio persequebantur. Quid enim iniquius et crudelius, quam virtutum omnium [Col. 0371A] dominum, mortisque extinctorem bello acerbissimo semper lacessere, qui permissa morte sua, certam de futura animarum nostrarum salute, si pie vixerimus, spem omnibus fecit?



ARTICULUS II. Analysis libri secundi.

Petita a proposito parumper discedendi venia, Arnobius ab ethnicis inquirit qua de causa Christum, nullius in eos peccati reum, ita oderint, ut audito tantum illius nomine, ira protinus excandescant. At ille sane etiamsi cui credatur, dignus non esset; eo tamen ipso non adspernandus erat, quod cunctis viam ad coelum et beatam immortalitatem monstraverit. Respondebant gentiles illum summo sibi propterea [Col. 0371B] esse odio, quia omnem deorum cultum, omnemque majorum suorum religionem toto expulit ab orbe terrarum. Ergone, ait Arnobius, impius est Christus, qui impia religione eversa, veram induxit, nosque docuit solum verum Deum esse colendum, quem bonorum omnium fontem, ac cuncta creasse, atque ideo revera exsistere naturaliter scimus et testificamur?

Tum dilata in aliud tempus de variis gentilium superstitionibus disputatione, ostendit ethnicos prorsus immerito Christi dictis non credere, quandoquidem ea, quae pollicetur, se unquam reipsa daturum nos non convincit. At si nulla, inquit Arnobius, possit adferri futurorum certa comprobatio, nonne satius est his qui spem dant aliquam, potius quam aliis qui [Col. 0371C] nullam praebent, credere? Tum dehinc ostendit plurima nobis suppetere eorum, quae Christus promisit, haud prorsus incerta promissorum argumenta. Primo enim illius doctrina et religio per universas orbis terrae partes, atque etiam apud gentes magis barbaras, quemadmodum ille promiserat, brevi temporis spatio fuit disseminata. Deinde vero quantumvis haec doctrina dura et aspera videatur, illam tamen magno ingenio praediti oratores, grammatici, rhetores, jurisconsulti, medici, philosophi expetebant. Tertio illius sectatores nullis plane quibuslibet suppliciis, etiam gravissimis, ad eam deponendam non solum cogi potuerunt: sed iis quoque crevit semper eorum numerus. At haec prius a Christo promissa cum evenerint, de aliorum quoque ab eo promissorum eventu [Col. 0371D] dubitandi nulla ratio est.

Neque porro tot homines per totam terram christiana religione initiati, aliis obtusi, hebetes, ac fatui videri poterant, nisi hi se solos sapientia et scientia praeditos jactitarent. Sed quali, inquit auctor noster, sapientia et scientia? Num grammatica, poetica, rhetorica, logica et dialectica? At quam vana sit harum disciplinarum ostentatio inde patet, quod per se homo scire nequeat quae divina, vel obscura sunt, nec quid ipse sit, ut ait Socrates, nec unde, vel a quo, et qua de causa creatus, cur tot aerumnis et malis opprimatur, quid in somniis agat, quae somnium inter et vigilias differentia, quomodo fiat visio, aut odoratus, cur animus etsi immortalis in infantibus stolidus, in senibus sit defessus. Denique quamvis [Col. 0372A] homo veri aliquid nonnunquam pronuntiaverit, et hoc ipsum pro certo adhuc non habet.

Nulla igitur ratione aliis non doctiores ethnici christianos divino magistro suo credentes vituperabant. Sine praevia siquidem fide nullum profecto negotium a peregrinantibus, navigantibus, agricolis, suscipitur. Sine fide etiam nullus conjugio jungitur, nullus aeger accersit medicum, vel miles bellum gerit, vel magistrum audit discipulus, neque ullus gentilis deos suos invocat. Quin etiam gentiles opinionibus credebant philosophorum, qui de primis tamen rerum principiis, aliisque de rebus nihil certi exploratique proferunt, ac semper inter se digladiantur. Nonne ergo Christo, qui tantis miraculis doctrinam suam stabilivit, aequius est credere, quam Platoni, Cronio, Numenio, [Col. 0372B] aut aliis quamtumlibet ob morum integritatem, atque eloquentiae, logicae, arithmeticae, musicae, geometriae, scientiam laudandis, qui nihil vel minimum quid his simile facere unquam potuerunt? Et certe si Christus humanis tantum argutiis et argumentis usus fuisset, omnes ei negassent fidem, quam dare coacti sunt ob edita ab ipso ejusque discipulis miracula apud Indos, Seras, Persas, Medos, Arabas, Aegyptios, Galatas, Parthos, Phrygas, atque in Asia, Syria, Achaia, Macedonia, Epiro, et ubique in Oriente et Occidente, ac potissimum Romae, ubi Simon magus a Petro ex sublimi aere dejectus, in terram fractis cruribus praecipitatus est.

Quid plura? Non vexanda certe, sed ideo laudanda [Col. 0372C] erat ab ethnicis christianorum fides; quia illis communes erant cum philosophorum coryphaeis de Deo, de corporum resurrectione, de salute animarum, et futuris impiorum poenis sententiae, quamvis ab his aliter atque a christianis explicentur. Atque ibi Arnobius edisserit cujus naturae nostra sit anima, quo ex fonte prodeat, et cur variis affectibus et vitiis fiat obnoxia.

Tum deinde illorum retundit arrogantiam, qui nostram animam ejusdem cum Deo patre immortalitatis et naturae participem esse insolenter venditabant. Simili quippe atque animalia modo nascimur, vivimus, ac morbis et senectute solvimur. Huc accedit quod nonnulli animas improborum post mortem in pecudum corpora migrare opinati sunt.

[Col. 0372D] At divina est, inquiebant, anima hominis, qui ratione caeteris praestat animalibus. Optime quidem, ait Arnobius, si homo hac sua ratione bene semper uteretur. Sed ubi est, humanae animae praestantia? Numquid quia homines et domos et urbes construunt? At si animantes haberent artium ministras manus, possent utique similia aedificia exstruere. Ab iis siquidem alia fiunt, quae numquam homines potuerunt imitari. Numquid bestiis antecellunt homines, quia vestem supellectilem, aliaque vitae humanae alendae necessaria sibi parare norunt? At ea omnia non scientiae munera, sed a pauperrima inventa sunt necessitate.

Omnes porro cum artes hominum ei scientiae labore et experientia partae, nihil valde mirandum in [Col. 0373A] se habeant, nec omnes omnia cognoscant, ratum profecto et fixum esse debet humanas animas neque divinas, neque omni scientia eruditas ex coelo hunc advolasse in mundum. Atque inde ruit idem aliis tantum verbis expressus Platonis et aliorum quorumdam philosophorum error, quo somniaverunt scientiam esse rerum ab homine, priusquam nasceretur, cognitarum recordationem. Etenim Arnobius falsam hancce opinationem aliis adhuc rationum momentis evertit. Et primo, quidem quia eadem foret cunctorum hominum scientia, recordatio, sententia. Secundo, detur puer aliquis in desertissima et inaccessa solitudine natus, atque ibi summo in silentio a muta nutrice educatus, postea cibo aliquo simplicissimo [Col. 0373B] victitans, nullum unquam loquentem audiat. Inde post triginta aut quadraginta annos educatur, et prodeat in publicum, tum saxo obtusior, nihil plane quavis de re interrogatus respondere poterit, nihil rerum naturalium, aut earum, quae hominum usui, vel deliciis et voluptati necessaria creduntur, et ab auctore nostro enumerantur, notum habebit. Denique nullam ille articulatim et distincte vocem emittet. Nonne autem hinc evidenter conficitur animam illius in mundum non venisse omnibus scientiis instructam?

Postea Arnobius contrarium Platonis argumentum, ex puero de numeris interrogato petitum, luculenter diluit. Ab hoc namque non solum puero, verum etiam ab illo, de quo dictum est, quadragenario homine si [Col. 0373C] quid de multiplicandis, aut dividendis numeris, aut triangulis et quadratis inquiras, mutus omnino erit, aut respondebit non quidem ex ficta a Platone cognitarum olim rerum memoria, sed ex iis quae quotidiano usu didicit. Homines enimvero magistrorum suorum institutione, quemadmodum animalia usu et assiduitate erudiuntur. Anima igitur humana, scientiis omnibus instructa, huc non adventavit. Docere siquidem potius deberet, quam doceri.

Neque dixeris animam, ubi corpori conjungitur, priorum oblivisci, atque, ut aiunt, ex docta elementariam fieri, id est, primis elementis imbuendam. Primum enim illa, docentibus iisdem philosophis, simplicis et incorporeae est substantiae. Conjuncta ergo corpori nihil spiritualis naturae, et pristinae cognitionis [Col. 0373D] amittere potest. Mortalis quippe et corruptibilis fieret. Deinde quando illa corpus animat, plurium ante octoginta atque amplius annos a se factorum et auditorum, recordatur; multo ergo magis illorum, quae ante suam corpore copulationem noverat, reminisci deberet. Postremo si haec conjunctio efficiat ut pristina scientia excidat ex anima, quomodo dicunt eam scire se esse incorpoream, immortalem, omnique olim imbutam scientia, sed omnium quae noverat, tum oblitam?

Demum Arnobius ex his ita disputatis concludit hominem protelarium, classicum, capite censum, ac prorsus inopem, primo ordini, hoc est, divino non adscribendum, nec ei eamdem atque Deo tribuendam immortalitatem. Secus enim nullis fortuitis casibus [Col. 0374A] obnoxius, nullas inferorum poenas pertimescet, et in omne voluptatis flagitiique genus, contemptis virtutibus, praecipitem sese impune dabit.

Eadem autem ratione Arnobius impugnat funditusque evertit contrariam opinionem Epicuri, qui animam nostram mortalem esse garriebat. Ea quippe opinio si vera sit, nulla amplius erit causa, cur philosophia mentes nostras excolamus, virtutibus demus operam, ac vitia fugiamus.

De nostra porro anima sic Arnobius noster statuit; eam mediae cujusdam mortalem inter et divinam naturam esse substantiae, Deique beneficio fieri longaevam atque immortalem. Quapropter christiani pium in hoc mundo vitae genus agentes, sperant fore ut [Col. 0374B] suam post mortem et in coelum, sicut de suo illuc regressu ethnici gloriabantur, remigrent, et insuper a Deo aeternae felicitatis praemium, certissimo miraculorum suorum pignore à Christo promissum consequantur.

Quoniam autem modo anima, inquiebant, si mediae illius qualitatis sit, potest unquam immortalis fieri! Respondet Arnobius satis nobis illud esse, quod omnipotens Deus, cui nihil obsistere potest, nos de hac animae nostrae immortalitate certo fecerit certiores. Quid vero quod ipsimet ethnici fateri cogebantur deos suos sive angelos et daemones hujusmodi mediae esse qualitatis; quandoquidem eos aliquando natos, postea suprema Dei patris voluntate, sicuti Plato docet, immortales [Col. 0374C] factos existimabant.

Anima itaque nostra a suprema quadam potestate fuit creata, sed nec divinae prolis, nec summi Dei filia est. Tantae quippe si fuisset perfectionis nihil amplius posset in ea desiderari, nec diversae essent hominum sententiae nec ulla eorum anima ex beatis sedibus in corpus mitti voluisset.

Non patitur autem Arnobius sibi objici mundum sine homine esse imperfectum, atque idcirco Deum, uniuscujusque animam ex seipso genitam in humanum misisse corpus. Duplici enimvero longaque inductione palam ille facere conatur hominem non ad perfectionem mundi, qui quidem sine illo esse poterat, sed ad privatam ipsiusmet hominis utilitatem commoditatemque esse creatum. Atque ex iis concludit divinam, non esse animam, quae postmodum in corpus [Col. 0374D] aliquod a Deo summo missa fuerit.

At sua, inquiunt, voluntate, non Dei jussu venit in mundum. Cur ergo, respondet Arnobius? Numquid quia Deus jubendo ut veniat, ipsemet Deus omnium calamitatum, quibus homo in hoc mundo premitur, atque etiam cunctorum, quae perpetrat scelerum causa diceretur? At nullius, ait ille, ponderis est haec ratio. Quia enim non prohibet quemadmodum potest, ne homo veniat in hunc mundum, eorumdem illius scelerum et calamitatum non minus causa dicendus erit. Sed id de illo sine maxima impietate pronuntiari non potest.

Urgebant ethnici: Dic igitur nobis unde progenita aut prolata sit anima, Sed hoc, inquit, Arnobius, sicut et alia plura ignorare possumus, tametsi illam [Col. 0375A] nec divinam, nec Dei progeniem esse compertum nobis sit. Scimus enim nihil a Deo summo fieri unquam potuisse, nisi omnibus numeris absolutum. Nec minus certo cognoscimus homines nihil esse aliud, nisi animas corpori alligatas, quae omnium vitiorum genere corrumpuntur. Quamvis enim quidam inculpatis optimisque sint moribus, certe hi paucissimi sunt, nec parvo eorum, quos Arnobius proponit, numero aestimandum est totum genus humanum. Ecquinam vero, pergit ille, perfecti sunt homines? Numquid philosophi! Atqui hi quotidie cum cupiditatibus et variis animi affectibus pugnantes, animam suam ad vitia proclivem, et infirmam esse demonstrant. Non ergo divina est illorum nec aliorum anima.

[Col. 0375B] Nec est quod rideant ethnici, si negemus nobis incompertum esse quomodo illa creata sit. Nullus etenim irrisione dignus est, qui aliquid nescit, aut qui quod nescit, id se nescire confitetur. At ille merito irridendus, qui se scire putat quod obscurum est, et humanam superat cognitionem. Praeterea qui animas ab ipso summo Rege in hominis corpus descendere opinabantur, nihil proferebant certi et explorati, sed suspiciones tantum ac conjecturas, quae nihil aliud sunt, nisi incerta opinio, et rei ipsius ignorantia.

Ad haec vero, ipsimet gentiles philosophi nesciebant unde qualesve sint elephantorum, cervorum, leonum, aliorumque animalium, immo vero nec locustarum, murium, soricum, et aliarum ejuscemodi bestiolarum animae; quas quidem ex fictitio Platonis cratere ortas [Col. 0375C] nemo dixerit. Nec magis inter philosophos constat a quo et ex quibus primis potissimum rebus animae nostrae factae sint. At si pie et sancte a Platone adsertum putant illas, non quidem a Deo summo, sed ab minoribus quibusdam potestatibus creatas, cur nobis non licebit longe certius adserere ipsas mediae qualitatis, quae quidem licet a principalibus potestatibus non editae, mortisque legibus obnoxiae sint, immortalitate tamen a Deo donantur?

Neque dixeris nihil penitus sine Dei voluntate fieri. Cave enim ne inde concludatur Deum tot ac tantorum, quibus homines obruuntur, quaeque ex elementorum inaequalitate oriri non constat, malorum esse auctorem. Nec curiosius etiam inquiras unde illa mala oriantur, et cur ea Deus permittat. Nam hoc scire vel nescire parum interest, modo pro certo plane [Col. 0375D] habeamus nihil a vero Deo fieri malum, vitiosum, et noxium, quodque omnibus non sit salutare, et amoris ac laetitiae plenissimum. Nulli autem mira videri debet nostra de tot aliis rebus ignoratio. Quis enim nescit tantas esse omnium ac praesertim philosophorum, de re qualibet, de mundi ortu et interitu, de primis rerum primordiis, de diis, de animae nostrae conditione, contentiones, ut nihil a quoquam adseratur, quod ab alio statim non possit destrui ac confutari?

Quamvis ergo christiani ignorarent a quo, et unde creata sit nostra anima, unde oriatur malum, vel cur Deus illud patiatur, nihil inde adversus illos efficere poterant gentiles, quibus longe plura incomperta [Col. 0376A] sunt, de mundi origine, loco, et situ; de nive, sole, luna, ac stellis; de pluvia, vento, tempestatum vicissitudine, de salso mari; de quibusdam terris dulcibus, amaris, frigidis, ac de humanorum membrorum compositione. Neque magis norunt quid in mundo faciant bubones, immissuli, formicae, vepres, lolium, aliaque his similia; cur tali nec alia figura triticum, far, hordeum, caeteraque usui humano apta, nec quid tandem sint odor, sapor, atque aliae ejuscemodi qualitates. Recte itaque Christus, verus Deus, sub hominis forma locutus, jubet nos relictis hisce omnibus, similibusque aliis quaestionibus, ad rerum universarum dominum tota mente adtolli, atque perpetuam ipsius habere memoriam, qui tametsi comprehendi [Col. 0376B] nequeat, nullus tamen nisi amens, illum solum esse Deum ambigit. Ethnicos igitur, qui eum non agnoscunt, manent saevi post mortem cruciatus, quantumvis Magi, Etrusci, vel alii, illis, si pie vixerint, coelum post mortem patere spondeant. In illius enim solius Dei, minime vero aliorum, quantumlibet dii dicantur, potestate positum est conferre immortalitatem. Quocirca Christus ab illo missus est, ut nos ab interitu, atque exitio liberaret.

Quid ergo, arguebant ethnici, actum est de eorum animabus, qui ante Christi adventum mortui sunt? Christus ipse, inquit Arnobius, nos docuit eas convenienti tempore a se fuisse conservatas, ac liberatas, quemadmodum ab ipso solo didicimus quando in terris esse caeperit humanum genus, quando primum alligatae sint corporibus animae, et quis hominis [Col. 0376C] creator.

Urgebant ethnici, cur ergo omnes animas aequali beneficentia non liberat? Omnes, respondet Arnobius, aequaliter vocat, et ad se veniendi potestatem fecit. Nostra igitur non Dei culpa est, si illius beneficium non adsequamur. Quod quidem Platonis auctoritate confirmat, additque Deum, cui salus nostra necessaria non est, nulli adferre necessitatem.

Instabant, si Deus potens ac misericors est, cur non facit, ut inviti homines ipsius credant promissis? Vis illa, ait Arnobius, non gratia, sed injustitia esset, qua ab invitis extorqueretur, quod nolint ac refugiant, quodque si velint, possint consequi.

Solus igitur christianus, aiebant ethnici, Christi ope et auxilio beatam immortalitatem impetrare potest. [Col. 0376D] Recte, inquit Arnobius. Soli quippe illi haec a Deo patre facultas conceditur. Nec id sane ethnicis debebat mirum videri, qui singulis diis suis singulares quasdam potestates datas opinabantur.

Ad veterem deinde, ac saepius refricatam, transit Arnobius gentilium querimoniam, qua novellam esse christianorum religionem, atque antiquos et patrios ritus in barbaros peregrinosque mutandos non esse expostulabant. Variis autem rationibus ostendit hominibus usu semper venisse, ut salubri commutatione malis et inutilibus bona et utilia praeponerent. Quamobrem non ipsa rei alicujus permutatio, sed mutationis causa semper inquirenda est. Deinde vero si vetera instituta mutare crimini vertatur, hujus criminis [Col. 0377A] reos esse gentiles convincit Arnobius longa ciborum, morum, legum, sacrorumque rituum ab ipsis mutatorum enumeratione.

Praeterea tametsi christiana religio ante paucos dies disseminata fuisset, nonne res omnes humanae, artes, scientiae, disciplinae, quarum quasdam auctor noster recenset, ortum habuere? Nonne, ipsismet fatentibus ethnicis, eorum dii, Jupiter, aliique quos ille nominatim appellat, esse caeperunt? Si ergo ante 400 annos religio christiana non erat, neque etiam ante duo annorum millia nullos deos suos fuisse negare non poterant.

At constat, inquiebant illi, nostram religionem christiana longe vetustiorem esse, atque idcirco veriorem. [Col. 0377B] Sed Arnobius hanc consequentiam falsi ideo arguit, quod utraque initium habuisse dicatur, ac duo annorum millia non multum aestimari debeant, si cum praeteritis superioribus saeculis comparentur. Ad haec vero, nihil omnipotente et aeterno Deo antiquius, atque adeo novum recensque non est, quod in eo colitur. At illud si sero, et Christi dumtaxat tempore didicimus, nihil inde confici poterat adversus christianos, aut pro ethnicis, qui non tam longo a tempore Serapidis, Isidis, et Apollinis nomen, atque Phrygiae matris, Cererisque sacra susceperant.

Verum postulabant ethnici, cur Christus tam seto missus a Deo fuerit. Sed ab iis vicissim petit Arnobius, cur aliquando hyems, aestas, pluvia, non stato, [Col. 0377C] opportunoque semper tempore, sed tardius recurrant? cur Hercules, Aesculapius, Mercurius et alii, tam sero in deorum gregem, nostramque cognitionem venerint? Quamvis itaque ratio cur aliquid factum sit, reddi nequeat; non inde tamen factum illud fuisse negari debet. Quid praeterea, quod nihil est in aeternitate tardum aut praematurum? Quid, si deterior humana conditio, et infirmitas posterioribus quam prioribus saeculis major, id exigebat? Denique singula facta sunt quomodo, ac quando Deus immutabili decreto constituerat.

Postremo inquirebant gentiles cur Deus cui christiani serviebant, si omnipotens sit, patiatur illos omni persecutionum, poenarum, ac suppliciorum genere vexari et opprimi? Sed vicissim ab illis requirit Arnobius, cur eorum dii cultores suos similibus aerumnis ac [Col. 0377D] calamitatibus obrui patiebantur. At christiani, inquit, quibus nihil in hac vita promissum est, poenas, supplicia, et dura omnia libenter perferre edocti, certissime noverant his non mali aliquid sibi afferri, sed veram liberationem, qua aeternam salutem consecuturi sunt. Ad eam porro comparandam Arnobius gentiles adhortatus, finem libro imponit.



ARTICULUS III. Analysis libri tertii.

Quamvis christiana religio tam a longo tempore ab eximiis defensoribus satis superque asserta fuerit, nec ullo prorsus vindice indigens, per se ipsam contra omnes adversariorum impetus stet plane inconcussa; Arnobius tamen operae pretium esse judicavit [Col. 0378A] satisfacere ethnicis, semper rogantibus cur christiani deos nec colerent, nec adorarent. Respondet itaque in Deo rerum omnium creatore et moderatore, quidquid colendum et adorandum est a christianis coli et adorari. Si qui ergo dii sint, ab illo originem suam ducunt, atque in eo coluntur. Sed eos revera esse deos probari nunquam potuit ab ethnicis, quibus incompertum semper fuit aut unde nomina sua acceperint, aut quanta sit illorum multitudo.

Ulterius vero progreditur atque ex his, quae ethnici de diis suis praedicabant, nullos esse apertissime demonstrat. Primo enim deos mares et foeminas venerabantur. At divinam naturam non diversi, immo nullius sexus esse capacem non solum Ciceronis testimonio, [Col. 0378B] sed inde etiam plane conficit, quod sexuum diversitas ad generandam sobolem data est. Atqui quamvis nomen Deus masculini sit generis, tamen dii gentilium nec generare, nec generari possunt. Cum enim immortales, et senectuti, aliisque infirmitatibus non obnoxii fingantur, si generare possent, jam infinitus esset eorum numerus. Ad haec vero foedis voluptatibus ac cupiditatibus contaminarentur. Denique deae turpia paterentur graviditatis, et partus, aliaque mulierum incommoda. Cur ergo ethnici aegre ferant tales deos genitos et generantes a christianis reprobari, nulla prorsus est ratio.

Secundo iidem gentiles, quemadmodum Saducaei, persuasum habebant deos corporea humanaque forma figurari, ac componi. At certe quidquid corpore constat, [Col. 0378C] mortale utique sit oportet. Quid vero, quod Arnobius facta humanorum membrorum enumeratione, his deos componi non posse ostendit? Huc accedit quod dii sibi invicem dici deberent aut similes, aut dissimiles. Non primum. Quis enim unum ab alio posset discernere? Non secundum; nam aliqui, uti ab ethnicis repraesentabantur, capitones essent, frontones, pueri, juvenes, senes, nonnulli his lineamentis, alii aliis conformati, quidam hac, alii alia figura. At id non minus absurdum, quam animalium formas illis attribui, quod sane ab Aegyptiis factum caeteri gentiles merito irridebant.

Neque ex his quidam audiendi, qui respondebant humanam figuram diis honoris tantum causa accommodari. Pejor siquidem error, majorque contumelia [Col. 0378D] est, diis formas adscribere, quas habere non credantur. Addit haud illepide Arnobius, si belluae ratione aliquando praeditae homines honorare vellent, numquid homines patienter ferrent se belluina forma pingi et exhiberi? Nulla igitur Dei, tametsi audiat, videat, intelligat, species aut figura esse potest, aut si quae sit, prorsus nescimus. Unum scimus nihil corporei, aut humanorum lineamentorum et affectuum esse in Deo, cujus natura nullo potest mortali sermone explicari.

Tertio ethnici deos inducebant aliqua singulos quosque arte, et scientia informatos, ac particulatim humanis officiis, negotiis, rebusque aliis sive bonis aut malis, sive honestis aut turpibus, hic ab Arnobio accurate enumeratis, praesidentes. Verum haec [Col. 0379A] christianis quantumlibet impii et athei dicantur, nullus umquam persuadebit.

Quarto, Arnobius luculenter demonstrat fictitios omnino esse gentilium deos, ex variis illorum opinionibus de Jano, Saturno, Jove, Junone, Minerva, Neptuno, Mercurio, Magna matre, Vulcano, Diana et aliis. Unus enim tantummodo cum esse possit aeternus Deus, quem frustra nonnulli mundum hunc esse putabant, caeterorum omnium, uti vocabantur, deorum falsitas ex hac opinionum plane ridicularum varietate evidentissime ostenditur.

Quinto, itaque Arnobius idem non minus efficaciter conficit ex eorumdem ethnicorum de origine, et numero deorum suorum, puta Musarum, Novensilium, [Col. 0379B] Penatum, Larium perpetuis absurdisque contentionibus ac dissidiis. Nemini quippe ethnico homini tantas inter dissentiones licuit discernere, quis ex illis verus erat Deus, quis invocandus et honorandus, quis opem petentibus ferre umquam poterat.



ARTICULUS IV. Analysis libri quarti.

Incoeptam adversus gentilium deos disputationem prosequitur Arnobius, planeque ostendit Pietatem, Concordiam, Salutem, Honorem, Virtutem, Felicitatem, aliaque hujusmodi numina, quibus iidem gentiles magnifica templa construxerant, nec risu aut joco, nec serio et affirmate dici posse vim habere divinam, [Col. 0379C] et in numerum deorum aggregari. Idem plane de Victoria, Pace, et Aequitate statuendam. Nam ea omnia, sicut et eorum contraria, in hominum actionibus affectibusque posita sunt. Nec minus praepostere ab ethnicis nonnulla, uti somniaverant, propter benefacta, plures dii, quemadmodum Luperca, Praestana, seu Panda, vel Pantica, Pellonia, aliaeque ignotorum numinum catervae educebantur. Non enim benefici, sed solus rerum omnium creator verus Deus est.

Quis etiam sine indignatione eos audire poterat, qui garriebant quosdam esse deos sinistrarum regionum praesides, dexterarum inimicos? Mundus enimvero cum teres sit ac rotundus, pars ejus laeva et dextera, oriens et occidens, auster et meridies, nostri tantum, quando quiescimus, respectu dici potest. Ab iisdem quoque gentilibus insulse omnino fingebantur [Col. 0379D] quidam dii rebus quibusdam, naec aliis praefecti, videlicet Lateranus, seu Genius focis, Venus Militaris flagitiis castrensibus et puerorum stupris, Perfica, Pertunda, Tutunus rebus obscenis, Puta putandis arboribus, nemoribus Nemestrinus, Patellana et Patella patefaciendis aut patefactis ostiis, Nodutis frugum nodis, iis terendis Terensis, Vibilia viarum erroribus, Orbana filiorum orbatis parentibus, Naenia xitae extremis, Ossilago ossibus consolidandis, Peta, Puta, Patella apibus, melli Mellonia, Lucrii lucro, Libentina et Liburnus libidini, liminibus Limentinus et Lima, obliquitatibus Limus, sationi Saturnus, montibus Montinus, Murcida segnibus, ac pecuniae et divitiis dea Pecunia. Si enim hi aliique plures dii, quos Auctor noster ne lectori taedio esset, praetermisit, [Col. 0380A] singulis rebus praesint, cur non similiter dii aliqui cucurbitis, rapis, culinae, nasturtio, ficis, betaceis, caulibus, unguibus, pilis, aliisque corporum partibus praeficiuntur? Unum siquidem non magis quam alterum a vero abhorrere, deisque probro esse ille luculenter ostendit.

Nec est quod aliquis objiciat illos ideo deos esse quod ab haruspicibus vocati, continuo veniant, certaque responsa reddiderint. Quamvis etenim hoc gratis concedatur, quis Melloniam aut Limentinum, ut responsa daret, alienis fibris insertos vidit unquam? Quid si dolo et fraude, vel daemonum arte ac fallaciis responsa data sint? Ad haec vero, cum tanta deorum multitudo ab ethnicis proferatur, scire non [Col. 0380B] poterant, utrum unus tantum deus aliis omnibus, quos invocabant, non supponatur. Quis autem verus Deus sit, rogare non debent, quandoquidem illum Aegyptii, Persae, Indi aliique omnes agnoverunt.

Sed instat Arnobius, planumque facit absurdissima ab ethnicis produci deorum suorum monstra, tres videlicet Joves, quinque Soles, totidem Mercurios, Minervas, et Dyonisos; tres Dianas, et Aesculapios; quatuor Vulcanos, et Veneres; tria genera Castorum et Musarum, sex Hercules, trigas Cupidinum, et Apollinarium nominum quadrigas. At hi omnes dii ejusdem nominis esse non possunt, aut quis ex illis verus Deus sit, penitus ignoratur. Deinde vero si uni, verbi gratia Minervae, nec nominatim appellatae fiat [Col. 0380C] sacrificium, nonne aliae tamquam sibi factum stulta contentione vindicare conabuntur?

Quod si quis dixerit sibi latere an theologi aliive suis in libris cognita et explorata, vel falsa fictaque pro libidine scripserint: quid ad nos? inquit Arnobius. Sufficit illa omnia, quae de diis dicuntur, falsitatis convinci. De medio igitur tollendi sunt hi theologorum, pontificum, aliorumque veteres libri, aut ethnici ea patefacere nobis debent, quae vera in eis reperiantur.

At quomodo veri aliquid in illis indicari posset, in quibus iidem dii summis contumeliis ubique passim afficiuntur. Nam ibi praedicantur dii non secus ac homines geniti, celebratis prius nuptiis, aut adulterio et incestu, sicuti Jupiter, et filii ejus, aut ex ovis velut Castor et Pollux, aut ex pelagi spuma, sicut [Col. 0380D] Venus. Nonne ergo publicae generis humani calamitates iisdem ethnicis, haec pertinacissime asserentibus, haecque numinum portenta impie colentibus adscribendae sunt, non autem christianis, qui ea, quo par est, horrore detestantur?

Neque tamen ibi stetit, insana gentilium opinatio. Sed suis adhuc in libris venditabant Saturnum vinctum, Jovem infantem a Curetibus servatum, regnum expulsi à se patris occupantem, humanis imprudenter pastum carnibus. Vulcanum fabrum, altero claudum pede; Aesculapium percussum fulmine, Apollinem falsis responsis locupletatum, fures Mercurium et Lavernam, Musas Megaclonis ancillulas, Venerem meretricem, Palladium ex Pelopis reliquiis factum; Martis patriam, vincula, et cum Venere adulterium; [Col. 0381A] mercenariam Herculis, Apollinis et Neptuni servitutem; Minervam in conjugalibus secretis ministram lucis; Martis, Veneris, Plutonis, Junonis vulnera; Jovis, Saturni, Castoris et Pollucis sepulturam, hosque alternis viventes ac morientes; Herculem igne crematum; effraenatam Neptuni et Apollinis in feminas ab auctore nostro nominibus suis appellatas libidinem; varias Jovis eam ob rem conversiones, furentem hujus et aliorum deorum ac dearum in masculos petulantiam. Atqui haec omnia aut falsa sunt, aut vera. Si primum, dii tantas tamque impudentes calumnias morte ethnicorum omnium vindicare debuerunt. Si secundum, iidem dii miseri, infames et sceleratissimi homines fuisse convincuntur.

Quid vero, quod humana illorum natura manifestissime [Col. 0381B] comprobatur non solum Euhemeri, Nicagorae, Leontis, Theodori, Hipponis, et Diagorae testimonio, verum etiam rebus a Jove gestis, Minervae Dianaeque bellis, affectato a Libero Indorum regno, atque aliorum conditione, opera, quaestu et conjugiis. Sed declarat Arnobius se id, quod facile erat, demonstrandum non suscepisse, sed deos a nemine contumeliosius quam ab ethnicis vexari.

Quod quidem ille demonstrare pergit, tum solemnibus statutisque in eorumdem deorum honorem, quae quidem poetarum commenta dici non poterant, sacris, mysteriis, caeremoniis, et ludis, tum etiam ex jam recensitis illorum flagitiis, sceleribus, vulneribus et bellis. Eo quippe major erat ethnicorum [Col. 0381C] iniquitas, quod summa legum severitate in famosi alicujus dicti, carminis, et libelli auctores animadverterent, patientissime vero ferrent tanta deorum opprobria et dedecora scribi et decantari, eaque scribentes, atque etiam histriones et mimos eadem in theatris publicisque spectaculis repraesentantes, maxima audiebant cum voluptate, et illos laudibus ac praemiis remunerabantur.

Quis ergo dubitandi locus supererat, quin ex tanta deorum irrisione, tantoque ludibrio ortae fuerint publicae calamitates? Nullus itaque sanae mentis homo unquam negabit illa gentilium scripta potius debuisse cremari, quam christianorum libros, atque illorum theatra potius, quam horum conventicula dirui? In christianorum siquidem conventiculis ac synaxibus [Col. 0381D] Deus verus exoratur, pax et venia pro omnibus, sive vivis, sive mortuis postulatur, nihilque auditur, nisi quod humanos, mites, verecundos, pudicos et castos faciat. Dii ergo si ira, uti opinabantur ethnici, accendantur, non christianis, sed ipsismet ethnicis, omnium ante oculos dedecus et turpitudinem illorum statuentibus, irasci debebant. Si vero irae expertes sint, christianis frustra irati dicuntur.



ARTICULUS V. Analysis libri quinti.

Ad aliud contra gentilium deos argumentum venit Arnobius, illudque petit ex historiis, quas cum ethnici usu quotidiano retinerent, festis celebrarent annuis, simulacris repraesentarent, eas profecto verissimas [Col. 0382A] esse arbitrabantur. Prima est Numae Pompilii, qui a Jove Elicio, dolis et artibus decepto, ferebatur impetravisse fulminis procurationem. Ex omnibus autem hujus historiae circumstantiis manifestum auctor noster omnibus facit nihil posse fingi a veritate, et divinitate magis alienum.

Secunda Acdestis et Atydis historia est, quam nemo nescit turpissimis Jovis, Matris deûm, Nanae, et Jae flagitiis, ignominiosa Atydis castratione, illiusque et Jae morte, aliisque illi adjunctis, fuisse famosissimam. Contra illam igitur Arnobius eodem prorsus modo ac contra alias argumentatur, planeque ostendit eam ab ethnicis non posse falsitatis coargui. Ab antiquissimis siquidem illorum scriptoribus tradita fuerat, et ab annuo ethnicis Matris deûm festo [Col. 0382B] maxima cum pompa et solemnitate celebrari consueverat. Nulla autem tantae solemnitatis causa esse potuit, nisi quia ea omnia reipsa facta fuisse opinabantur. Si quae vero alia illius obscura fuerit ratio, eam certe, quandoquidem in festo illo turpitudines maximae agebantur, obscenissimam ac turpissimam esse oportet.

Plures alias his similes Arnobius, exsecranda earum foeditate deterritus, se praetermittere declarat. Paucis tamen perstrinxit Faunam, sive Bonam deam virgis caesam, turpem Servii ortum, ac foedissima et nefanda, quae in Omophagiis, Corybantibus, Bacchanalibus, Phrygiis sacris ac mysteriis fieri solebant. Horum autem occasione scite observat tot tantaque [Col. 0382C] Jovis narrari adulteria, aliaque flagitia; ut non alia causa videatur natus, nisi ut in eum omnis infamiae, ac cujuslibet foedissimi facinoris atque sceleris, colluvies derivaretur. Tum deinde alia prosequitur sacra, videlicet Thesmophoria, Eleusinia, atque Alimuntia, in quibus non minor, quam in aliis lascivia ac petulantia. Postea vero quam ea in oculis conspectuque omnium exposuit, ab ethnicis postulat utrum christiani ad haec sacra agenda omni suppliciorum etiam dirissimorum genere cogi debeant, ac utrum ipsimet ethnici diis, quorum scelera et flagitia in iisdem mysteriis memorabantur, similes se esse, vel eos filiis suis aut conjugibus proponere in exemplum velint? Mirum itaque sibi videri ille ait eum; qui hos deos esse neget vel dubitet, atheum et sacrilegum ab illis [Col. 0382D] appellari. Denique ex his omnibus ille concludit hujusmodi deos, non christianis, eos respuentibus, sed ethnicis tanta illorum crimina praedicantibus, infensos esse debuisse.

Futilem deinde vanamque Arnobius ostendit esse gentilium responsionem, qui omnes hasce historias allegorico tantum sensu intelligendas esse contendebant. Ad eas siquidem explodendas plane sufficit illas non posse naturali sensu sine impietate exponi. Deinde vero cur a scriptoribus tam serio posteris traditae sunt, ut suo naturali sensu non explicarentur? Numquid hi scriptores eas mystico allegoricoque dumtaxat sensu accipiendas alicubi testificati sunt? Si vero plures possint esse ejusdem historiae partes allegorici occulti sensus, ubinam illi quo praecise [Col. 0383A] intelligi debebant, alicui patefecerunt? Numquid etiam omnes, vel aliquae tantum unius historiae partes allegorico significatu exponendae sunt? Non omnes quidem. Necesse enim esset, ut ethnici singula quaeque facta, locos, regiones, domos, nationes, aliaque his historiis comprehensa, allegorico sensu interpretarentur, nec alio intelligi posse demonstrarent. Gratis etiam fingerent aliquas unius historiae partes illo allegorico, alias naturali sensu accipiendas. Quae etenim pars potius, quam alia in Summani et Proserpinae, vel Jovis et Cereris historia assignari potest, quae allegorico aut naturali sensu explicari debeat? Quae ratio reddi poterit, cur in quibusdam sive Jovis, sive Summani historiae partibus explanandis, a naturali ad allegoricum sensum necesse sit transitum [Col. 0383B] fieri?

Omnia igitur, quae una eademque historia comprehenduntur, uno eodemque sensu sive naturali, sive allegorico debent intelligi. Atqui hoc secundo allegorico significatu cuncta in una eademque historia, quemadmodum in Trojani belli vel Cannensis pugnae narratione, non possunt explicari. De diis enimvero quae scriptis consignata legimus, ea inde probantur reipsa ac vere facta esse, quia de illis festa solemnia stato tempore celebrabantur. Horum siquidem festorum constans et certa debebat esse origo, nec illa sine aliqua ratione instituta fuerunt.

Fac tamen, si velis, in historiae cujuslibet descriptione aliud omnino, quam verba sonant, significari. Non minus certe illud ad deorum dedecus et contumeliam [Col. 0383C] redundabit. Quae etenim major diis injuria fieri potest, quam Jovis ac Cereris, verbi gratia, nefario concubitu terram imbre madefactam significari? Nonne multo satius erat hominem esse mutum, quam res honestas et naturales turpissimis deorum appellare sceleribus? Dic autem, quaeso, quid vetabat quominus unaquaeque res naturalis proprio suo nomine, non deorum aliquo crimine significaretur?

Neque porro dicendum deos noluisse sua publicari mysteria, atque idcirco eorum historias allegoricis scriptas esse ambagibus. Nam hae allegoricis tenebris involutae paucis quidem cognitae erant, sed apertissima omnibus proponebantur deorum flagitia, quae hominibus in vitia nimium propensis dabant eadem [Col. 0383D] faciendi occasionem. Deinde vero cui unquam homini dii declaraverunt voluisse sub allegoricae interpretationis obscuritate adscripta sibi obscenissima flagitia venditari? Quis vero dubitat eos non turpia, sed honesta de se dici semper maluisse? Praeterea si Attydis nomine solem nuncuparunt, quid factum est de illo, quem historiae perhibent in Phrygia natum, ac plurima egisse, quae repraesentantur in theatris, et annuis solemnitatibus recoluntur? Quid etiam sol meruit; ut Attydis castrati hominis vocetur nomine? Denique Auctor noster multa in deorum historiis lectitar ostendit, quae allegorico sensu explicari nequeunt. Ex quibus ille concludit nefas prorsus esse deos ab gentilibus, si illos revera existere persuasum [Col. 0384A] habebant, turpissimis et divina majestate plane indignis vocari nominibus.



ARTICULUS VI. Analysis libri sexti.

In hoc et subsequenti libro aliam Arnobius gentilium diluit criminationem, qua christianos maximae impietatis propterea accusabant, quod nulla deorum haberent templa aut simulacra, nec ulla unquam iis sacrificia facerent. A templis autem deorum orditur, palamque fatetur iis christianos carere, non in deorum, si modo tales quidam existant, contemptum; sed quia cum semper benefici esse debeant, omni virtutum genere perfectissimi, nulliusque irae vel perturbationis capaces, templa omnia magno ducunt [Col. 0384B] despicatui. Ea namque nulli ipsis usui esse possunt, quamvis exiguo hominum ingenio fabricata, iisdem solis hominibus magnificentissima videantur. Primus autem omnium Phoroneus, vel Merops, vel Aeacus ea aedificasse perhibetur. At quantalibet magnificentia post haec constructa sint, quid diis magis injuriosum ac contumeliosum, quam temere asseverare Jovem, aut alium quemvis deum templo, tuguriolo, conclavi et cellula includi?

Verum diis, inquiebant ethnici, templa extruimus; ut cum eis quodammodo praesentibus non magna sine reverantia colloquamur, atque illos de proximo invocantes, ab ipsis facilius audiamur. Sed perperam, ait Arnobius. Omnia quippe, ac tacitas etiam animi nostri cogitationes verus Deus cognoscit, cuncta aequaliter [Col. 0384C] audit, nullibi abest, nec sicut Jupiter coenatum vadit ad Aethiopas, uno verbo immensitate sua ubique praesens est, neque umquam loco movetur.

Huc accedit pleraque deorum sumptuosissima augustissimaque templa nihil esse aliud, nisi sepulcra mortuorum. Talia enimvero produntur fuisse Cecropis, Acrisii, Ericthonii, Dairae, et Immari, Celei virginum, Hyperoches et Laodices, Clearchi, Leucophrynes, Tesmessi, Cynirae, et aliorum quam plurium monumenta ac polyandria. Denique Capitolium ab invento Toli capite nomen accepit. Atque inde conficit Arnobius diis frustra, ac contra eorum decus, templa fabricari.

Colendi vero eorum simulacra non potior utique est ratio. Dii quippe si in coelo habitant, ad eos non [Col. 0384D] ad illorum simulacra fundendae sunt preces. Si autem illos ibi habitare dubium sit, frustra rei dubiae simulacrum fingitur. Praeterea qui deos esse credit, hic ad exhibendam illorum praesentiam simulacris opus non habet.

Tum Arnobius iis occurrit, qui asseverabant se per simulacra deos colere ac precari. Numquam enim eos, si res ita sit, venerarentur, si nulla essent hujusmodi simulacra. Quid etiam absurdius, quam cum diis ipsis suis, uti putabant ethnici, supplicare possent, illos per mortuam effigiem, tanquam per quoddam fidei commissum aliquid rogare? Quid namque illud est, nisi Deum alterum scire, et effigiem deprecari omni sensu carentem?

[Col. 0385A] Praeterea imago rei alicujus ipsi similis esse debet, alioquin imago non erit. Atqui nemo ethnicus homo scire potest utrum quilibet deus talis revera sit, qualis ejus imago. At certe scimus tales deos esse non posse, quales sol, luna, venti, aliique leonina vel alia facie repraesentabantur. Ab ethnicis autem jure merito derisi sunt prisci homines, qui pro diis fluvium, acinacem, lapidem, informe lignum, aut quid simile colebant. Verum illi ipsi non minus irridendi, qui Hammonem cum cornibus arietinis, Saturnum cum falce, nudam Venerem, Vulcanum cum pileo et malleo, cum plectro et fidibus Apollinem, et Neptunum cum fuscina depingunt. Quam enim haec a vera deorum figura abhorreant, quis non videt? Praeterea si haec propria sint uniuscujusque dei ornamenta, ubi [Col. 0385B] ab uno suum detraxeris et dederis alteri, uterque discerni amplius non poterit.

Neque indigna tantum ethnici diis suis ornamenta dederunt, sed quorumdam hominum, atque etiam meretricum figuram et lineamenta. Ad Alcibiadis quippe instar Mercurium, ad Cratinae et Phrynes Venerem, fabricarunt. Quid vero, quod Phidias lasciviens, in Jovis Olympici a se facti digito Pantarces, pueri a se amati, nomen inscripsit? Eo autem petulantiae atque audaciae devenit, quia noverat suo munere, et arte sua Jovem ab hominibus adorari. Quapropter ethnicos hortatur Arnobius; ut ad saniorem mentem redeuntes, tandem intelligant simulacra, quae tanto honore adorabant, ossa esse, lapides, aes, argentum, aurum, ac saepius vilissimam, ac quae turpissimis [Col. 0385C] usibus servierat, materiem. Quis enim in animum inducat ut deum illum esse existimet, quem ipse ex hacce materia fabricavit.

Urget Arnobius neminem esse ita insanum qui simulacri alicujus partes separatim positas colat, et adoret. Cur ergo ethnici illas simul conjunctas venerabantur? Non majorem certe conjunctae, quam divisae, vim divinam habent. Huc accedit quod si quis in Olympiaci Jovis, aut alterius simulacri intimas partes introierit, quid praeter laminas, vel ligni saxique partes, plumbo suffuso, aut catenis, uncis, et ansulis compactas, et coagmentatas conspiciet? Nonne videbit caput, ventrem, aliasque partes intus vacuas, inanes, atque imperfectas? Sed ea cernere si non liceat, nonne cernit partes simulacri externas nidore [Col. 0385D] et fumo decolorari, situ, rubigine, ac putredine, aut diuturnitate corruere, atque a muribus, blattis, araneis et hirundinibus, aliisque animalculis foederi ac coinquinari?

Erras, inquiebant ethnici. Non simulacrorum materiam, sed deos in simulacris, post sacram eorum dedicationem habitantes, colimus. At vos ipsi, reponit Arnobius, gentiles tota erratis via. Cui enimvero credibile fiet deos, coelestibus relictis sedibus, in simulacris habitare, atque aliqua eorum dedicatione ad ea inhabitanda compelli? Deinde si in eis semper maneant, nihil hac habitatione miserius. Si ab eis aliquando recedant, incertum utique erit quando simulacra adorari debeant. Sed agedum. [Col. 0386A] Numquid dii in parvis simulacris dedicatis corpus suum contrahunt, et porrigunt in magnis et immensis? Numquid unus deus, puta Vulcanus, in omnibus suis simulacris ubique gentium positis et consecratis vel multiplex, vel indivisus manere poterit?

Quid plura? Si dii in his suis simulacris revera habitant, cur ea gentiles, ne qua injuria adficiantur, claustris, clavibus, pessulis, canibus, anseribus tuentur, ac diligentissime custodiunt? Cur Jupiter et Aesculapius tam patienter tulerunt simulacra sua ab Antiocho et Dionysio spoliari? Si dixeris de his nihil deos curasse, certe Venus incredibilem Pygmalionis et alterius perditi hominis in sumulacra sua petulantiam propulsare debebat. Nonne etiam Jupiter Capitolinus, Juno Argiva, Serapis, Diana Ephesina, [Col. 0386B] Apollo et alii debuerunt simulacra et fana, in quibus habitabant, ab incendio aliisque casibus intacta servare?

Ultimum porro gentilium ad retinenda simulacra propugnaculum fuit, haec omnia antiquos non fugisse, sed illo simulacrorum cultu imperitum vulgus in officio et religione continendum. Sed hoc seipso ruit et evertitur. Quid enim plebi quantumvis imperitae formidandum ex deorum simulacris spoliatis aut direptis? Quid metuendum ex Saturni falce, Jani bicipitis clave dentata, Jovis fomite, caestu Junonis, Minervae galea, Cereris mammis, et caeteris hujuscemodi ridiculis deorum insignibus? Quid haec et alia longe turpiora poterant ad retinendam hominum religionem conferre? Tantum profecto abest, ut id [Col. 0386C] acciderit, quin potuis homines nullo legum severiorum metu, nec ullis suppliciis a sceleribus et flagitiis potuerint hactenus cohiberi. Postremo Arnubius de sacrificiis deinceps agendum significat, et libro finem imponit.



ARTICULUS VII. Analysis libri septimi.

Primum hoc in libro Arnobius Varronis auctoritate, ac deinde ratione probat nulla diis facienda esse sacrificia. Dii quippe sive veri dicantur, sive corporea materia compositi, sive hominum manu et arte facti, nulla sacrificia desiderant. Veri enim si qui sint, tales esse debent, qualem christiani adserunt esse rerum omnium dominum, omnipotentem, [Col. 0386D] atque ingenitum Deum. Qui vero tales sunt, nihil penitus ex terrena materia accipiunt, quo aut alantur, aut delectentur. Nulla igitur sacrificiorum diis faciendorum causa potest adferri. Non enim his sacrificiis nutriuntur; quandoquidem quidquid nutritur mortale est. Quid vero, quod ex his, quae altaribus admoventur, nihil ad deos pervenit?

Non voluptatis etiam causa diis hostiae caeduntur. Mortalis siquidem adhuc est, qui hujusmodi adficitur delectatione. Quae vero in innoxiorum animalium mactatione, a qua etiam homine saepe abhorrent, potest diis esse voluptatis illecebra?

Popularis quidem ac vulgaris opinio erat sacrificiis deorum iram placari. Sed irae motus, diis indignus, [Col. 0387A] in immortalem animum cadere non potest. Detur tamen deos iracundia percelli, illis sane non ante occupatum iracundia animum immolandae sunt hostiae. Non enim illis sicut feris et belluis offae et cibi offerendi, ne eorum ira furorque concitetur. Neque etiam postquam propter homunculorum, si fieri potest, offensionem ira incenduntur. Nam praeterquam quod nihil ea de re dii umquam statuerunt, nemini probabitur eos mactata et oblata aliqua pecude, aut iram ponere, aut injuriarum suarum oblivisci: aut his sacrificiis, tamquam pacta mercede dare peccatorum in se commissorum veniam. Cresceret enim multitudo peccantium hominum, si sic venalis esset deorum ignoscentium gratia. Huc accedit, quod iniquum videtur innocens animal pro homine noxio et [Col. 0387B] peccatore occidi.

Nec est certe, quod quis arguat hostias diis immolari; ut res tribuant prosperas, et adversas removeant. Nam praeterquam quod doctissimi inter ethnicos philosophi fato omnia fieri arbitrabantur, certe si penes deos sit secunda et adversa hominibus tribuere, cur tam ingrato animo sinunt plurimos ac fere innumeros, qui perpetuis sacrificiis et victimis aras illorum onerant, ad extremas angustias redigi? Deinde vero dictu absurdum est deos sacrificiorum pretio beneficia sua vendere. Dives enim qui plurimas mactaret hostias, plura deberet a diis beneficia accipere, nulla vero aut paucissima pauper, qui exiguum thus offerret. Praeterea si duo populi, bello decertantes, eadem penitus diis facerent sacrificia, [Col. 0387C] neutri eorum, nec etiam alicui sine injustitia opem ferre possent.

Neque potiori ratione adseritur sacrificia diis honoris, atque amplificandae illorum potentiae gratia fieri. Quidni enim idem de caeteris hominum actionibus dicatur? Quid insuper, quod honoris et potentiae amplificatio homines, ut pote infirmos et ambitiosos, non vero deos spectat?

Fatetur tamen Arnobius honorem habendum vero Deo, qui sicut ira non ardescit, ita nec collato honore gaudet, nec negato indignatur, neque alienis adulationibus se majorem fieri existimat. Adde vero nihil honoris diis accedere ex mactatis animalibus, quorum fumo simulacra, ac sanguine et putore templa atque altaria coinquinantur.

[Col. 0387D] Quod si adhuc nihilominus contendas, hoc animalium cruore deos honorari, cur eis non immolantur elephanti, cameli, leones, aquilae, ciconiae, et alia animalia longe plurima? Nec respondere juvat deos iis tantum, quae ad victum nobis benigne suppeditant, honestari. Nam et cuminum, nasturtium, rapa, et alia omnia, quae nostro sunt usui, iisdem diis litari debebunt. Deinde si fingantur canes, aut alia animalia, usum accepisse rationis, atque hominibus tanquam diis suis ea, quibus aluntur, offerre et sacrificare, nonne homines in sui contumeliam potius, quam honorem id factum censerent?

Urget insuper Arnobius, deorum sicut unum genus, ita una esse debet sententia; cur ergo uni una, [Col. 0388A] altera alteri hostia immolatur? Numquid una huic grata est, alia alteri injucunda? Cur huic mares, illi feminae sacrificantur, cum nulla sit in diis sexus distinctio? Cur diis superis albi, inferis vero atri coloris victima caeditur? Numquid unus color diis magis, quam alius gratus esse postest? Quid vero, quod dii inferi, quemadmodum Manes, nulli sunt? Sed eos esse concedamus: si hostiae nigrae illis placeant, cur earumdem hostiarum dentes, ossa, caro, cur thus, lac, oleum, et alia, quae atri non sunt coloris, ipsis offeruntur? Nec vult Arnobius sibi responderi aliqua consuetudine diversis diis diversas victimas sacrificari. Non enim inquiritur utrum homines, sed utrum dii sanciverint aliquam hostiam uni deo magis, quam alteri convenire, et utrum ipsimet illi dii pacto [Col. 0388B] ac convento sacrificanda animalia inter se diviserint.

Praeterea quo jure dicitur Telluri matri scropham gravidam, Minervae virgini virginem vitulam convenire eadem ratione conficietur musicos Apollini, Aesculapio medicos, fabros Vulcano, et Mercurio eloquentes viros congruere, atque ideo hos illis, sicut scropham Telluri, et Minervae vitulam, immolandos.

Objiciebant vero ethnici diis bonis, ut prosint, et malis ne noceant, sacrificandum. Respondet Arnobius deos omnes natura sua bonos esse debere. Quapropter cum nullus deus natura sua sit malus, etiamsi nullo honore ab hominibus adficiatur, male tamen illis idcirco facere aut nocere nequibit. Huc autem accedit, quod si vera sit haec ethnicorum opinio, ex [Col. 0388C] ea sequitur bonum deum, si debita illi hostia non mactetur, fieri malum, deum vero malum, facto sacrificio bonum fieri. Quis autem sanae mentis homo dixerit naturam Dei mutari?

Caeterum quamvis fas fieri posset ut tauri aliaque animalia diis immolarentur, quid eis conducere valebant innumera farciminum, pultium, liborum, et fritillarum genera, ab auctore nostro enumerata, quae in ethnicorum mysteriis ac sacrificiis adhibentur? Numquid ea omnia, quae obscuris nominibus, ut augustiora forent, appellantur, deorum palato grata, et languenti stomacho utilia sunt? Cur illa vel separatim, vel modo cruda, modo cocta, vel assa apponuntur.

Thuris quoque eorum aris adolendi non melior est [Col. 0388D] ratio. Recens quippe est ritus ille, et antiquis temporibus incognitus. Quamobrem aut inutilis censeri debet, aut peccavere prisci homines, quibus numquam usu venisse constat. Quid vero, quod thure dato diis honoris aliquid tribui frustra jactitatur? Nihil quippe thus est, nisi viscus ex quibusdam corticibus profluens. Cur ergo ex aliis arboribus coalescens, ipsis similiter non incenditur? An quia non ita suavis est odoris? Quid inde? Numquid diis, quemadmodum hominibus; alii odores grati sunt, alii insuaves et injucundi? Minime quidem. Nam fatentibus philosophis dii incorporei sunt, nullasque nares habent, nec possunt ullo thuris aut alio odore mulceri.

Frustra etiam, ac nulla pariter ratione adducti [Col. 0389A] gentiles merum in sacris suis, thuris socium libabant. Diis enimvero nec siti, sicut nec fame laborantibus, neque ullo indigentibus cibo, inutilis plane est vini usus. Perperam quoque ethnici illud aut in deorum, honorem, aut ut propitii fierent, fundi opinabantur: quandoquidem virtutum omnium nervos debilitat, castitati, pudori, ac verecundiae adversatur, ac si avidius sumatur, mentem in furorem atque insaniam praecipitat. Quid etiam magis insulsum, quam certis verbis vini aliquid libari, ne quodlibet aliud vinum sacrum fiat, et humanis usibus eripiatur? Nonne lex ac conditio diis sic imponitur, ne plus quam hominibus placet, vini, atque adeo honoris accipiant?

Nec dictu minus nefandum esse ostendit Arnobius deos sertis, coronis, floribus, cymbalis, tympanis, [Col. 0389B] symphoniis et cantibus oblectari, aut honorari. Simili etiam modo demonstrat ethnicos irrisione atque commiseratione plane dignos esse, quibus mos erat celebrare Matris deum lavationem, quasi sordescat; Jovis epulum, quasi cibis egeat; Aesculapii vindemiam, quasi colat vineas; lectisternium Veneris, quasi lecto opus habeat; Telluris natalem, quasi aliquando in vitam primum venerit.

Post haec ille eorumdem gentilium sacra, ac ludos florales et megalenses in deorum honorem institutos, et quibus eos placari garriebant, acerrime exagitat. Nihil etiam a recta a ratione magis alienum esse convincit, quam existimare turpibus et ridiculis, quae tum agebantur, comoediis et tragoediis, ac nefariis obscenissimisque mimorum gestibus deos delectari, [Col. 0389C] mitigari, ac reconciliari.

Planum vero facit tot tantaque opinionum portenta inde orta esse, quia ethnici penitus nesciebant, quae sit veri Dei natura, ac persuasum falso habebant deos suos ejusdem secum esse substantiae, iisdem membris, eodemque corpore componi, atque adeo non secus ac homines nasci, gaudere, dolere, mundari, vindemias agere, atque iisdem morbis affligi. Ibi autem auctor noster ethinicorum christianorumque opinione secum comparat, ac sibi invicem opponit, atque inde concludit christianos pios esse, gentiles vero dementis, quam illis exprobrabant, impietatis esse revera reos ac conscios.

Ad evertendum postea accedit ultimum, et uti videbatur, validius ethnicorum propugnaculum, quo [Col. 0389D] illi ex variis miraculorum, sicut aiebant, historiis probare nitebantur deos, ob peccata hominum offensos, ira exarsisse, sed eorum satisfactione deinceps placatos. Primum enim narrabant antequam ludi circenses, Jovi dedicati, inchoarentur, servum quemdam virgis per mediam circi aream caesum, ac patibuli poena mulctatum. Tum dehinc celebratos hosce ludos, quibus plane offensus est Jupiter. In tanti itaque facinoris, uti aiebant, vindictam pestilentia civitatem depopulata est. Sed ubi ejusdem Jovis monitu hi ludi rite instaurati fuissent, tunc lues cessavit.

Secundo, memoriae proditur ferebant Capitolium fulmine ictum, et simulacrum Jovis de sede sua deturbatum fuisse. Haruspicum autem responso, cum [Col. 0390A] illud altiore ad orientem solem loco collocatum fuisset, tum patuisse res abditas, sumptumque de reis pro merito supplicium.

Tertio, iniquissimis reipublicae temporibus dira lues grassabatur, ac Romani ab hostibus suis pene victi erant. Post advectos autem ex transmarinis gentibus deos, scilicet Aesculapii ex Epidauro in tiberinam insulam, et Matris deum ex Phrygio Pessinunte in urbem simulacra, ac postquam magnifica templa iis constructa sunt, tum continuo pestis sedata est; hostis ab Italia pulsus, decus urbis restitutum, fines imperii longe lateque propagati, ac multis domi forisque praeclare gestis, nomen ac majestas romanae gentis, inconcussa firmitate stabilita fuerunt.

At his omnibus respondet Arnobius, illa quidem [Col. 0390B] scriptis fuisse tradita, sed miraculorum prae se ferre tantum speciem. Singulis quippe harumce historiarum circumstantiis accurate examinatis, evidentissime demonstrat nihil posse unquam fingi, quod summa deorum amplitudine, dignitate, majestate, atque etiam nomine magis indignum sit, quodque veritati magis repugnet, et fidem minus mereatur.



CAPUT SECUNDUM. De auctore et aetate horum librorum, ac qua ratione ab illo compositi.



ARTICULUS PRIMUS. Quis horum librorum auctor, qua aetate ac ratione ad illos conficiendos animum appulerit.

[Col. 0390C] Arnobium horum septem librorum verum esse auctorem certa constansque est omnium sententia. Et certe ipsi ab Hieronymo variis in locis, mox citandis, ac deinceps ab aliis scriptoribus tanto tamque unanimi consensu adseruntur, ut id probatione aliqua amplius indigere non videatur.

Ab eodem quoque Hieronymo discimus Arnobium Sicca, quae Africae mediterraneae urbs et colonia erat, oriundum, ibique impiae addictum gentilium religioni, ac imperante Diocletiano, docuisse rhetoricam. Ipsa autem Hieronymi haec sunt verba: »Arnobius sub Diocletiano principe, Siccae apud Africam rhetoricam florentissime docuit, scripsitque adversus gentes quae vulgo extant volumina (Hieronym. de Script. Eccl., § 89),« quae susceptae a se religionis obsides divulgavit. [Col. 0390D] Ipsemet vero Arnobius nefario deorum idolorumque cultui mancipatum se fuisse deplorat (Idem, Chron. Euseb., ad ann. 2342); nec diu antequam hos libros scriberet, se ad veritatis lumen, Christo docente, adductum his verbis testificatur: »Venerabar, o caecitas! nuper simulacra, modo ex fornacibus prompta in incudibus deos, et ex malleis fabricatos, elephantorum ossa: picturas veternosis in arboribus taenias si quando conspexeram, lubricatum lapidem, et ex olivi unguine sordidatum, tamquam inesset vis praesens, adulabar, adfabar, et beneficia poscebam, nihil sentiente de trunco; et eos ipsos divos, quos esse mihi persuaseram, afficiebam contumeliis gravibus, cum eos ipsos esse credebam ligna, lapides, [Col. 0391A] atque ossa, aut in hujusmodi rerum habitare materia. Nunc doctore tanto in vias veritatis inductus, omnia ista quae sint, scio, digna de dignis sentio, contumeliam nomini nullam facio divino; et quid cuique debeatur vel personae, vel capiti, inconcussis gradibus, atque auctoritatibus tribuo (Arnob., lib. I, pag. 22 et 23).«

Tanto itaque lumine, tantaque Christi gratia donatus, ac somniis etiam pulsatus, pristinos errores ejurandi, et christianam religionem publice profitendi veniam ab Siccae episcopo petiit. Sed quia illam semper, ut ait Hieronymus, ac publicis suis in scholis antea impugnaverat, ad illius professionem Episcopus eum prius admittere noluit, quam sincerae ejus poenitentiae certo certior factus fuisset. Morae igitur impatiens [Col. 0391B] Arnobius, atque ut voti compos quam primum fieret, animum ad scribendos hos libros adjunxit, iisque tamquam totidem fidei suae publicis obsidibus datis, ad optatissimam christianae religionis professionem publice mittendam admissus, sacris nostris mysteriis ab eodem episcopo initiatus est. Sed praestat Hieronymum adhuc haec narrantem audire: »Arnobius rhetor, clarus in Africa habetur, qui cum in civitate Siccae ad declamandum juvenes erudiret, et adhuc ethnicus ad credulitatem somniis compelleretur, neque ab Episcopo impetraret fidem, quam semper impugnaverat, elucubravit adversus pristinam religionem luculentissimos libros, et tandem velut quibusdam obsidibus pietatis foedus impetravit (Hieronym., in chron. ad ann. 2342). Quae vero postea ab [Col. 0391C] eo acta sint, nobis invidit aut injuria temporum, aut scriptorum negligentia. At certe quia tam ardenti studio christianam religionem amplexatus est, nullus profecto dari videtur ambigendi locus, quin omnibus plane satisfecerit veri piique christiani officiis.

Quo autem praecise tempore hos ille libros scripserit, in controversiam disceptationemque ab eruditissimis aetatis nostrae scriptoribus vocatur. Prolata enimvero a nobis Hieronymi verba, in chronico eusebiano proxime scripta sunt post notata vicennalia Constantini, Nicomediae anno Christi, uti aiunt, 326 celebrata. Contra tamen idem ipse Hieronymus aliis, quae antea retulimus, verbis haud obscure significare videtur eosdem libros ab Arnobio tum in lucem editos, cum Diocletianus Romanis imperabat. Atqui [Col. 0391D] Diocletianus viginti circiter annos, ab Christi scilicet anno 284, ad annum 304, regnasse perhibetur. Nonne ergo Hieronymus hos libros ante Constantini vicennalia sive annum 326 ab Arnobio editos esse arbitratus est? Nobis tamen videtur posse Hieronymum sibi ipsi facile conciliari. Nam in Eusebiano chronico post notata Constantini vicennalia ipse adjecit: »Huc usque historiam scribit Eusebius, Pamphili martyris contubernalis, cui nos ista subjecimus.« Tum continenter: Arnobius, inquit, rhetor, etc. Nonne autem dici potest haec ejus verba superioribus Eusebii subjecta fuisse, ne illius sermonem interrumperet, nec ibi veram indicasse Arnobii aetatem. Si quis vero nobis objiciat ab eo ibi, sicut et [Col. 0392A] postea, temporum designari ordinem, is certe nec ullus alius diffitebitur illum sibi non contradixisse, verbisque illius potius standum, quae in genuino, quam quae in alieno opere scripsit.

Sed quia ille in suo de scriptoribus ecclesiasticis catalogo dixit quidem Arnobii nostri libros, Diocletiano imperante, editos, non autem quo imperii hujus anno, id a nobis accuratius inquirendum est. Non aliunde autem melius; quam ex iisdem ipsiusmet auctoris nostri libris potest dignosci. At prioris initio hunc ille loquitur in modum: »Trecenti sunt anni ferme, minus vel plus aliquid, ex quo coepimus esse christiani, et terrarum in orbe censeri (Arnob., lib. I, pag. 9).« Manifeste autem inde colligitur, quod omnes facile concedunt, hos libros ab eo exaratos [Col. 0392B] circa 300 Christi annum. Sed nulla adhuc certa illorum aetas ibi designatur. Quidam itaque existimant illam ex his deprehendi posse ipsius verbis: »Nostra quidem scripta cur ignibus meruerunt dari? Cur immaniter conventicula dirui? (Lib. 4, pag. 152)« Nam ubi Eusebius de Diocletiani contra christianos saevientis temporibus disputat: »Tunc aedes sacras« inquit (Euseb., lib. VIII, Histor. eccles., cap. VIII, pag. 293), »solo aequari, ac funditus subverti, sacros divinarum Scripturarum libros in medio foro concremari oculis nostris vidimus.« Haec autem facta sunt, sicut alibi annotavimus, Diocletiano IX, Maximiano VII, aut ut nonnulli censent Diocletiano VIII, et Maximiano VI, consulibus, hoc est, anno Christi 303, vel 302 (Dissert. in Luc. Cecil., cap. 8, art. 3). Tum [Col. 0392C] enim lata lege sancitum fuit, ut sacri christianorum codices, aut sicuti in vita Felicis episcopi tubiacensis legimus, libri deifici, igni et flammis traderentur (Optat. Milev., nov. edit., pag. 227), illorumque Ecclesiae, vel sicut auctor noster loqui amat, conventicula diruerentur. At ex his, quae ab Augustino et Theodoreto confirmantur, nonnulli confici posse putant Arnobium conficiendis libris suis hoc ipso anno operam dedisse (August., lib. VII, de Bapt. contr. Donat., cap. 2, pag. 187; et Brevic.; Collat. cum Donat., cap. 15, pag. 569, et 573; Theodoret., lib. V, Hist. eccles., cap. 39, pag. 248).

Sed his alii opponunt nullam de lege contra christianorum conventicula et libros data, sed de combustis libris et conventiculis eversis factam ab Arnobio [Col. 0392D] mentionem. Esto tamen, inquiunt, ad eam spectaverit, nonne similis antea fuerat Justini martyris cum gentilibus de sacrorum librorum nostrorum proscriptione expostulatio? »Opera« ait »et instinctu malorum daemonum mortis supplicium adversus librorum Hystaspis aut Sybillae, aut prophetarum lectores constitutum est, ut per timorem homines ab illis, quominus scripta ea legentes, rerum bonarum notitiam percipiant, sed in servitute eorum retineantur, absterreantur (Justin. Martyr., Apolog. I, pag. 82).«

Quid vero, quod Origenes memoriae prodidit ante Arnobii nostri tempora, atque Maximino anno 235 regnante, incensas fuisse ecclesias, atque idcirco, ut auctoris nostri verbis utamur, diruta fuisse christianorum [Col. 0393A] conventicula? »Scimus« inquit Origenes, »apud nos terrae motum factum in locis quibusdam, et factas fuisse quasdam ruinas; ita ut qui erant impii extra fidem, causam terrae motus dicerent christianos, propter quod et persecutiones passae sunt ecclesiae et insensae sunt (Origen., tractat. VIII, in Matth., pag. 88).« Quid ergo vetat quominus Arnobius de his, quae longe antea nec semel contigerant intelligatur?

Nec multum promovent, qui opinionem illam stabilire nituntur hisce Arnobii verbis: »Aetatis urbs Roma cujus esse in annalibus indicitur? Annos ducit quinquaginta et mille, aut non multum ab his minus (Lib. II, pag. 94).« Primum enim, nihil ibi ille certi fixique temporis aliquid statuit. Alto deinde silentio [Col. 0393B] praetermisit qui qualesve fuerint hi annales, ac quam illorum auctores sequantur annorum ab urbe condita computandorum rationem.

At incompertum, inquies, illi esse non poterat, quo anno jacta fuerint Romae fundamenta. Probe siquidem noverat non longe antequam scribendis libris suis manum admovisset, millesimum regiae illius urbis annum sub Philippi imperio, hoc est, Christi, uti aiunt, 247 aut 248, fuisse celebratum. Cum ergo dicit: Aut non multum ab his minus, haud obscure significat se anno 296 vel 297, hosce libros publicam emisisse in lucem.

Contra tamen alii hos nonnisi post trecentesimum Christi annum editos fuisse inde colligunt, quod alibi ab eo ethnici adversus christianos sic disputasse [Col. 0393C] inducuntur: »Ante quadringentos annos religio vestra non fuit (Ibid.).« Nam si ante trecentesimum Christi annum perfecti fuissent hi libri, in eis ille non ante quadringentos, sed ante trecentos annos christianam religionem non fuisse proculdubio dixisset. Nobis quidem non latet quibusdam visum oscitantia librarii pro trecentis, quadringentos positum. Sed haec conjectura nullius manuscripti codicis, aut scriptoris testimonio et auctoritate confirmatur. Quid vero, si ethnici maluerint majorem, ut solet, quam minorem proferre annorum numerum? Tum profecto nihil inde certi concludi poterit.

Variantes porro istas de horum librorum aetate opiniones, ac quibus rationum momentis nitantur, examinandas tibi proposuimus, ut ei quae vero videbitur [Col. 0393D] similior, tuum praebeas assensum. Nobis vero nihil certius et exploratius hactenus succurrit, quam Arnobium citatis superius, et aliis ejus verbis de crudeli christianorum vexatione, de combustis eorum libris, et eversis ecclesiis collineasse ad memoratum Diocletiani edictum, ac proinde illius libros circa annum Christi 303 publici factos fuisse juris. Nihil tamen audemus certo pronuntiare, idque aliorum judicio plane relinquimus.



ARTICULUS II. De vera horum librorum inscriptione, atque argumento, et utrum illud recte ab Arnobio tractetur. de illius stylo, eruditione, ac totius operis in libros et capita distinctione.

Nullus in manuscripto horum Arnobii librorum [Col. 0394A] codice regio, a quo prima pagina avulsa est, titulus nunc praefigitur. Sed in fine libri primi, tertii, quinti, et septimi legimus: Arnobii liber explicit. In quarti vero fine: Arnovii oratoris lib. quartus explicit. Ad secundi denique calcem: Arnovii adversus Nationes liber secundus explicit. In prima vero et secunda eorum romana editione, basileana, antuerpiana, stewechiana, parisina, heraldiana inscribuntur: Arnobii adversus gentes libri septem. In ultima porro Lugduni Batavorum divulgata: Arnobii Afri adversus gentes libri septem. Nulli autem dubitamus quin haec ultima inscriptio ab Hieronymo desumpta sit, a quo eadem epigraphe semel atque iterum exhibetur (Hieronym., de Script. eccles., § 89; et epist. 84, ad Magnum). In manuscripto tamen codice regio, et [Col. 0394B] altero cujus Stewechius meminit, scriptum est: adversus nationes. Sed potior videtur lectio, adversus gentes, quam Hieronymus in longe antiquioribus manuscriptis codicibus haud dubie legerat. Caeterum quia utriusque inscriptionis idem est sensus, de ea longioris disputationis filum texere inutile prorsus foret ac superfluum.

Ex utroque autem illo titulo facile intelligimus non aliud horum librorum argumentum, nec alium in iis conscribendis Arnobii scopum finemque fuisse, nisi ut et falsam gentilium, et christianorum veram esse religionem demonstraret. Neque ad id probandum pluribus opus est argumentis, quod vel ex ea sola, quam dedimus, eorumdem librorum analysi omnibus manifestissimum esse debet.

[Col. 0394C] Quidam vero utrumque non pari successu ab Arnobio factum opinantur. Longe enim felicius, inquiunt, atque efficacius ethnicae religionis falsitatem, quam christianae veritatem ostendit. Cujus quidem hanc putant esse rationem, quia Arnobio, aliisque gentilibus, ad christianam fidem novissime adductis, multo facilius fuit impios absurdosque, quos perfecte noverant, ritus et errores funditus evertere, quam christianae doctrinae cujus mysteria nondum satis comperta habebant, demonstrare veritatem.

Verum quid prohibet, quominus ii ipsi quibus sacra nostra mysteria nondum reserata sunt, generalibus argumentis, seu quemadmodum scholastici loquuntur, credibilitatis motivis, veritatem christianae religionis invictissime adstruant ac demonstrent? [Col. 0394D] At infra demonstrabimus illam ab auctore nostro vindicari validissimis rationum momentis, quae ab eo ducuntur ex veris Christi discipulorumque ejus miraculis, ex admirabili sane ac pene incredibili martyrum innumerabilium constantia, atque ex celerrima religionis christianae, quae diu antea ab sacris vatibus promissa fuerat, per universum orbem terrarum propagatione. Caeterum non adeo incognita Arnobio fuerunt omnia christianae religionis mysteria. quin recte, uti suo loco dicetur, de vera Dei natura, de Christo vero Dei filio, servatore nostro, aliisque nonnullis illius placitis et documentis disputaverit. Eam proculdubio ob causam Hieronymus luculentissimos ejus libros appellat; quia non [Col. 0395A] minus luculenter veritatem christianae religionis adstruit, quam ethnicae falsitatem destruit (Hieronym., in chron. ad ann. 2342).

At quanto magis hos auctoris nostri libros propter argumentorum vim et pondus extollit Hieronymus, tanto magis ejus scribendi ac loquendi modum vituperat. Ad Paulinum enim haec scripsit in verba: »Arnobius inaequalis, et nimius est, absque operis sui partitione confusus.« (Epist. 49, p. 567). Sed displicuit recentiori cuidam inter heterodoxos scriptori illud Hieronymi judicium, ac post allata haec ipsius verba contrariam, quasi ex tripode, sic fert sententiam: »Mihi disertus auctor Arnobius videtur, et qui argumentum suum contra gentiles adeo accurate et concinne pertractarit, ut adversus istos meliora dici posse, quam [Col. 0395B] quae ab antiquis sic bene disputata sunt, vix videam.« (Hoornob., Exercit. theolog., lib. I, cap. 1, 5, 11, p. 131). Sed dic, quaeso, erudite theologe, ubinam Hieronymus dixerit argumentum illud ab Arnobio non accurate et concinne pertractari? Cur libros ejus luculentissimos appellat, nisi quia suo stabiliendae christianae religionis proposito abundantissime satisfecit? Numquid vero negare potes illum in suis libris esse absque operis sui partitione confusum? Nonne in primo et secundo libro ubique passim occurit illa confusio? Fatemur quidem in libro tertio argumenta satis concinne, et accurate distingui. Verum in iis omnibus clarior utique partitio desideratur. Testes omnes appello, quotquot hos libros perlegerunt, ac nisi hanc confusionem agnoscant, illos aristarchi nostri lynce perspicaciores [Col. 0395C] oculos habere fatebimur.

Nobis porro theologus a nobis laudatus explicet, quid diserti nomine intelligat: si doctum ac peritum, illi Arnobium disertum esse ultro concedimus; si clare ac polite loquentem, si bonum latinitatis auctorem, negamus. Nam scriptionis illius genus non modo inaequale, nimium et redundans est, sed etiam incultum, rude, impolitum, atque obsoletis quampluribus verbis durum et asperum. Hujus autem incomptae inornataeque dictionis duplicem nonnulli afferunt rationem. Primo, quia Arnobius patria Afer cum esset, africanum loquendi modum eo facilius sectatus est, quo citius libros suos perficere, eosque fidei suae, ut jam notavimus, obsides dare volebat. Secundo, haec ipsa eos celerius absolvendi [Col. 0395D] festinatio prohibuit sane, quominus ille sermonis elegantiae et munditiae ubique studeret. Negari tamen non potest plurima passim occurrere apte, polite, eleganter et rhetorice dicta, ac gravissimis ornata illustrataque verbis et sententiis.

Summam vero eruditionem in eis passim ubique disseminatam magnis plerique efferunt laudibus. Sed fatendum est eam magis ad res profanas quam sacras, eo, quo diximus, modo spectare, uti ex infra disputandis fiet omnibus satis manifestum.

Totum autem opus ab ipsomet Arnobio septem in libros divisum fuit. Quod quidem cum manuscripti codicis, tum Hieronymi auctoritate luculentissime probatur. Jam enim in vetere regio codice hanc [Col. 0396A] divisionem factam vidimus. Hieronymus vero de Arnobio nostro in sua ad Magnum epistola scripsit: »Septem libros adversus gentes, totidemque discipulus ejus Lactantius condidit.« (Hieronym., epist. 83, pag. 656).

Nulla autem in capita, nullasque in sectiones hi libri distributi umquam fuerunt. At haec quidem conjuncto continuatoque sermone scribendi ratio videtur non parum ad eam contulisse confusionem, quam paulo ante notavimus. Quapropter si quis in nova aliqua horum librorum editione eos, quod non ita difficile est, in capita aut sectiones distribuat, is sane et huic confusioni medebitur, et taedium laboremque lectoris plurimum sublevabit.



ARTICULUS III. De horum librorum integritate ac textus corruptione; utrum, et a quibus plura Arnobius delibaverit: an quaedam Scripturae sacrae testimonia citaverit.
[Col. 0396B]

Integrum ac plane perfectum hoc Arnobii opus ad nos non pervenit. A doctis siquidem viris jam observatum est in illius fine aliquid desiderari, aut detruncatum, aut librariorum incuria omissum, aut quod, foeda priorum codicum corruptione deletum, legi amplius non potuit. Nos vero jam observavimus primam manuscripti codicis regii paginam sublatam fuisse. In totius autem operis fine aliquid similiter praetermissum, aut avulsum esse inde colligi potest, quod ibi Arnobius varias ethnicorum historias, quas miraculorum plenas venditabant, fuse invicteque refellit; ad eam nihilominus, [Col. 0396C] quam ipse ex Capitolio ictu fulminis perculso, et dejecta Jovis statua sibi objecerat (lib. VII, pag. 245), nihil prorsus respondet. Quamvis enim suo ad priorem historiam responso, alias omnes funditus everti satis aperte significet; quia tamen caeteras omnes a se propositas singillatim confutat, vix ulli probabile fiet hanc solam ab illo penitus intactam esse, ulloque praetermissam absque responso.

Praeterea, ille post diluta et eversa Ethnicorum argumenta, ex hujuscemodi historiis petita, solet aliquam contra illos et pro Christianis elicere conclusionem. At sicubi unquam, eo certe loco id fieri debuit, ubi quam gentiles validissimam putabant, argumentationem diluendo, libris suis finem imposuit. [Col. 0396D] Verumtamen si quis id ipsi ad libros suos absolvendos festinanti excidisse contendat, huic si istud recte probaverit, non reluctabimur. Sed prius meminisse debet Arnobio ad conclusionem, ex dictis suis ibi eruendam, non multa profecto opus fuisse mora et cunctatione.

Longum insuper fragmentum, duabus et amplius paginis comprehensum, legimus libri secundi initio, ab his verbis: Et non omnium virtutum amore, usque ad illa: impendeant credituris (lib. II, pag. 43), quod in manuscripto codice et antiquis editionibus transpositum fuerat. Ibi namque ea omnia quae habentur, Arnobii textui nullo plane modo cohaerent. Quamobrem in ultimis editionibus singula quaeque [Col. 0397A] loco suo satis apposite restituta videntur, his exceptis verbis: ut non in cunctos lumen et praetenderit vitae, et periculum ignorationis amoverit; quae quidem in quibusdam editionibus omissa, et in ultima editione loco adhuc alieno inserta nemo fortassis diffitebitur. Nonne autem id indicio haud plane obscuro nobis est illorum, qui ultimis horum librorum editionibus praefuerunt, propria auctoritate factam fuisse praeposteram illius fragmenti restitutionem.

Aliud porro ante finem libri septimi segmentum ab his verbis: Non imus inficias, usque ad illa inclusive: Post advectos, etc., in manuscripto codice regio et antiquissimis editionibus exhibetur, in quo plura, quae prius dispersis in locis dicta fuerant, totidem verbis iterum descripta sunt. Quapropter. [Col. 0397B] Stewechius in sua horum Arnobii librorum editione, ea omnia ad operis calcem rejecit. In postremis vero editionibus penitus omissa sunt. Sed haec omissio notari, aut illius aliqua saltem ratio reddi debebat.

Quaeret fortasse aliquis cur librarius tam absurdum fragmentum in Arnobii textum intrudere ausus sit. Sed hujuscemodi temeritatis causam proferre difficillimum est. Nonne tamen haud inepte dici poterit quamdam in priori arnobiano codice, ex quo primus librarius suum transcripsit, fuisse lacunam, aut verba vetustate, aut alio aliquo casu deleta, quae ille quoquo tandem modo supplere voluit, ut codicem suum majore venderet pretio, et omnibus integrum esse persuaderet? Ut ut sit, haec non esse [Col. 0397C] Arnobii monuisse sufficiat.

Plurima autem in eodem Arnobii textu loca passim occurrunt, a librario oscitante et ignaro foede corrupta. Sed ea singulatim recensere tam nobis facile, quam aliis molestum haud dubie foret. A tam longa itaque illorum enumeratione nunc eo lubentius abstinemus, quo inferius praecipua errata corrigendi et emendandi opportunior identidem dabitur occasio.

Observare interim juvat nec paucos, nec ignobiles in his libris ab Arnobio auctores citari. At ex duobus imprimis, Cicerone et Clemente Alexandrino, quorum primum alicubi expresso, alterum suppresso nomine laudat, plurima delibavit. Quam multa vero ex Cicerone decerpserit, disces his Hieronymi ad [Col. 0397D] Magnum verbis: Quos, Arnobii libros, si legere volueris, dialogorum Ciceronis, videlicet de Natura deorum in eis reperies (Hieronym., epist. LXXXIII, ad Magn., pag. 656). Quae autem ex Clemente Alexandrino auctor noster hausit, ea ex ipsius ad Graecos admonitione mutuatus est. Singula porro, quae ex utroque scriptore suos in libros transtulit, cum infra a nobis exponenda sint, his ne eadem repetamus, nunc recensendis supersedendum duximus.

Nulla autem his in libris expressa, aut citato auctoris nomine, testimonia sacrae Scripturae protulit, nisi illud quod non tam ex sacro aliquo scriptore, quam ex quodam vulgari sermone profectum significat: [Col. 0398A] »Numquamne illud vulgatum perstrinxit aures vestras: Sapientiam hominis stultitiam esse apud Deum« (Arnob., lib. II, pag. 46.)? Sumptum enim aliquibus haud immerito videbitur, ex his Pauli ad Corinthios verbis: Sapientia hujus mundi stultitia est apud Deum (I ad Corinth., I, 19). Utcumque autem res se habeat, vix ullum aliud in omnibus Arnobii libris testimonium invenies, ex sacra Scriptura totidem ipsius verbis, vel auctoris nomine citatum. Noluit itaque, aperta ejusdem sacrae Scripturae auctoritate, adversus ethnicos dimicare, quamvis alii in iisdem adversus illos disputationibus feliciter usi sint. Suam quippe adversus homines illam aspernantes, operam perdere haud dubie verebatur.

Quamobrem pleraque omnia Christi miracula in [Col. 0398B] novi Testamenti libris descripta, non tam ex illis deprompta, quam ex certa, constanti ac publica fama et omnium confessione probata proponit. At alicubi, ut id obiter observemus, de panibus a Christo multiplicatis sic loquitur: »Sequentium se millia quinque, quinque saturavit panibus, ac ne esse praestigiae incredulis illis viderentur et duris, bis senarum sportarum sinus reliquiarum fragminibus aggerebat.« (Lib. I, pag. 26). At in Matthaei Marcique Evangelio legimus: Septem panes . . . . et quod superfuit de fragmentis tulerunt septem sportas plenas. Apud Lucam vero: Acceptis quinque panibus . . . . et sublatum est quod superfuit illis cophini duodecim. Denique apud Joannem: Collegerunt ergo, et impleverunt duodecim cophinos fragmentorum ex quinque panibus hordeaceis. [Col. 0398C] (Matth. XV, 34 et seq.; Marc., VIII, 6 et seqq.; Luc., IX, 17; Joan., VI, 13). Atqui septem sportae, ut aliqui annotarunt, plus, quam duodecim cophinos capiebant. Vide ergo utrum Arnobius, cum haec scriberet, memoriae lapsu, nomen sportarum pro cophinorum ibi posuerit.



ARTICULUS IV. De quibusdam erroribus Arnobio adscriptis.

Nemini certe mirum videri deberet Arnobium, nondum perfecta divinae Scripturae sacrorumque religionis nostrae mysteriorum notitia informatum, in quosdam, cum hos libros componebat, impegisse errorum scopulos. Utrum autem jure vel injuria illorum accusetur, expendendum est. Primus itaque in medium [Col. 0398D] prodeat Hieronymus, qui ad Tranquillinum haec scripsit in verba: »Ego Origenem propter eruditionem sic interdum legendum arbitror, quomodo Tertullianum, Novatum, Arnobium, Apollinarem, et nonnullos ecclesiasticos scriptores; ut bona corum seligamus, vitemusque contraria, juxta Apostolum dicentem: Omnia probate, quod bonum est tenete« (Hieronym., epist. 56, ad Tranquill., pag. 589). Ita sane eximius ille vir quaedam in Arnobii nostri, sicut et aliorum quorumdam libris cavenda esse nos modeste admonuit.

Verum recentiores quidam non tam aequi, atque Hieronymus, in antiquos nostros scriptores animi, audacter affirmant Arnobium non in qualescumque, [Col. 0399A] sed omnium gravissimos incidisse errores. Ab Heraldo siquidem intolerabilis plane ignorantiae et erroris idcirco condemnatur, quod adversus gentiles disputando, fateatur se nescire qui veri sint dii. Haec autem sunt Arnobii ad ethnicos verba: »Qui sunt, inquitis, dii veri? Ut communi vobis et simplici respondeamus verbo: Non scimus« (Arnob., lib. VII, pag. 211). Quem in locum Heraldus: »Enimvero, ait, haec ignoratio tolerabilis non est, atque hinc apparet Arnobium, cum hos libros scriberet, in fidei vel praecipuis capitibus fuisse hospitem.« Itane vero Arnobius non tantum in uno ex praecipuis religionis capitibus, sed omnium primo ac fundamento, cum hosce libros conficeret, errare potuit? Quid, oro te, toto hoc in opere aliud agit, nisi ut falsos esse gentilium [Col. 0399B] deos, et unum dumtaxat, quem christiani, illis omnibus commentitiis penitus rejectis, adorabant, Deum demonstret? Nonne inde evidentissime ostendit Christianos plane immerito hanc ob rem ab Ethnicis vexari, et omni suppliciorum etiam dirissimorum genere affici?

Deinde vero cum ethnicis interrogantibus qui sint veri dii, Arnobius respondet se nescire, rationem continuo reddit, quia illos numquam viderat. Ex ethnicis autem se audivisse fatetur eos esse quam plurimos: qui quidem, si uspiam, ut ethnici opinabantur, existant; vel si veri sint, ut Terentius, haud dubie Varro, credit, debent profecto tales esse quales nominantur, ingeniti, aeterni, nihil terrenae voluptatis appetentes, ac qualis est Deus omnipotens, [Col. 0399C] quem christiani omnes sciunt atque intelligunt Quid ergo haec adversus ethnicos disputatio, ac naturae divinae explicatio habet intolerabile, aut hominis in praecipuis fidei capitibus omnino hospitis? Nonne vera est illa Dei omnipotentis idea, explicatio, et descriptio? Porro autem sanam esse auctoris nostri de Deo divinaque natura opinionem infra evidenter ostendemus.

At, inquies, dicit se non scire qui sint veri dii, quid hac igitur ignorantia minus tolerandum? Sed quis non videat, hanc, ut aiunt, esse oratoris figuram, quia, rhetorum more, ex ipsamet adversariorum confessione falsos nullosque esse gentilium deos coarguit, ac proinde nemini nec sibi cognitam, quae nulla esse poterat, illorum divinitatem.

[Col. 0399D] Alii profecto plurimi sunt errores de quibus Arnobius postulatur, nimirum de summo Deo, de illius ira, de anima hominis, de peccato, de carnis resurrectione, de poenis impiorum, de publicarum calamitatum causa, aliisque religionis christianae documentis. Sed utrum jure vel merito vel immerito horum omnium errorum arguatur, nos infra solito candore examinabimus, ubi de iisdem illis sacrae religionis nostrae dogmatibus et argumentis disputandi aptior locus nobis sese offeret.



ARTICULUS V. De variis horum librorum codicibus manuscriptis et editionibus.

Unus tantum nobis superest horum librorum manuscriptus [Col. 0400A] codex, in locupletissima christianissimi regis nostri bibliotheca asservatus, ibique numero olim 1344, nunc 3975, notatus. In eo autem septem Arnobii libris adjunctus est Minucii Felicis Octavius, tamquam octavus Arnobii liber. Qua de re atque de hujusce manuscripti codicis antiquitate satis in superiori dissertatione disputavimus (Dissert. in Minuc. Octav., cap. 2, art. 2). Observatum autem a nobis ibidem fuit plurima in hoc codice passim occurrere librarii latine prorsus nescientis errata. Sed in his Arnobii libris longe frequentiora sunt, ac potissimum in propriis aut minus usitatis nominibus describendis indoctus ille scriba saepius crassiusque erravit. Inutilis autem operae foret longissimam errorum illius seriem hic retexere. Multa enim illa errata in variorum [Col. 0400B] notis, et multo plura in variarum lectionum collectaneis, in ultima horum librorum editione publicatis, notantur. Alia tamen ibi praetermissa nobis eosdem libros majori cura legentibus occurrerunt, quae postea, ubi se occasio dabit, indicabimus.

Praeter hunc manuscriptum codicem testatur Stewechius alium vetustum, et notae perbonae (Stewech., epist. ad Lect.), quondam in Flacci Illyrici, ac deinceps Henrici Petraei potestate fuisse, ex cujus variantibus lectionibus, a Francisco Modio Brugensi J.-C. collectis et ad se missis, Arnobii textum infinitis locis se correxisse, magnique momenti lacunas supplevisse testificatur. At de hujus libri, quem videre nobis non licuit, antiquitate et elegantia nihil certo statuere possumus. Facta tamen Stewechianae aliarumque [Col. 0400C] hujus operis editionum collatione deprehendimus hunc codicem, alio, quo usi sumus codice regio, non esse multo correctiorem, iisdemque fere semper scatere mendis, foedari transpositionibus et additionibus, ac hiatibus mancum esse et hiulcum.

Ex priore autem manuscripto codice regio prima horum Arnobii librorum editio Romae anno 1542, curis Fausti Sabaei Brixiani adornata est, atque ex ea fere omnes postea prodierunt. Secunda vero Basileae apud Frobenium, anno 1546, excussa fuit studio Sigismundi Gelenii, qui plures superioris editionis errores ab iis, qui in legendis priscis caracteribus exercitati non erant, in Arnobii textum intrusos se correxisse affirmat. Cum vero ille taceat utrum ex [Col. 0400D] manuscripto codice aliquo textum emendaverit, nonne inde colligi potest hunc ipsum suis tantummodo conjecturis tentasse medicam iis adhibere manum? Rursus vero hi Arnobii libri ex iisdem Frobenianis typis anno 1560, in eadem urbe, ac postea Parisiis anno 1570, in vulgus exierunt.

Theodorus subinde Canterus novam illorum, ad manuscripti regii, ut ille ait, fidem, et Clementis Alexandrini auxilio castigatam, editionem Antuerpiae apud Plantinum, anno 1582, excusam publici juris fecit. Fatetur autem se aliquando, ubi meliora non suppetabant, varias Gelenii, quem conjecturis tamen nimium indulsisse arguit, secutum fuisse lectiones.

[Col. 0401A] Dehinc quadragesimo post divulgatam Romae primam horum librorum editionem, anno Christi nimirum 1583, Fulvius Ursinus aliam in eadem urbe curavit in lucem proferri. Palam autem declarat se Joannis Baptistae sighicelli, et Petri Chiaconii hispani emendationibus adjutum, in ea plurimas Germanorum, qui Arnobii textum infinitis locis pro libitu et arbitrio corruperant, depravationes atque immutationes correxisse. Nihil tamen in auctoris textum se recepisse testatur, nisi quod manifestissime atque ulla absque controversia verum erat, ac multorum comprobatum judicio. Quae vero non ita certa videbantur, ea adjunctis ad conjecturas confirmandas brevibus quibusdam animadversionibus, in ora notasse paginarum.

[Col. 0401B] Duas Gebhartus Elmenhorstius hujus Arnobiani operis editiones, unam Hannoviae, anno 1603, alteram majori charactere et volumine, Hamburgi, anno 1610, divulgavit. Nos autem monitos in priori editione facit (Epist. ad Lector.) se, adhuc adolescentem, his edendis libris impendisse operam, ac suo exemplari cum Fulvii Ursini editione diligenter collato, eos reddidisse ornatiores. Quod autem qualeve fuerit illud exemplar, penitus silet. At in praevio ad secundam editionem monito declarat se in ea recensenda usum fuisse vetusto codice Francisci Sabaei Brixiani, anno 1542, romanis typis edito. Ubi vero hic corruptus erat, ad excerptas mss. et doctorum emendationes se confugisse, atque his adminiculis libros Arnobii innumeris naevis purgasse asseverat; ita tamen [Col. 0401C] ut raro illius textui aliquid inseruerit. Aperte nihilominus declarat plurima adhuc superesse falsa et corrupta loca, quae quidem, cum sine melioris codicis ope intelligi nequeant, ea intacta et felicioribus ingeniis corrigenda reliquit. Sed ille nobis non indicat qui fuerint codices illi, ex quibus excerptae sunt variae illae lectiones. At mss. et doctorum nominibus nihil aliud praeter regiae bibliothecae codicem, et superioribus editionibus praefectos, atque observationum quorumdam auctores significasse proculdubio videtur.

Aliam eorumdem librorum editionem, Antuerpiae anno 1604 publicatam, Godeschalci Stewechii labori debemus (In epist. dedicat. Augustae Trevirorum, anno 1587). Hanc ille variis lectionibus veteris manuscripti, [Col. 0401D] sicuti observavimus, a Modio missis, non tantum auctiorem multis in locis, sed emendatis etiam innumeris erroribus meliorem se fecisse affirmat. Diversas autem sive libri manu exarati, sive aliarum editionum lectiones paginarum ascripsit margini: atque idem, quemadmodum ille monet, facturus erat in iis, quae Ursini editio bene restituta prae se fert, si tantum aliena a suis ille secrevisset, neque omnia, ut sua, uno eodemque jure usurpasset. Anno autem 1634, Leander de Sancto Martino Ordinis, sancti Benedicti monachus, et congregationis anglicanae ejusdem ordinis praeses generalis, eamdem Stewechii editionem novis typis Duaci recudi curavit. Sed ei nihil adjecit aliud, quam paratitla, seu breves [Col. 0402A] summulas, quibus explanatur obscurus Arnobii textus, erroresque ejus notantur.

Desiderii Heraldi opera et studio nova horum librorum editio Parisiis, anno 1005, ad Romanam, uti ille loquitur, castigata, et quibusdam locis ex manuscripto regio aucta et emendata divulgata est. Sed ille majus in notis scribendis, quam in emendando Arnobii textu, posuit studium. Nos autem commonefacit se ad id impulsum fuisse, quia plurimi suo tempore instaurandis humanioribus litteris eo feliciorem, quo majorem, sacris vero et ecclesiasticis illustrandis aut minimum, aut nullum laborem impenderant. Persuasum itaque habuit longe utilioris esse operae ad edenda et explananda veterum Ecclesiae Patrum scripta convertere animum. Primum [Col. 0402B] itaque de publicandis et emendandis Tertulliani libris cogitavit. Sed laboris magnitudine deterritus, maluit in arnobianis facere periculum: »Atque rem, inquit, ita sum adorsus ut, currente mense, ab instituto opere secundo, ad libri calcem perductum me senserim« (epist. dedicat.).

Postea anno 1651, hi septem auctoris nostri libri Lugduni Batavorum, cum recensione, uti in titulo inscribitur, Viri celeberrimi, et integris omnium commentariis publicati fuerunt. Sed tametsi reticeatur hujus viri nomen, Thysius nihilominus hanc editionem ex parte procurasse dicitur. In ea porro quantumvis omnium accuratissima venditetur, plures deprehendimus non solum typographorum lapsus, sed quaedam etiam verba poenitus omissa.

[Col. 0402C] Ultima illorum editio a Priorio Cypriani operibus, anno 1666 adjecta est. Verum cum haec sicut et superior ad antiquas dumtaxat editiones adornatae sint, iisdem proculdubio aliisque novis typographorum mendis vitiisque adsperguntur ac coinquinantur.

Quamvis ergo singuli quique editionem, cui praefecti fuere, plurimum extollant, atque infinitas aliorum maculas eluisse audacter adseverent, constat nihilominus nullam ad nos pervenisse plane perfectam, et omnibus numeris absolutam. Talis autem numquam confici poterit, nisi praeter memoratum a nobis regis nostri christianissimi, ac forte alterum manuscriptum codicem, alii a librariis accuratius scripti reperiantur. Si qui vero ex bibliothecarum forulis alicubi erui possint, cum editis diligentissime [Col. 0402D] componendi sunt; atque ut tollatur textus, quoad fieri poterit, confusio, in capita et sectiones distingui, claraque capitum et sectionum argumenta proferri debent.



ARTICULUS VI. De variorum in hos libros notis et observationibus.

Plures arnobianis libris edendis praepositi, atque alii etiam viri docti notas in eos et observationes ediderunt. Primum enim Latinus Latinius paucas in illos cum varias lectiones tum observationes et notas reliquit (Latin. biblioth. sacr. et profan., p. 98). Sed nihil aliud nobis exhibet quam suas aliorumque quorumdam conjecturas. Meursius deinde anno aetatis [Col. 0403A] suae decimo nono, Christi autem 1598, Criticum arnobianum, Lugduni Batavorum typis elzevirianis impressum edidit. Nos autem monitos facit se Cantero, qui eadem meditabatur, nisi ejus permissu, praeire noluisse, ne falcem suam in alienam messem injecisse argueretur. Eo porro in opere non alio fere collineavit, quam ut arnobiani textus errores absque ullo codice inedito, sed proprio marte, juvenilique ingenio emendaret. Fatetur tamen a se impetrare non potuisse, quin labori intentus, eoque incitatus, aliquando extra propositos excurreret limites. Quam felici autem successu id egerit, probant certe tot eruditi scriptores, qui postea manuscriptorum auxilio innumera textus auctoris nostri menda et vulnera sanare conati, illum adhuc erroribus [Col. 0403B] quamplurimis deformatum relinquere coacti sunt.

Quapropter is arnobianus criticus, a Meursio elucubratus, Theodorum Canterum non deterruit ab edendis in Arnobii libros notis et observationibus, quas antea, uti diximus, divulgare decreverat. Emendati autem a se, aut emendandi textus arnobiani rationem in eis reddit, ac multa indicat, quae Arnobius ex Clemente Alexandrino potissimum desumpsit. Pauca autem explicat, utroque fatetur alia longe plurima superesse, quae copiosiore interpretatione indigebant. Quam ob causam amplissimum in hos Arnobii libros commentarium brevi se editurum pollicitus est. Sed utrum fidem liberaverit, aut cur promissis non steterit, nobis hactenus incompertum.

[Col. 0403C] Scripsit etiam Stewechius duplicis generis in auctoris nostri libros animadversiones, quarum primae ab eo syllabus electorum, secundae electa appellantur. In posterioribus plura Arnobii verba et sententias vel ex ingenio et membraneis, uti ait, codicibus emendare et illustrare, vel aliorum scriptorum auctoritate confirmare pro virili parte sua connititur. Syllabus vero electorum est totius operis, ut haec fert inscriptio, compendium, quod nihil tamen aliud, nisi quorumdam verborum explicationem, et nonnulla in his Arnobii libris notatu digna exhibet.

Quemadmodum vero Elmenhorstius duas publici juris fecit eorumdem Arnobii librorum editiones, ita uniuscujusque variis notis illustrandae onus suscepit. [Col. 0403D] In prima autem editione brevissimis annotationibus varias textus Arnobii lectiones indicat, aut ejus dicta citatis saepe aliorum auctorum libris, et raro verbis corroborare molitur. Quapropter in secunda editione alias, his plerisque omnibus relictis, divulgavit. Lectorem vero suum admonet se in novis illis observationibus id potissimum egisse, ut sensum auctoris, ubi obscurior est, tam breviter, quam aperte explicaret et interpretaretur (In monito ad Lector.). Sed quamvis brevitati se studuisse profiteatur, constat tamen in animadversionibus illis multa inveniri supervacanea atque inutilia, quibus res clarissimae ac notissimae, ulla absque necessitate exponuntur confirmanturque. Plura etiam reperies [Col. 0404A] extra aleam, et auctoris propositum, nec pauca quidem quae ad grammaticam tantum pertinent, et quibus similia arnobianis verba quandoque exhibentur. Erroris quoque auctorem nostrum nonnumquam arguere non veretur, an merito vel injuria, postea videbimus. Postremo ingenue confitetur plurima se praetermisisse, quae falsa, corrupta et obscura sunt.

Longior vero est in suis animadversionibus et notis Heraldus, sed frequentius quam Elmenhorstius, ab auctoris proposito digreditur. In his enim data citati a se alicujus scriptoris occasione, ultra laudati textus emendationem vel explicationem nimium excurrit, pluraque congerit ad clara Arnobii verba inutiliter explicanda. Neque tamen negabimus [Col. 0404B] in illis saepe ejus eruditionem eo magis emicare, quo breviori, sicuti diximus, temporis intervallo totum opus se perfecisse adseruit.

Duos Bulengerus in Arnobium Eclogarum libros Tolosae, anno 1612, edidit. In primo variis tam sacrorum, quam prophanorum scriptorum testimoniis quaedam stabilit ac confirmat, quae in Arnobii libris scripta legimus de Deo, ejus attributis, et humanae animae incorporea immortalique natura. Sed magno silentio plura alia praeteriit quae vel paulo liberius, vel obscurius ab illo dicta fuisse multi conqueruntur.

Secundo Bulengerus suo in libro haec citat Arnobii verba: »Ridetis temporibus priscis Persas fluvium coluisse, memoralia ut indicant scripta;« atque [Col. 0404C] etiam illa: »Et inter Assyrios et Bactrianos, Nino quodam Zoroastreque ductoribus, non tantum ferro dimicaretur, et viribus, verum etiam magicis et Chaldaeorum ex reconditis disciplinis« (Arnob., lib. VI, p. 196; et lib. I, p. 5). His vero dumtaxat Arnobii verbis, tamquam hujus secundi libri sui themate et argumento propositis, multa undique colligit et accumulat de Persis, Medis, Parthis, Assyriis, Babyloniis, Magis, Chaldaeis, illorumque moribus, diis et sacris, quae a Barnaba Brissonio in suo de imperio Persarum libro omissa fuerunt. Sed quis non videt haec omnia non magis Arnobium nostrum spectare, quam Clementem Alexandrinum, et alium quemlibet scriptorem, qui eadem, atque etiam longe plura de iisdem populis memoriae prodiderunt? Huc [Col. 0404D] accedit, quod ea omnia quae idem Bulengerus non sine labore et vigiliis se compilasse dicit, nihil fere ad illorum aliorumve Arnobii verborum conducunt aut explicationem, aut intelligentiam.

Porro autem ex his quae a nobis citra tot virorum, quorum labores et eruditionem laudamus, vituperationem observata sunt, nemo sane, uti putamus, diffitebitur plura in Arnobii libris obscura ac difficillima de variis rebus prophanis, ac praecipue christiana religione, sacrisque illius dogmatibus loca reperiri, quae ab omnibus praetermissa, majore tamen, quam caetera omnia expositione indigent. Ad ea igitur explicanda et confirmanda, aut improbanda et rejicienda totius nostri, qualecumque sit, [Col. 0405A] ingenii viribus, ac solito more nostro et candore connitendum est.



CAPUT III. Novae in Arnobii libros observationes, ac primum examinatur quibus argumentis Arnobius veritatem christianae religionis demonstrat.



ARTICULUS I. Quomodo Arnobius christianae religionis veritatem, prius a pluribus assertam, nec vindice indigentem, variis Christi discipulorumque ejus miraculis vindicet.

Praecipuus Arnobii in scribendis his, uti vidimus, libris scopus finisque fuit, ut christianae religionis veritatem variis argumentis tam evidentibus, quam [Col. 0405B] certis et invictissimis, demonstraret. Quamvis enim sanctissima illius mysteria et documenta sint altissima, omnemque humanae mentis captum superent, nulli tamen sanae mentis homini dubium esse potest quin plurima nobis suppetant certissima rationum momenta, pluresque praesto sint, quas philosophi appellare solent demonstrationes, quibus illius veritas, atque adeo supersitiosi ethnicorum cultus falsitas manifestissime comprobetur. Eas autem Theologi scolastici motiva credibilitatis vocare maluerunt, quae quidem prima sunt religionis nostrae fundamenta et bases, quibus positis, ad omnia ejus mysteria, quantumlibet obscura, firmissime credenda necessario impellimur ac cogimur.

Ex eis vero quaedam selegit Arnobius, illaque [Col. 0405C] duxit ex Christi discipulorumque ejus miraculis, ex crudelissimis martyrum suppliciis, ad acerbissimam usque mortem constantissime toleratis, atque ex christianae doctrinae per universum terrarum orbem celerrima propagatione. At haec, quibus tamen alia adjungere poterat, ad religionis nostrae veritatem manifestissime demonstrandam satis superque sibi sufficere haud immerito arbitratus est.

Primum autem aperte declarat, se ad ea retractanda non ideo mentem appulisse, quod christianam religionem hac sua opera aut defensione indigere crediderit (Arnob., lib. III, p. 100). Persuasum siquidem habebat hoc argumentum ab eximiis excellentibusque viris, puta Justino martyre, Athenagora, Theophilo Antiocheno, Tatiano, Clemente Alexandrino, [Col. 0405D] de quibus nos in superioribus Apparatus nostri libris, aque etiam a Tertulliano, Origene, aliisque pluribus abunde tractatum; atque doctis tot tantorumque virorum scriptis ac lucubrationibus christianam religionem a falsis ethnicorum criminationibus plenissime vindicatam. Quin immo pro certo semper habuerat illam ullo sine vindice et defensore firmam et inconcussam se ipsa stare, nec ullis umquam quorumlibet adversariorum suorum viribus, artibus, dolis, machinis posse labefactari ut convelli: »Suis (enim) illa, inquit, contenta est viribus, et veritatis propriae fundaminibus nititur; nec spoliatur vi sua, etiamsi nullum habeat vindicem; immo si linguae omnes contra faciant, contraque [Col. 0406A] nitantur, et ad fidem illius abrogandam contentionis unitae animositate conspirent.« Defensionem itaque illius se suscepisse dicit, non ideo quidem, quod ipsa patrocinio alieno egeat, sed ne illa improbis calumniatoribus, capitalibusque ejus inimicis, aliquando cessisse videretur. Examinanda itaque a nobis sunt illa argumenta, quibus haec ille asserit ac demonstrat.

Primum autem ab eo desumitur ex Christi, discipulorumque ejus miraculis, quae profecto non ficta, sed vera; non clam, sed aperte; non uno eodemque semper modo, sed innumeris pene modis; non uno in loco, sed in omnibus mundi partibus edita fuerant. Tot enimvero tantaque miracula sine extraneo adminiculo, aut illius superstitiosi cultus observatione, [Col. 0406B] palam et ante omnium oculos effecta, veri tantum Dei, qui nec falli nec fallere potest, virtute, non sane ad falsitatem aliquam, sed ad veritatem adstruendam, fieri possunt. Atqui certum est illa a Christo ejusque nomine facta fuisse, ut comprobaret fundatae a se religionis veritatem, aliasque omnes falsas radicitus exstirparet. Itaque hisce miraculis quilibet, stulta obstinatione non penitus obcaecati, veritatem christianae religionis agnoscere volentes nolentes coguntur.

Arnobii autem ipsius hanc esse argumentationem, si dubites, ex ipsius verbis accipe: »Nulla major est comprobatio, quam gestarum ab eo,« Christo scilicet, »fides rerum, quam virtutum novitas, quam omnia victa decreta, dissolutaque fatalia, quae populi [Col. 0406C] gentesque suo geri sub lumine, nullo dissentiente videre, quae nec ipsi audent falsitatis arguere, quorum antiquas, seu patrias leges vanitatis esse plenissimas, atque inanissimae superstitionis ostendit« (Arnob., lib. I, p. 24 et seqq.). Vides sane quomodo ille rectissime concludat publicis Christi miraculis, quae gentiles falsitatis arguere numquam potuerunt, non christianae tantum religionis adseri veritatem, sed ethnicae etiam falsitatem evidentissime probari.

Tanti vero ponderis est hoc argumentum, ut eo penitus convicti gentiles quam plurimi, relictis patriis superstitionibus, et impio deorum suorum cultu rejecto, nomen christianae religioni sponte dederint: »Virtutes,« etenim, »sub oculis positae,« verba adhuc sunt Arnobii »et inaudita illa vis rerum, vel [Col. 0406D] quae ab ipso fiebat palam, vel ab ejus praeconibus celebrabatur in orbe toto, ea subdidit appetitionum flammas, et ad unius credulitatis adsensum mente una concurrere gentes et populos fecit, et moribus dissimillimas nationes« (Arnob., lib. II, p. 50). Quis autem inde non perspiciat inaudita hactenus Christi discipulorumque ejus miracula tanti ad probandam fidei christianae veritatem fuisse roboris, tantaequae efficacitatis, ut innumeros homines, toto terrarum orbe dispersos, huicque christianae religioni antea prorsus oppositos, ad eam lubentissime suscipiendam adduxerint?

Quae autem fuerint illa Christi miracula, breviter Arnobius recenset (Ib., p. 26). Quoslibet, inquit, [Col. 0407A] surdos, aut mutos, aut quovis morbo, febre, fame, caecitate, claudicatione, hydropisi, lepra, profluvio sanguinis, paralysi, aliisque aegritudinibus laborantes sanavit, maris ventorumque sedavit procellas, illius undas sicco calcavit pede, secretas cognovit hominum cogitationes, alios atque etiam semetipsum a morte revocavit ad vitam; post resurrectionem se videndum praebuit, et cum discipulis conversatus est; denique ut auctoris nostri verbis utamur: »Cujus nomen auditum fugat noxios spiritus, imponit silentium vatibus, aruspices inconsultos reddit, arrogantium magorum frustrari efficit actiones, non horrore, ut dicitis, divinitatis, sed majoris licentia potestatis« (Ibid., p. 27). Quis autem non videat quam validum sit hoc argumentum, quo ille non solum [Col. 0407B] veritatem christianae religionis, sed supremam quoque Christi, ut infra ostendemus (Infr., cap. 6, art. 1), divinitatem plane demonstrat?

Urget adhuc, tamque constanter, quam vere adseverat Christum discipulis suis, etsi egenis, infirmis, et imperitis dedisse eadem prorsus miracula faciendi potestatem; qua quidem non in Judaea tantum, sed in universis totius orbis terrae partibus innumera fecerunt, quibus infiniti pene homines ad profitendam christianam fidem sunt adducti: »Enumerari enim possunt,« inquit ille, »atque in usum computationis venire, ea quae in India gesta sunt, apud Seras, Persas et Medos, in Arabia, Aegypto, in Asia, Syria, apud Galatas, Parthos, Phrygas, in Achaia, Macedonia, Epiro, in insulis et provinciis [Col. 0407C] omnibus, quas sol oriens atque occidens lustrat, ipsam denique apud dominam Romam, in qua, cum homines sint Numae regis artibus atque antiquis superstitionibus occupati, non distulerunt tamen res patrias linquere, et veritati coalescere christianae?« (Arnob., lib. II, p. 50).

Nihil ergo insana quorumdam gentilium temeritate absurdius, qui haec miracula falsa fuisse garriebant. Fieri enim non potuit, ut tot gentes, tam diversae nationes a se invicem remotissimae, ac Romani ipsi, summa rerum potiti, ad falsa sectatorum Christi miracula pro veris agnoscenda conspiraverint. Quid etiam, quod innumeri illi ex tot gentibus homines tam bardi, hebetes, et stolidi dici non possunt, ut quae non viderant miracula, se vidisse non [Col. 0407D] solum fingerent, sed inaudita hactenus fictione inescati, repudiatis patrum ac popularium suorum quibuscum feliciter vivere poterant, superstitionibus, institutam a Christo severam vivendi rationem, non sine certo capitis periculo amplexarentur (Ibid.). Certum igitur fixumque esse debet illos miraculis dumtaxat apertissimis, et luce ipsa clarioribus, praebuisse adsensum.

Arnobius porro Romae, quam propter summum suum imperium dominam vocat, mentione facta, illud proponit miraculum, quo Petrus apostolus de prostrato Simone mago triumphasse perhibebatur: »Viderant,« ait (Ibid.), »currum Simonis magi, et quadrigas igneas, Petri ore difflatas, et nominato [Col. 0408A] Christo, evanuisse. Viderant, inquam, fidentem diis falsis, et ab eisdem metuentibus proditum, pondere praecipitatum suo, cruribus jacuisse praefractis: post deinde perlatum Brundam, cruciatibus et pudore defessum, ex altissimi culminis se rursum praecipitasse fastigio.« Scimus quidem hoc miraculum ab alicuibus aut vocari in dubium, aut penitus negari. Etenim haec historia ab pseudepigraphis, ut aiunt, libris, hoc est proculdubio, Constitutionibus apostolicis desumpta (lib. VI, Constitut. apostolic., c. 9, p. 279), varie a variis scriptoribus narratur. Deinde vero Romae valde incerta fuit fama illius miraculi, ac de illo Justinus martyr, Irenaeus, aliique antiquissimi scriptores penitus siluerunt.

Sed haec eadem historia a Cyrillo Hierosolymitano [Col. 0408B] his describitur verbis: »Petrus et Paulus, Ecclesiae praefecti, Simonem sese Deum ostentantem, talemque existimatum, confestim morte affecerunt. Nam cum Simon in aerem daemoniorum vehiculo ferretur, genibus provoluti servi Dei . . . . . contentionis telum precum interventu in magnum ejaculati sunt, et in terram eum dejecerunt . . . . . e sublimi aere deum illum habitum in terram dejecerunt ad inferos deprimendum« (Cyrill., Catech. 6, p. 54). Litteris quoque consignaverunt hoc factum, sed multo brevius, Ambrosius, Augustinus, Isidorus Pelusiota, Theodoretus et Maximus Taurinensis (Ambros., lib. IV Hexam., cap. 8, § 33, pag. 78; August., l. de Haeres., p. 6; Isidor., l. I, ep. XIII, p. 4; Theodor., l. I, Haeret. fabul., c. I, p. 198; [Col. 0408C] Maxim., hom. 5, in natal. SS. Petri et Pauli). Quis autem dubitandi locus esse potest, quin hi aliique antiquae ac variae aetatis scriptores persuasum habuerint verum esse hanc historiam? At tametsi in ea aliquid falsi, vel si pertinacius velis, nihil prorsus veri esset; non inde tamen arnobiani argumenti vis aut robur ullo plane modo minueretur. Christianae siquidem religionis veritas non hoc quidem solo miraculo ab illo probatur, sed ex aliis plane innumeris, quae a Christo Domino ejusque discipulis facta fuisse nemo, uti diximus, nisi invicta prorsus obstinatione obcaecatus poterat inficiari. At ex iis omnibus auctor noster tanta certitudine quanta evidentia concludit veram esse solam christianam religionem.



ARTICULUS II. Quomodo Arnobius argumenta diluat, quibus gentiles omnia Christi discipulorumque ejus miracula infirmare tentabant.
[Col. 0408D]

Nihil est tam certum et evidens, quod homines ingeniosi, a recto veritatis tramite aberrantes, aut dubium facere, aut obscurare, aut negare malignis artibus non moliantur. Non mirum itaque si quidam post Christi, discipulorumque ejus mortem, illorum miracula, tametsi coram infinitis prope modum ethnicis, et in eorum gratiam edita, infirmare ac negare tentaverint. Verumtamen ethnici primo Ecclesiae nostrae nascentis tempore tot tantaque miracula, tam certis, quam innumeris confirmata testibus, falsitatis arguere, [Col. 0409A] uti ait Arnobius, numquam ausi sunt (Arnob., l. I, p. 33, et seqq.).

Post haec autem, audaciores facti, objiciebant haec ipsa miracula ab evangelistis, aliisque auctoribus scripta fuisse mendaciter, aut in immensum exaggerata. Quin immo plura, inquit Arnobius, et Christi, et discipulorum ejus miracula ab iis sunt omissa, nec omnia litteris mandari potuerunt. Si quae vero aliis in scriptis, id est, proculdubio in pseudoevangeliis posteritati commendata leguntur, haec daemonum aut hominum illis similium malevolentia et fraudibus addita, interpolata, mutata detruncataque fuerunt, ut, si fieri posset, tam mirabilium gestorum elevarent auctoritatem. Quid vero, quod gentiles nihil contra sacrorum scriptorum nostrorum fidem [Col. 0409B] ullo modo objiciebant, quod adversus illorum scriptores pari immo potiori jure objici non posset? Praeterea, veridici auctores nostri tanto animi candore, tantisque veritatis luminibus miracula Christi descripsere ut nullus nec Judaeus, nec gentilis, quantumlibet christianorum inimicus, iis quando facta sunt, refragari ausus fuerit.

At scripta nostra, inquiebant ethnici, libris christianorum longe antiquiora sunt, ac proinde fide digniora. Quasi vero, respondet Arnobius, omnes ex turpissimis falsissimisque deorum fabulis non agnoscant earum antiquitatem absurdissimorum errorum foecundissimam fuisse matrem et originem. Deinde vero, cum recentiorum actorum facilius quam antiquiorum, falsitas deprehendatur, tantae profecto temeritatis [Col. 0409C] scriptores nostri esse non potuerunt, ut recentia miracula, et hactenus inaudita, tamquam verissima praedicarent, quorum falsitatem eo citius gentiles cognovissent, quo magis non solum nova, insuetaque erant, sed iis etiam falsa illorum religio funditus evertebatur Tunc tamen ea acta, aut scripta cum primum viderunt, quantavis admiratione obstupefacti, nihil contra, nisi forte amentes quidam mutire ausi sunt.

Urgebant adhuc ethnici scripta christianorum ab indoctis et imperitis hominibus profecta soloecismis scatere, ac vitiosa locutione foedari (Idem, p. 34 et seqq.). Non facile igitur fidem iis habendam. Quid ergo, ait Arnobius? numquid veritas quolibet sermone, etiam magis barbaro, enuntiari non potest? [Col. 0409D] Contra certe eo magis fides scriptoribus nostris tribuenda est, quo magis ii sermone simplici, et absque ullo verborum fuco et lenocinio locuti sunt. Nullum quippe orationis ornamentum, nullum artificium veritas desiderat (Ibid., p. 35). Denique sermonis ornamenta, suspicantes, uti ait Arnobius, adjuvant; id est, eorum, qui de aliqua re dubitant, augent et dubitationem, et suspicionem. Timendi enim tunc locus est, ne veritas his ornamentis, atque orationis leporibus obruta penitus, aut repulsa sit, et in ejus locum falsitas substituatur. Plura autem his, quae dicta sunt, et adhuc dicentur plane similia Lactantius tradidit, uti suo loco videbimus (Dissert. 3, in Lactant., c. 9, art. 3).

[Col. 0410A] Tanto horumce argumentorum pondere oppressi gentiles eo tandem insaniae et impudentiae devenerant, ut haec miracula a Christo magicis artibus ac praestigiis facta fuisse nobis objicere non timuerint: »Magus fuit,« eorum verba sunt ab Arnobio memorata,« clandestinis artibus omnia illa perfecit, Aegyptiorum ex adytis Angelorum potentium nomina, et remotas furatus est disciplinas« (Arnob., l. I, p. 25). Sed haec vetus gentilium criminatio, saepius repetita, semper confutata est. Quis enim ignorat illud Christo a Judaeis objectum, quod Beelzebub nomine daemonia ejiceret. Quam quidem calumniam etsi Christus dominus abunde confutasset, eam tamen ethnici postea contra ejus discipulos immani prorsus et intoleranda temeritate refricare non dubitaverunt. [Col. 0410B] Nam ut alios bene multos praetereamus, Celsus, teste Origene, »Servatorem accusat, quasi magicis artibus miracula fecerit« (Origen., l. I, cont. Cels., p. 7). Garriebat siquidem, ut idem Origenes postea testificatur, »cum clam educatur, et in Aegypto mercede famulatum, peritum ejus gentis artium inde reversum, quibus fretus, pro Deo se haberi passus sit« (Ibid., p. 30). Dehinc fingit impius vir se credere revera facta fuisse a Christo, quae dicebantur, miracula, sed haec communia facit , , . Cum praestigiatorum operibus, qui mirabiliora pollicentur, et cum circulatorum factis in medio foro praestitis, qui ab Aegyptiis [Col. 0410C] ea didicerunt (Ibid., p. 53).

Sed impudentissimam calumniam tam facile Arnobius, quam Origenes, diluit penitusque dissolvit. Primum enim ille respondet nullum magum aliquid umquam vel millesima parte fecisse, quod Christi miraculis consimile sit. Christus enimvero sine ulla, inquit auctor noster (Arnob., lib. I, pag. 25), vi carminum, aut herbarum et graminum succis, sine ulla sacrorum libaminum ac temporum observatione, sine ullis plane artibus, quae numquam non a Magis adhibebantur, sed sola nominis sui potestate et invocatione, vel levi tactu miracula edidit. Eadem quoque responsione Origenes stupendam Celsi audaciam comprimit frangitque: »Licet hoc argumentum,« inquiebat ille (Orig., lib. I. contr. Cels., [Col. 0410D] pag. 7), »de modo, quo Jesus haec fecerit, insolubile videatur; constat tamen christianos nulla exercere incantamenta, Jesu dumtaxat nomine contentos, et dictis aliis, quibus secundum sacram Scripturam fides adhibeatur.« , , .

Deinde vero tanta Christus miracula patrando, ait Arnobius, nihil hominibus nisi felix et faustum, utile prorsus et salutare contulit. Contra vero Magi iis suis, quae putabantur, miraculis nihil nisi illicitum, infelix, noxium, perniciosum, hominibusque et belluis exitiale praestiterunt. Si quid autem utilitatis [Col. 0411A] viderentur afferre, hoc non accidit illorum, sed aliorum, id est, daemonum, a se invocatorum potestate: Quis hoc nesciat,« Arnobii verba sunt, »aut mortiferam immittere, quibus libuerit, tabem, aut familiarium disrumpere charitates, . . . . . aut in curriculis equos debilitare, incitare, tardare, aut uxoribus et liberis alienis, sive illi mares sint, sive feminei generis, inconcessi amoris flammas, et furiales immittere cupiditates: aut si utile aliquid videantur audere, non propria vi posse, sed eorum quos invocant potestate« (Arnob., lib. I, pag. 25).

Et haec quidem mirum profecto in modum his adhuc confirmantur Origenis adversus Celsum verbis: , , , , , [Col. 0411B] . , , . , , Antichristorum, et ad similitudinem Jesu discipulorum virtutem suam exercere conantium miracula prodigiaque appellantur mendacia, omni deceptione injustitiae, ad perdendos homines efficacia. Miraculorum autem Christi ejusque discipulorum fructus erat, non deceptio, sed salus animarum. Quis enim probabiliter diceret emendationem vitae, quotidianosque a vitiis ad virtutem profectus, nasci e deceptionibus? (Orig., lib. II, pag. 90). Longius foret totum hunc Origenis locum describere: sed eum si integrum legere volueris, lectionis te proculdubio [Col. 0411C] non pigebit.

Tertio Christus tot miracula, pergit Arnobius (Arnob., lib. I, pag. 27), non vana utique ostentatione edidit, sed ut operum benignitate duros, atque incredulos homines ad veram Dei cognitionem et cultum adduceret: magi vero, ut ab hac cognitione et cultu aversos, ad nefariam falsorum deorum venerationem inducerent, aut inductos cogerent in ea semper perseverare. Denique tantum abest, ut Christus aliquid ulla arte magica fecerit (Ibid.); quin potius illam omnem sic condemnaverit, ut Arnobius, sicuti jam vidimus, inter miracula ejus computet, antiquata ab illo cuncta daemonum, vatum, haruspicum, et magorum artificia.

[Col. 0411D] Neque absimili plane modo Origines Celso respondet: () , . , . Ego vero non intelligo quomodo magus potuisset dare operam, ut persuaderet unumquemque ita suas actiones moderari, ac si redditurus esset rationem Deo judici; atque ita discipulos suos instituere, quibus erat usurus ministris suae doctrinae (Orig., lib. I, contr. Cels., pag. 30). Tum postquam vera miracula ab ejus discipulis factitata fuisse probavit, haec continuo subjecit: , [Col. 0412A] () . Quod si patrabant ipsi quoque prodigia, quomodo probabile est magos se exposuisse tot periculis, qui doctrinam induxerunt, magicam artem penitus detestantem. Post haec, eodem rursus modo Celsum, eadem repetentem, refellit, totamque suam disputationem hunc concludit in modum: Quis sanae mentis conferat eum, Christum, cum praestigiatorum proposito, ac non potius credat juxta oracula Deum esse conspectum in humano corpore, ut in nostrum genus exerceret beneficentiam. , , , , , . (Ibid., pag. 54.)

Plura sane egregia, et lectu digna hoc ipsum in [Col. 0412B] argumentum disputat Eusebius: sed quia longius esset ea hic describere, ad ejus te mittimus librum, quem quidem si adire et pervolutare te non taedeat, legisse minime poenitebit (Euseb., lib. III, Demonst. Evang., cap. 5 et 6; pag. 103, et seq., et pag. 109, et seqq.).



ARTICULUS III. Quam absurde Ethnici objicerent eadem aut similia a diis suis, atque a Christo facta fuisse miracula.

Pertinaciores ethnici ad extrema redacti, nec cedere umquam volentes, instabant eadem a diis suis, quae a Christo edita miracula. Unum enim ex eis disputantem Arnobius sic inducit: »Frustra tantum [Col. 0412C] adrogas Christo, cum saepe alios sciamus deos et laborantibus plurimis dedisse medicinas, et multorum morbos, valetudinesque curasse.« (Arnob., lib. I, pag. 28). Nullius itaque, inquiebant, illud christianorum argumentum est ponderis, aut si quid virium habeat, eo quoque veram esse nostram religionem conficietur. Dii enim nostri non minora quam Christus miracula ediderunt.

Sed haec Ethnicorum reprehensio ab Arnobio nostro facillime evertitur (Infr., cap. 18; art. I, et seqq.). Esto enim, inquit ille, quod postea utrum verum sit examinabitur, quaedam dii miracula fecerint: nonne certo certius est nullum ab ullo gentilium deo, quemadmodum a Christo domino, sine ullo medicamine, aut ulla, uti supra diximus, externa alia re adhibita, [Col. 0412D] sed solo illius nomine, aut levissimo tactu editum fuisse miraculum?

Praeterea etiamsi hominem aliquem quibusdam remediis aut externis rebus ab aliquo gentilium deo sanatum esse probaveris, quot, Deus bone! ostendi possunt millia hominum, qui postquam in templis Aesculapium aliosque deos saepius repetitis, ac continuis precibus invocarunt; nullum tamen morbo suo invenere remedium, sed aut pejus se habuerunt, aut mortui sunt, nec umquam ullus ex istis ullius dei opera a morte ad vitam revocatus est (Arnob., lib. I, pag. 29.)?

Simili etiam modo Cyrillus Alexandrinus, Juliano [Col. 0413A] imperatori respondet. Objiciebat enim celeberrimus ille Apostata nihil Christum memoratu dignum egisse; nisi in Bethsaidae pagis caecos, claudosque curasse, et adjurasse daemonio correptos, pro magno aliquo facinore habeatur. Cyrillus vero hanc insulsam cavillationem sic refellit. Negat primo tam pauca miracula facta fuisse a Christo, atque multo plura, et admiratione longe digniora edita demonstrat. Poetarum deinde principis testimonio plane convincit nullum umquam mortuum hominem, neque a Jove, neque ab ullo alio Ethnicorum deo ad vitam fuisse excitatum: (Cyrill. Alexand., lib. VI, contr. Juli., pag. 193, et seqq.) , , , , , [Col. 0413B] , .

, ,
,
.
Quamquam tuum illum supremum Jovem, aliosque cum ipso, quos tu deos esse contendis, infirmiores inveniemus, quam ut mortis laqueis implicitos eripere queant, qua in re nos confirmat poetarum princeps his verbis:

Verum enimvero mortem omnibus communem, neque dii ipsi,
Etiam ab amato viro possunt arcere, quandocumque tandem
Fatum perniciosum corripuerit asperae mortis.
Sed haec fusius prosequitur Origenes, quem adire [Col. 0413C] cuilibet facie est (Orig., l. I, contr. Cels., p. 94, et seqq.; Arnob., l. I, p. 29).

Neque sibi porro Arnobius opponi sinit deos non malis hominibus, sed bonis tulisse auxilium. Nam Christus, qui mortuis vitam reddidit, omnibus et bonis et malis, quod divinae est potestatis, ullo absque discrimine opitulatus est. Quid vero, quod qui aegris ob merita opem a diis ferri dicit, is in dubio relinquit utrum ille, cui subvenitur, fortuito sanatus non fuerit, et alius non sublevetur, quia morbus non potuit ulla deorum ope curari.

Verum Arnobius longe adhuc acrius et vehementius adversarios suos premit (Ibid., p. 30), urgetque Christum non modo plurima patrasse miracula, sed eadem omnino, sine ullo fuco aut auxilio externo, [Col. 0413D] suoque tantum nomine faciendi piscatoribus, opificibus, rusticanis, aliisque, sicut antea dicebamus, id genus hominibus, dedisse potestatem. Quae autem illa fuerint, breviter recenset, et cum Christi miraculis componit, atque inde concludit nihil quidquam admirabile ab eo gestum, quod illis faciendum non concesserit. Tum deinde sic argumentatur: »Transcribere posse in hominem jus tuum; et quod facere solus possis, fragilissimae rei donare, et participare faciendum, supra omnia sitae est potestatis, continentisque sub sese est rerum omnium causas, et rationum facultatumque naturas.« Divina ergo potestate, non magica virtute Christus discipulis miracula, suis paria, edendi potestatem tribuendo, et se [Col. 0414A] verum Deum, et religionis suae veritatem invictissime comprobavit.

Et certe neque Jupiter ulli umquam mortalium seu Curioni, seu pontifici maximo, seu Flamini Diali; neque ullus magus, sive Armenius, sive Pamphilus, sive Zoroastres tanta, ut Christus discipulis suis miracula patrandi, immo nec minimum morbum depellendi, facultatem umquam largitus est (Ibid.).



ARTICULUS IV. Quomodo ex tota hac disputatione evertantur insulsae Socianorum, et atheorum adversus Christi, et discipulorum ejus miracula argumentationes.

Quibus argumentis adsertam ab Arnobio vidimus miraculorum a Christo ejusque discipulis editorum [Col. 0414B] veritatem, iisdem certe recentiorum quorumdam socinianorum, et aliorum, qui christiani audire volunt, opiniones, sive potius opinionum portenta funditus evertuntur. Nam hi ipsismet ethnicis deteriores uno eodemque calami ductu omnia sive a Christo domino, sive a quolibet alio edita miracula convellere nituntur, dum nulla a Deo quidem ipso fieri posse impudentissime adfirmant. Naturae siquidem leges uti illi garriunt, illiusque ordo, quae ipsamet sunt Dei decreta, nequeunt ullo umquam modo perturbari. Quamobrem omnia Dei decreta non minus, quam ille ipse Deus, immutabilia esse concludunt. Miraculis ergo, inquiunt, aut aliis prodigiis, si quae aliquando fieri potuissent, divina natura, multoque magis christianae religionis veritas destruitur potius [Col. 0414C] quam adseritur et stabilitur.

Sed quis impiorum illorum hominum dementissimam temeritatem ferre potest? Certo certius demonstravimus plurima a Christo ipsiusque discipulis facta fuisse miracula, quae naturae ordinem illiusque vires longe superant, et hi mira impudentia ipsimet Deo ea faciendi adimunt potestatem? Nonne ab actu ad posse, ut scholastici loquuntur, valet consequentia? Nonne prius Sociniani probare debebant nulla umquam facta fuisse miracula, quam divinam negare illa faciendi potentiam? Sed quomodo illud inficiari possunt, quod Ethnici nullo unquam modo negare, neque etiam dissimulare, nisi intoleranda prorsus ac impudentissima temeritate potuerunt? Non minus siquidem certa sunt Christi discipulorumque ejus miracula, quam constat [Col. 0414D] aedificatas fuisse urbes Romam, Constantinopolim, Niniven, et alias celeberrimas, quae postea destructae sunt.

Deinde vero quid nefarii illi homines naturae legibus, et ordine aliud intelligere possunt, nisi eas quae a principio aliquo spiritali, ab omnique materia discreto impositae sunt? Atqui illud principium ipsemet Deus est omnipotens, qui decretis, divina sua voluntate factis, omnia creavit, regit, administrat, moderatur. Illa autem Dei voluntas plane libera est, sui semper juris, nullique alteri subjecta. Quapropter sicuti naturae leges et ordinem imposuit, ita haec a se imposita suspendere, interrumpere, ac mutare potest. Unde recte Arnobius de Christo et de Deo dixit: »Solo [Col. 0415A] ipso est clarius potentiorem illum fuisse quam fata sunt, cum ea solvit et vicit quae perpetuis nexibus, et immobili fuerant necessitate devincta (Arnob., lib. II, pag. 28). Quibus sane verbis significat hos nexus tamdiu fuisse perpetuos, atque eam necessitatem tamdiu fuisse immobilem, quamdiu Deus et Christus voluit, ipsique placuit.

Scimus quidem a quibusdam ex iis omnium iniquissimis stulte omnino et insulse asseri Dei nomine nihil intelligendum aliud, praeter materiam, statasque motus illius leges, quae a nemine prorsus mutari posse finxerunt. Sed hi nobis edisserere debebant quomodo vel a quo statutae sunt illae leges. Neque enim ulla ratione vel a se ipsis, vel fortuitis materiae mutationibus, vel necessitate aliqua latas ullus umquam dixerit. [Col. 0415B] Ergo ab alio constitutae sunt. At ille ipse est Deus, qui illas pro arbitrio, uti diximus, immutare potest. Et vero eas ab eo immutatas fuisse invictissime probant tot tantaque Christi, atque illius sectatorum miracula, quae, uti vidimus, gentilium ne quidem pertinacissimi negare potuerunt.

Sed recentiores haeretici, nomine tenus christiani, ac quibuslibet ethnicis audaciores, instant adhuc vulgarem hanc de Christi miraculis opinionem inde ortam, quod populi neque omnes illorum circumstantias, neque veram eorum causam agnoscentes, ea supra naturae ordinem facta esse crediderunt. Sed magna haec atque impudentissima improborum hominum mendacia sunt. Nam illorum omnium, quae in Scripturis sacris, et ab Arnobio nostro referuntur, [Col. 0415C] miraculorum singulae circumstantiae, nimirum, quae, a quo, quando, ubi, et quomodo facta sint, adeo graphice et enucleate exponuntur, ut nihil clarius evidentiusque desiderari possit. Atque ut plurima missa faciamus, quorumnam, oro te, factorum circumstantiae planius ac dilucidius describuntur, quam eorum miraculorum, quibus Christus Lazarum aliosque a morte ad vitam revocasse, ac quibus negatam a natura videndi potestatem fecisse narratur? Ad haec vero, nonne Ethnici ac Judaei, capitales Christi ac fundatae ab eo religionis inimici maxima, qua potuerunt, diligentia praescrutati sunt, an ulla vel minima in Christi discipulorumque ejus miraculis deesset circumstantia, qua fraudis, aut falsi aliquid in eis redarguere possent? At quamvis nulli operae et labori ad [Col. 0415D] id investigandum pepercerint, nihil tamen quod veris miraculis vel minimum deesset, deprehendere umquam valuerunt. Nec minus christianorum intererat indagare omnes et singulas horum miraculorum circumstantias, quibus ad rejiciendam patrum suorum, et profitendam, uti diximus, longe duriorem christianorum religionem adducti sunt. Qua ergo fronte impii homines post tot saecula audent objicere non perspectas ab iis, quorum nihil umquam magis interesse poterat, illorum miraculorum circumstantias, atque incredibili prorsus credulitate, iis numquam examinatis, christianae religioni haud incerto vitae periculo suum protinus dedisse nomen? Sed in refellendis tam absurdis opinionum commentis diutius morari, hominis [Col. 0416A] esset aliorum otio et patientia intemperanter abutentis. Nam ea ex dictis satis confutata, atque iis quae in subsequentibus dissertationibus nostris de iisdem Christi et discipulorum ejus miraculis dicenda sunt, adhuc confutabuntur.



CAPUT IV. Examinantur alia Arnobii argumenta, quibus christianae religionis veritatem demonstrat.



ARTICULUS PRIMUS. Quomodo veritas christianae religionis ab Arnobio demonstretur dirissimis, et hactenus inauditis pene innumerabilium cujuslibet sexus, aetatis, et conditionis martyrum suppliciis, ad extremum usque vitae spiritum pro Christi confessione constantissime toleratis.

[Col. 0416B] Aliud ad asserendam christianae religionis veritatem argumentum ducit Arnobius ex suppliciis, quae pro illius defensione innumeri martyres cujusvis conditionis, aetatis, et sexus ad extremum usque spiritum, et mortem crudelissimam constantissime perpessi sunt. Quae vero, quantaque, et quam horrenda atque immania fuerint haec supplicia, ab Arnobio nostro discas velim. Sic autem ille Ethnicos palam alloquendo, ea exponit, ut nemo possit fidem ei derogare: »Vos ipsi,« inquit (Arnob., lib. I, pag. 14, et lib. IV, pag. 138), »cum libido incesserit saeva, exuitis nos bonis, exterminatis patriis sedibus, irrogatis supplicia capitalia, torquetis, dilaceratis, exuritis, et ad extremum nos feris et belluarum laniatibus objectatis.« Videsne quantis cruciatibus, bonorum exspoliatione, [Col. 0416C] exsilio, distractione membrorum, igne, flammis, ferarum ac belluarum laniatibus ethnici christianos ad ejurandam suam religionem cogere nequidquam tentabant. Quamobrem ille alio in libro ubi ethnicorum sacra exagitat, in eos sic invehitur: »Ad haeccine sacra flammis, exiliis, coedibus, atque reliquo genere suppliciorum compellitis, et crudelitatis metu (Arnob., lib. V, pag. 177)?« Intelligis sane his verbis, reliquo genere suppliciorum, quaelibet etiam atrocissima, quae incredibilis ethnicorum, seu potius daemonum, feritas et rabies excogitare potuit, suppliciorum genera comprehendi. Sed quid interpretatione opus est, ubi haec aperte ab illo explicantur: »Studiis,« inquit, »facere quid pervicacibus possumus? Quid intentantibus gladios, novasque excogitantibus [Col. 0416D] poenas?« (Idem., lib. VI, pag. 197.) Eas haud dubie poenas, quas nullus quantumvis barbarus, ac ferus, omnisque humanitatis expers homo hactenus excogitare et fingere potuerat.

Neque raro quidem, sed saepissime dirissimis ejuscemodi cruciatibus vexatos, necatosque fuisse christianos his auctor noster haud obscuris verbis significat: »Si totidem nos modis, totidemque sententiis,« atque ipsimet Ethnici, »deorum vestrorum subrueremus fidem; nulli esset dubium quin ira et rabie concitati, ignes, feras et gladios, atque alia postularetis suppliciorum in nos genera, quibus sitim soletis vestram nostri sanguinis appetitione proluere« (Idem., lib. III, pag. 1221).

[Col. 0417A] Ex hoc autem vel solo Arnobii nostri testimonio facile colliges quanta fuerit illius adhuc tempore martyrum multitudo. Quod quidem ideo obiter notamus, ut quam falsa sit de corum paucitate opinio omnes intelligant.

Sed agedum, atque Arnobium nostrum adhuc audiamus, de cujuslibet conditionis, aetatis ac sexus martyribus disserentem: »Ab dominis,« ait ille (Idem., lib. II, pag. 44 et seqq.), »se servi cruciatibus affici, quibus statuerint, malunt, solvi conjuges matrimoniis, exhaeredari a parentibus liberi, quam fidem rumpere christianam, et salutaris militiae sacramenta deponere.« Tantum autem abest, ut tot tantisque cruciatibus ethnici christianorum fidem labefactaverint; quin potius illa altiores semper, Arnobio teste, [Col. 0417B] egerit radices, ac firmius stabilita, cum majori martyrum numero, magis semper creverit. Quapropter hunc ille pergit in modum: »Cum genera poenarum tanta sint a vobis proposita religionis hujus sequentibus leges, augeatur res magis, et contra omnes minas, atque interdicta formidinum animosius populus obnitatur, et ad credendi studium prohibitionis stimulis excitetur.« (Idem, pag. 45.)

Neque est profecto, quod quis suspicetur id ab illo temere et falso dictum, aut nimis exaggeratum. Non minus etenim luculenter Tertullianus: »Nec quidquam,« ait, »proficit exquisitior quaeque crudelitas vestra; illecebra est magis sectae. Plures efficimur, quoties metimur a vobis: semen est sanguis christianorum . . . . . Nec tantos inveniunt verba vestra discipulos, [Col. 0417C] quantos christiani factis docendo. Illa ipsa obstinatio, quam exprobratis, magistra est. Quis enim non contemplatione ejus concutitur ad requirendum quid intus in re sit? Quis non, ubi requisivit, accedit; ubi accessit, pati exoptat (Tertullian., Apologet., cap. 50)? Nemo autem id ipsi, parum attenta mente scribenti, excidisse putet. Alio siquidem in libro eadem repetit: »Nec deficiet haec secta, quam tunc magis aedificari scias, cum caedi videtur. Quisque enim tantam tolerantiam spectans, ut aliquo scrupulo percussus, et inquirere accenditur quid sit in causa, et ubi cognoverit veritatem, et ipse statim sequitur.« (Idem., libr. ad Scapul.. cap. 5). Sed de his fusius, ubi de utroque illo Tertulliani libro, disputabimus.

Eadem argumentatione et Leo Magnus, et alii nostri [Col. 0417D] scriptores christianae religionis veritatem, uti nemo nescit, evidentissime demonstrarunt (Leo Magn., serm. I, de SS. Petr. et Paul.). At prae caeteris Lactantius, Arnobii nostri discipulus, eam contra Ethnicos urget, ac quaedam eorumdem gentilium objecta, quibus illius vim et robur infirmare conabantur, diluit, ac quemadmodum suo loco videbimus, penitus subvertit (Lactant., lib. V, de Inst., cap. 13, pag. 494, et cap. 19, pag. 518.).

Nunc itaque quam conclusionem inde eliciat Auctor noster, si lubet, expendamus: »Numquid,« inquit (Arnob., lib. II, pag. 45), »haec fieri passim et inaniter creditis? Fortuitis incursibus assumi has mentes? Itane istud non divinum et sacrum est, aut sine [Col. 0418A] Deo, eorum tantas animorum fieri conversiones; ut cum carnifices, unci, aliique innumeri cruciatus, quemadmodum diximus, impendeant credituris, veluti quadam dulcedine, atque omnium virtutum amore correpti, cognitas accipiant rationes, atque mundi omnibus rebus praeponant amicitias Christi?« Tot, ille ait, tamque diversa exquisitissimarum, ac ferme incredibilium poenarum genera, ab infirmis adeoque fragilis naturae viris et mulieribus tamdiu, tantaque animi fortitudine, divino sine auxilio tolerari non potuerunt.

Praeceptori suo adhuc suffragatur proxime laudatus a nobis Lactantius: »Nam cum videat vulgus,« ait ille, »dilacerari homines variis tormentorum generibus, et inter fatigatos carnifices invictam tenere [Col. 0418B] patientiam, existimant id quod res est, nec consensum tam multorum, nec perseverantiam morientium vanam esse, nec ipsam patientiam sine Deo cruciatus tantos posse sustinere« (Lactant., lib. V, cap. 13, pag. 495). Vides itaque quam diserte ille post Arnobium nostrum, ac citatum a nobis alibi Minucium Felicem (Dissert. in Minuc., cap. VI, art. 3.), asseveret inspiratam ab ipsomet Deo illam mirabilem prorsus martyrum patientiam. Atqui Deus hanc divinam suam opem, et auxilium extraordinarium iis tantum confert, qui vero ejus cultui, veraeque religioni mancipati sunt, non autem aliis, qui illum spernunt, repellunt, et ei semper adversantur. Alias enimvero ille sibi ipsi contrarius esset. Christianorum ergo, qui, Deo opitulante, tot tantaque, pro [Col. 0418C] tuenda suae religionis professione, tam constanter passi sunt, verus gratusque erat Deo cultus, ac vera etiam eorum, quemadmodum falsa ethnicorum religio esse debebat.



ARTICULUS II. Quomodo Arnobius christianae religionis veritatem adhuc vindicet ex illius doctrina, ab innumeris hominibus, deorum cultui addictis, per totum terrarum orbem celerrime suscepta.

Veritatem christianae religionis Arnobius tertio argumento, ex ipsius doctrina, ac promptissima miraque illius per universas orbis terrae partes, propagatione petito, luculentissime demonstrat. Quae enim, ait ille, est ejus doctrina? Docet unum tantummodo esse Deum, huncque summum rerum omnium dominum [Col. 0418D] et principem, atque idcirco nostri dumtaxat causa orandum et adorandum. Docet nihil ab eo deposcendum, nisi justum, honestum, et auditu ejus dignum. Docet nihil tribuendum iniquae hominum cupiditati et libidini, sed utrique semper obsistendum; dandam innocentiae ac morum integritati ulla umquam sine intermissione operam, nosque ab omni labe delictorum omnium amputatione purgandos: »Nihil sumus aliud christiani,« Arnobii verba sunt, »nisi magistro Christo, summi regis ac principis veneratores, nihil, si consideres, aliud invenies in ista religione versari. Haec totius summa actionis, hic propositus terminus divinorum officiorum, hic finis. Huic omnes ex more prosternimur, [Col. 0419A] hunc collatis precibus adoramus, ab hoc justa, et honesta, et auditu ejus condigna deposcimus. Non quod ipse desideret supplices nos esse, aut amet substerni, et (sive aut) tot millium venerationem videre. Utilitas haec nostra est, et commodi nostri rationem spectans. Nam quia proni ad culpas, et ad libidinis varios appetitus vitio sumus infirmitatis ingenitae, patitur se semper nostris cogitationibus concipi; ut dum illum oramus, et mereri ejus contendimus munera, accipiamus innocentiae voluntatem, et ab omni nos labe delictorum omnium amputatione purgemus.« (Arnob., lib. I, pag. 14 et 15.) Denique christiani praedicabant falsos esse omnes gentilium deos, respuebant quoslibet impios illorum ritus, superstitiosa mysteria, sacrificia et festa, ac [Col. 0419B] corruptos mores plane penitusque condemnabant.

Verum quanto christiana religio, uti ille adhuc loquitur, verior, officiosior, potentior, justior erat, tanto sane difficilius operosiusque erat hoc ipsum gentilibus persuadere. Quantae enim, amabo te, imperitis, indoctis ac rudibus Christi discipulis molis et operae erat, eosdem gentiles avocare ab antiquissimo deorum, idolorumque cultu, et aliis superstitionibus, quas a tot saeculis tanquam pias cum nutricis lacte suxerant? Quanti laboris et difficultatis erat innumera hominum millia ad christianae religionis, quam novam et impiam credebant, adducere professionem? Quanta animi contentione opus erat, ut illos a molli, delicato et libidinoso vivendi genere, quod licitum putabant, ad aliud traducerent [Col. 0419C] plane durum, austerum, severum, naturalique hominum appetitui penitus repugnans? Quam denique arduum et laboriosum, fracta victaque ejuscemodi hominum pene incredibili obstinatione, illis animum inducere, ut crederent vera esse de Christi summa divinitate, humano ortu et interitu, aliaque, de quibus infra agemus, christianae fidei documenta?

Verumtamen hi ipsi sectatores Christi, quantumlibet rudes et ignari, quantumvis humana ope destituti, imo vero omnibus quibuslibet hominibus plebeiis. nobilibus, principibus, regibus, imperatoribus, sacerdotibus, sacrisque pontificibus omni animi, artis, roboris, furorisque, vi atque impetu sibi resistentibus, hanc ipsam religionem per universum orbem terrarum, sola sua praedicatione, ac miraculorum [Col. 0419D] potentia, brevissimo temporis intervallo, disseminarunt. Ad eam autem non quasdam tantum mulieres, aut ignaros adduxerunt homines, sed magnis etiam ingeniis praeditos oratores, grammaticos, rhetores, jurisconsultos, medicos, ac philosophos. At praestat sane auctorem nostrum haec loquentem audire: »Nonne,« inquit, »vel haec saltem fidem vobis faciunt argumenta credendi, quod jam per omnes terras, in tam brevi temporis spatio, immensi nominis hujus sacramenta diffusa sunt? Quod nulla jam natio est tam barbari moris, et mansuetudinem nesciens, quae non ejus amore versa, molliverit asperitatem suam, et in placidos sensus adsumpta tranquillitate migraverit? Quod tam magnis ingeniis [Col. 0420A] praediti oratores, grammatici, rhetores, consulti juris, ac medici, philosophique etiam secreta rimantes, magisteria haec expetunt, spretis quibus ante fidebant« (Arnob., lib. II, pag, 44.).

Saepius vero ille repetit totum mundum christianae religionis sectatoribus sic fuisse repletum (Idem, lib. I, pag. 33; lib. II, pag. 50); nosque jam animadvertimus varias regiones ad orientem occidentemque solem positas, quae hanc religionem nostram profitebantur, ab illo accurate et sedulo recenseri (Sup. hoc cap., art. 1.).

At quomodo, quaeso, tot homines, tanto locorum intervallo disjuncti, singulari ingenio et doctrina praestantes, suis opinionibus ac praejudiciis christianae fidei e diametro oppositis tam pertinaciter [Col. 0420B] addicti, illa brevissimo tempore deposuerint; et hanc quae nihil fere tunc in hoc mundo, nisi supplicia, certamque mortem secum trahebat, sponte sua suoque judicio amplecterentur? Nonne hoc maximo divinae providentiae miraculo veritas christianae religionis non minus certo, perspicue et efficaciter, quam ulla humani ingenii clariori argumentatione demonstratur?



CAPUT V. Ethnicorum adversus christianae religionis veritatem argumenta examinantur.



ARTICULUS PRIMUS. Quam absurde Ethnici objecerint christianam religionem, utpote quae nova erat, rejiciendam, servandosque patrios et avitos ritus, quos illi commutaverant aut abrogaverant in populi classibus, in servatis de coelo, in obnuntiationibus, comitiis, signis ex arce, fecialibus, clarigatione, acuminibus auspicatis, legibus Annariis, Cinciis Censoriis, et penetralibus coliginis.
[Col. 0420C]

Quamvis ad evertenda quae hactenus ad stabiliendam christianae religionis veritatem retulimus, argumenta nullum ethnici non moverint lapidem, omnesque machinas adhibuerint; nihil tamen fere aliud proferebant, nisi crambem, ut aiunt, repetitam, ac saepius decantatam semperque eversam reprehensionem. Clamabant etenim novam esse, et ante paucos propemodum dies ortam christianorum religionem; suam vero ab ultima antiquitate sibi a parentibus traditam non posse ab ipsis jure merito deseri et repudiari: »Nobis,« inquit Arnobius, »objectare [Col. 0420D] consuestis novellam esse religionem nostram, et ante dies natam propemodum paucos, neque vos potuisse antiquam et patriam linquere, et in barbaros ritus peregrinosque traduci« (Arnob., lib. II, pag. 90). Nos vero in superiori dissertatione ostendimus, quomodo haec solita jamque dudum obsoleta argumentatio urgeatur ab ethnicis, et a Minucio refutetur (Dissert. in Minuc. Felic., cap. 14, art. 1 et 2.). Sed quia varie a variis auctoribus evertitur quibus rationibus ab Arnobio destruatur, nunc explorandum est.

Planum itaque facit quantae futilitatis, summaeque levitatis plena sit haec argumentatio. Omnium enim animis insitum et innatum est, ut bona malis, et [Col. 0421A] inutilibus utilia anteponant, et commutent (Arnob., lib. II, pag. 90). Non ipsa igitur mutatio, sed mutationis causa expendi debet. Atqui gentiles negare non poterant a remotissima hominum aetate factas a se tam in humanis rebus, quam in divinis immutationes plurimas. Nam prioribus et antiquissimis saeculis, ait auctor noster, homines frugibus ac vestibus inventis, atque excogitata domuum constructione, pristinos glandium, arbutorum, pellium, casularum, cavernarum usus reliquerunt. Et ibi quidem ille ad Juvenalis, Lucretii aliorumque poetarum videtur collineasse carmina, quae facile in illorum libris quilibet legere poterit (Juvenal., satir. 6, init.; Lucret. lib. V, vers. 937 et seqq., et 957 et seqq.). At nemo umquam dixit has commutationes [Col. 0421B] malas esse et improbandas.

Praeterea si quaelibet veterum morum rituumque mutatio crimen sit, hujus criminis procul dubio rei sunt Romani, quemadmodum ab Arnobio probatur brevi quidem enumeratione, sed quae multis non satis clara videbitur (Arnob., lib. II, pag. 91). Quamobrem quae ibi obscura, haec paucis explananda sunt. Primo itaque narrat populum romanum olim quinque distributum fuisse in classes. Quam vero id certum sit, et quae fuerint illae romani populi classes, a Servio Tullio quondam institutae, docent nos Livius, Dionysius Halycarnasseus, et A. Gellius. Quidam autem in hujus, quemadmodum in Arnobii nostri textu, legendum censent sex classes (Liv., lib. I, § 43 et lib. IV, § 4; Dionys. Halycar., lib. IV, [Col. 0421C] Antiq. Rom., pag. 221, et seqq.; Gell., lib. 10. Noct. Attic. cap. 28, pag. 573). Sed Lipsius observat sextam classem olim fuisse vacuam et feriatam (Lips., tom. III, lib. I, de Milit. Rom., dial. 2, pag. 15). Utrum vero id ad solvendum difficultatis hujus nodum sufficiat, aliorum esto judicium. Quidquid autem sit, satis constat has classes a Romanis fuisse mutatas.

Tum deinde Arnobius: »Numquid magistratus per populum creatis? Militaria, urbana, communia, quae sint comita scitis? (Arnob., lib. II, pag. 91.) Romanis exprobrat quod haec ab illis non modo immutata, sed pene oblivioni tradita sint. Varii autem generis erant comitia, et alia quidem, ut perhibet Livius, curiata, quae rem militarem continebant; alia [Col. 0421D] centuriata, quibus consules tribunique militares creabantur (Liv., lib. I, § 60 et lib. V, § 52). Quomodo autem haec primum instituta, ac deinceps sub consulibus facta sint, perspicue narrat Dionysius Halycarnasseus (Dionys. Halyc., lib. IV, Antiquit. Rom., pag. 224, et lib. VII, pag. 474 et seqq.) Quae autem fuerint curiata ac centuriata comitia, ex Felice et Labeone explicat A. Gellius, atque Manutius, et Nicolaus Gruchius, qui de illis libros edidere (Gell., lib. IV. Noct. Att., cap. 27; Manut. et Gruch., tom. 1) Antiquit roman.« Plura quoque de iisdem comitiis observat Alexander ab Alexandro, et Tiraquellus, quos sicut et alios complures consulere poteris (Alexand. et Tiraq. lib. IV Genial. dier., cap. 3).

[Col. 0422A] Interim sequamur Arnobium: »Numquid servatis de coelo, ait, aut etiosas facitis obnuntiationibus actiones?« Servare autem est aliquid ex observato coelo nunciare: obnunciare vero quid sit, disces ex ex his Donati in Terentium verbis: »Qui malam rem nunciat, obnuntiat; qui bonam, annuntiat. Nam proprie obnuntiare dicuntur augures, qui aliquid mali ominis, scaevumque viderint. Ergo obnuntio malum imminens, quasi omen nuntio. Inde enim hujusce verbi est« (Donat., Terent. Adelph., Act. 4, scen. 4). Utroque verbo, ac saepius primo, utitur Cicero, atque in primis ubi ad Atticum haec scribit in verba: »Proscripsit se per omnes dies comitiales de coelo servaturum . . . . . Haec tamen summa: Nisi Miloni C. Appius obnuntiasset [Col. 0422B] comitia futura« (Cic. lib. IV. Epist. 3, ad Attic., pag. 239, lin. 42). Alibi vero ubi de auspicio loquitur: »Jam vero de coelo servare non ipsos censes solitos, qui auspicabantur, nunc imperant pullario, ille renuntiat« (Idem, lib. II, de Divinat., pag. 289, lin. 44). At de prorsus neglecto, vel jam antiquato illo priori more his Lucanus versibus ante Arnobium nostrum conquerebatur (Lucan., l. VI, vers. 426 et seq.)

Non quaesisse libet primis quid frugibus altrix
Ore Jovis Dodona sonet, quis noscere fibra
Fata queat, quis prodat aves, quis fulgura coeli
Servet, et Assyria scrutetur sidera cura.

Pergit vero Arnobius: Numquid cum paratis bella, signum monstratis ex arce; aut fecialia jura tractatis? Numquid per clarigationem repetitis res raptas? Tria ibi ille ad bellum parandum, seu indicendum memorat. Primo signum sive vexillum ex arce demonstratum, [Col. 0422C] de quo Virgilius (lib. VIII, Aeneid., vers. 1):

Ut belli signum Laurenti Turnus ab arce
Extulit . . . .

»Quoniam,« uti Servius in hunc locum animadvertit: »vexillum in arce poni solebat, quod esset specimen imperati exercitus,« Quo etiam de more haec a Festo scripta (Fest ad verbum Just.) legimus: »Justi dies dicebantur triginta, cum exercitus esset imperatus, et vexillum in arce positum.« Plura de illo more videbis apud Dionem Cassium, et Lipsium. (Dio. Cass., lib. XXVII, p. 47; Lips., lib. I, de Re rustic., cap. 2, p. 18 et seqq.).

Secundo Arnobius fecialia jura appellat; quia feciales bellum nomine populi Romani indicebant, quemadmodum ex Livio, Dionysio Halycarnasseo, [Col. 0422D] Gellio, et Lactantio discere est (Liv., lib. I, § 24 et 32; Diony. Halys., lib. 2, pag. 130; Gell., lib. 16, Noct. Attic., cap. 4; Lactan., lib. VI; Inst. divin., cap. 9, pag. 572). De his vero, et clarigatione, quam Auctor noster tertio loco nominat, Servius in jam citatis in Virgilium commentariis haec habet. »Cum Romani volebant bellum indicere, Paterpatratus, hoc est princeps fecialium, proficiscebatur ad hostium fines, et praefatus quaedam solemnia, clara voce dicebat se bellum indicere propter certas causas, aut quia socios laeserant, aut quia nec abrepta animalia,« sive res raptas, ut ait Arnobius, »nec obnoxios redderent, et haec clarigatio dicebatur a claritate vocis. Post quam clarigationem, hasta in eorum fines [Col. 0423A] missa, indicabatur jam pugnae principium (Serv. in lib. IV, Aeneid., IX, vers. 53).« Addit tamen in subsequentem Virgilii librum, ubi plura his similia narrat: »Clarigatio aut a clara voce dicta est, qua utebatur Paterpatratus, , hoc est, sorte, nam per bellicam sortem agros hostium invadebant (idem, in lib. X, vers. 14). Plinius vero de clarigatione haec, quae ad rem nostram faciunt, litteris consignavit: »Semper e legatis cum ad hostes, clarigatumque mitterentur, id est, res ereptas clare repetitum, unus utique Verbenarius vocabatur (Plin., lib. XXII, Natur. hist., cap. 2, pag. 179).« Plura de clarigatione et fecialibus observavit Brissonius, quae te legisse non plane inutilis operae fuerit (Brisson., lib. IV, de Form., pag. 383 et seqq.).

[Col. 0423B] Prosequitur Arnobius: »Numquid martium discrimen obeuntes, spem praelii sumitis, et ex acuminibus auspicatis (Arnob., lib. II, pag. 91)?« Cicero antea Romanis non semel vitio verterat, quod haec temere immutaverint: »Bellicam rem administrari,« verba illius sunt ipsissima, »majores nostri nisi auspicato noluerunt; quam multi anni sunt, cum bella a propraetoribus et proconsulibus administrantur, qui auspicia non habent? Itaque nec omnes transeunt auspicato, nec tripudio auspicantur. Nam ex acuminibus quidem, quod totum auspicium militare est, jam M. Marcellus, ille quinquies consul, totum omisit, idem imperator, idem augur optimus (Cicer., lib. II, de Divinat., pag. 290, lin. 14).« Alio autem in libro id negligentia nobilitatis omissum fuisse testatur [Col. 0423C] (Idem, lib. II, de Natur. deor., pag. 215, lin. 5).

Quae autem fuerint illa ex acuminibus auspicia, nondum satis exploratum, et variae de iis sunt auctorum opiniones. Quidam enim in Ciceronis textu pro acuminibus, suspicantur legendum agminibus. Sed huic levissimae conjecturae repugnant omnes cum Ciceronis, tum Arnobii nostri codices manuscripti. Quamobrem nonnulli putant acumina fuisse montium cacumina, quae ad captanda auguria conscendere mos erat. Aliis videtur esse avium acumina sive rostra, quae ex tripudio solistimo observabantur. Verum utraque opinio superioribus repugnare videtur Ciceronis verbis, quibus auspicium ex acuminibus totum militare fuisse asseverat. Alii itaque existimant pilorum, spiculorum, ensiumque designari acumina, quae si [Col. 0423D] horrifico quodam fulgore micarent, felicem pugnae exitum, secus vero, si obtusa et sordida vel rubigine obsita, infelicem protendebant. Atque eo respexisse Arnobium probari posse putant his Dionysii Halycarnassei de Romanorum cum Sabinis praelio verbis: »Ex pilis defixis ante tentoria, tela sunt haec Romanorum, quae primo congressu ejaculantur . . . . ex his, inquam, pilis circa summa verucula emicabant flammae, totisque castris fulgorem, non aliter ac faculae, ad multam noctem reddebant; ex hoc autem viso intellexerunt (ut et talium portentorum interpretes affirmabant, et facile quivis conjicere poterat) citam sibi et splendidam a Deo portendi victoriam quandoquidem igni cedunt omnia, et nihil est quod non ignis vi absumatur.« [Col. 0424A] . . . . . . , , , . , , , , , (Dionys. lib. V, Antiquit. rom., pag. 3123). Non ab omni versimilitudine abhorret Arnobium ad hunc respexisse antiquum morem, si Dionysius dixisset illum solemnem fuisse, ac tam saepe quam publice usitatum.

[Col. 0424B] Probabilius vero quibusdam videtur fuisse signorum militarium acumina, quae longioribus contis insita, ferratum in cuspidem desinebant. Nam illa si castris loco motis, signifer ex hostili humo facile evellebat, inde faustum omen certaque victoria: sin vero aegre extrahebat, sinistra praesagitio, haudque incerta clades praemonstrabatur. At si quis hanc in opinionem inclinet, observare utique debet a Servio id fecialibus sic adscribi: »Post tertium et tricesimum diem, quam res repetissent ab hostibus, feciales hastam mittebant (Serv., in lib. IX, Aeneid., vers 53).« Arnobius tamen haec ab acuminibus perspicue distinguit. Quapropter si alicui ultima explicatio arriserit, debet profecto dicere Arnobium loqui de ducibus in agrum hostilem invadentibus, quos, [Col. 0424C] ut ibidem post Varronem observat Servius, »ominis causa, prius in eum agrum mittebant, ut castris locum caperent.« Utrum autem haec opinio, aut alia caeteris praeferenda sit, jam expende et pronuntia.

Prosequitur Arnobius, sicque ethnicorum levitatem et inconstantiam redarguit: »Numquid in potestatibus obeundis leges conservatis Annarias, in donis, in muneribus Cincias, in cohibendis censorias sumptibus (Arnob., lib. II, pag. 91)?« Annaria autem lex vocabatur, qua statutum fuerat novos magistratus singulis annis creari (Fest., ad verbum ANNARIA). Similis autem Ciceronis legitur de hac lege sublata, atque Arnobii nostri expostulatio (Cicer., Philipp. I, pag. 565). At quis, nisi in historia romana omnino hospes et peregrinus, ignorare potest, quam [Col. 0424D] saepe hae leges spretae ac pessumdatae fuerint? Videsis Robertellum de Magistratibus imp. (Robert., tom. III, Antiquit. Rom., pag. 38).

Cincia vero lex a M. Cincio tribuno plebis anno urbis 549, lata est, qua, ut ait Cornelius Tacitus, cavebatur antiquitus, ne quis ob causam orandam pecunias donumve acciperet (Corn. Tacit., lib. I, Annal. circa init.). De ea proculdubio Plinius ad Rufum haec scripsit in verba: »Suberat edicto senatus consultum hoc: Omnes qui quod negotium haberent, jurare, priusquam agerent, jubebantur nihil se ob advocationem cuiquam dedisse, promisisse, cavisse. His enim verbis ac mille praeterea, et venire advocationes, et emi vetabatur. Peractis tamen [Col. 0425A] negotiis permittebat pecuniam dumtaxat decem millium dare« (Plin., lib. V, epist. ult. ad Rufum). Livius vero: »Quid legem Cinciam de donis et muneribus excitavit; nisi quia vectigalis jam et stipendiaria plebs esse senatui coeperit?« (Liv., lib. 34, § 4.)

Censoriis legibus, quae et sumptuariae et cibariae vocabantur, majores coenarum ac conviviorum sumptus et luxuria coercebantur. Una autem ex illis ea erat, quam Livius mox laudatus ab Oppio Tribuno plebis datam memorat (Ibid., § 1). At praeterea ab A. Gellio, et a Macrobio enumerantur Orchia, Fannia, Didia, Licinia, Cornelia, Syllana, Lepidana, Antia, Julia, et Augusti imperatoris, sive Tiberii, ut notat Gellius, edictum (Gell., lib. II Noct. Att., cap. 4; Macrob., lib. III Saturnal., cap. 17). Suetonius tamen [Col. 0425B] scribit sumptuariam legem ab Augusto sancitam aut retractatam. Videsis Manutii et Antonii Augustini de legibus libros (Sueton., lib. II, de Aug., cap. 34; Manut., lib. de Legib. rom., cap. 18; Anton. Augustin., lib. I de legib., cap. 18). At Tertullianus ante Arnobium nostrum ethnicos, christianae religionis novitatem exprobrantes, his interrogaverat verbis: »Quonam illae leges abierunt, sumptum et ambitionem opprimentes? quae centum aera, non amplius in coenam subscribi jubebant, nec amplius quam unam inferri gallinam, et eam non saginatam? . . . Video enim et centenarias coenas, et centenis jam sestertiis dicendas, et in lances (parum est si senatorum et non libertinorum vel adhuc flagra rumpentium) argentaria metalla producta« (Tertull., Apolog., cap. 6). [Col. 0425C] Sed de his nos suo loco (Dissert. in hunc lib., cap. 19, art. 2).

Post haec Arnobius: »Numquid in penetralibus et coliginis perpetuos fovetis focos?« (Arnob., lib. II, pag. 91.) In quibusdam editis legitur: In penetralibus Vestae. In ultima vero editione sublata est particula et. Sed qua auctoritate haec facta sint, nemo nobis indicavit. Lipsius vero, a Rosweido admonitus, observat in quodam manuscripto codice scriptum: »In pene impenetralibus et colignis« (Lips., Syntagm. de Vest. et Vestal., tom. III, pag. 619). Certe in manuscripto codice regio simpliciter habetur: Impenetralibus et colignis. Non mirum itaque si corruptus ille locus doctos homines haud parum torserit.

[Col. 0425D] Duobus autem modis idem Lipsius eum explicari posse arbitratur. Primo quidem, haec Arnobii verba non ad Vestam referenda, sed ad privatum quemdam ritum, quo ignis in interiore domorum parte et culina antiquitus servabatur et fovebatur. In hujus vero conjecturae confirmationem ille profert haec Varronis verba: Culina dicta, quod ibi colebant ignem.

Deinde vero ait haec intelligi adhuc posse de Vesta publica, atque ibi scribendum in culignis; ita ut Arnobii sensus sit, ignem olim in culignis et vasis fictilibus repositum, uti etiam nunc foveri sub cineribus solet. Sed primae explicationi id adversatur, quod Varro de communi et promiscuo ignis usu loquatur; Arnobius aut de sacro, aut eo saltem, quem [Col. 0426A] gentiles aboleverant. Secundae vero illud repugnat, quod ut ipse fatetur, nomen culigna apud eumdem Varronem, Festum et Livium potius significat vas potorium, quo vinum in sacrificiis offerebatur. Deinde vero quid ibi Vestae faceret commemoratio, cujus nullum in Arnobii textu vestigium?

Tota porro tenebricosi hujus Arnobiani dicti difficultas in sola potissimum voce coliginis posita est. Penetrales enimvero focos fuisse discimus his Catulli (Catull., Epigr. ad Marcel.), ubi de Troja, versibus:

Ad quam tum properans fertur simul undique pubes
   Graeca penetrales deseruisse focos.
Servius quoque animadvertit, penetralia a Virgilio (Virgil., lib. VI Aeneid., vers. 71) dici secreta templorum, hoc scilicet versu:

[Col. 0426B] Te quoque magna manent regnis penetralia nostris.
In iis autem perpetuos fuisse focos, quis sibi facile non persuadebit?

Solum igitur statuendum superest si quid in vocis coliginis locum restitui debeat. At, inquies, quidni legatur in culinis? A Vossio siquidem post Scaligerum ex veteri inscriptione ostenditur in Herculis aediculis fuisse culinas, ubi peregre profecturi sacrificabant. Non male forsitan, si ibi perpetuos focos olim asservatos esse probaveris. Nonne tamen in hujus conjecturae confirmationem adjicere licet ab ethnicis, quemadmodum infra dicemus, geniorum focos pro diis habitos fuisse, atque idcirco in eorum cultum et honorem in culinis et focis, sicut citatus [Col. 0426C] Varro annotavit ignem olim servatum: sed a posteris neglectum hunc morem, qui illis molestior importuniorque factus est.

Non desunt porro qui retineri velint vocem coliginis quam a verbo colo, id est, inhabito, derivatam arbitrantur (Salmas., in Exercitat. Plinian., pag. 270, 587 et 914). Eam igitur vocem, coligo, idem ac domum, domicilium, et habitationem apud auctorem nostrum significare his visum est. Sed in textu Arnobii demenda erat particula et, atque aliquo saltem exemplo probandum, a quibus nomen coligo eo sensu adhibitum fuerit. Virgo ergo utrum nomen culinis ad Arnobii propositum magis accedere videatur. Nihil enim nos sine correctioris alicujus codicis auxilio certi aliquid ea de re statuere audemus.

[Col. 0426D] Tum deinde Arnobius: »Sacras,« inquit, »facitis mensas, salinorum appositu, et simulacris deorum« (Arnob., lib. II, pag. 91). Salinum vero vasculum erat, in quo sal ad mensae sacrificiique usum reponi consueverat. Porphyrion enim vetus Horatii interpres: »Proprie,« inquit, »Salinum est patella, in qua diis primitiae cum sale offerebantur« (Porphyr., in Horat. lib. II od. 16). Vides sane quam ob causam Arnobius ex salini hujus appositu sacras mensas dixerit.

Quam sacrum autem charumque id ethnicis fuerit, disces proculdubio ex hisce Livii verbis: »Quibus uxor filiaeve sint, singulas uncias auripondo relinquant; argenti, qui curuli sella sederunt; equi ornamenta, et libras pondo; ut salinum patellamque [Col. 0427A] deorum causa habere possint« (Liv., lib. XXVI, § 36). Valerius vero Maximus in C. Fabricii et Q. Aemilii Papi domibus argentum fuisse inde colligit; quia uterque patellam deorum et salinum habuit (Valer. Max., lib. IV, cap. 4, § 3, pag. 217). Inde porro illa Persii ironia (Persius, satir. 3, vers. 25):

Est tibi far modicum, purum et sine labe salinum:
Quid metuas? cultrixque foci secura patella.
Plura de salino Lipsius libr. I Saturnal., cap. 2, tom. III, pag. 484. Adjecit Arnobius: et simulacris deorum, in quorum proculdubio tutela erant, vel sacrae mensae, vel aliae, quibus ethnici, invocatis antea diis, accumbebant. Nonne vero ex hisce diis ille unus est, de quo canit Statius (Statius, lib. I, Sylv. 6, de Hercul. vindic., vers. 31):

[Col. 0427B] Castae genius tutelaque mensae.
Et paulo post (ibidem, 50):

   Pellaeus habebit
Regnator, laetis numen venerabile mensis.
Verum ethnici haec tamquam aniles superstitiones postea rejecerunt.



ARTICULUS II. De aliis ethnicorum mutationibus in ordinandis nubentium lectulis et advocandis maritorum geniis, earumque crine hasta coelibari comto; de togulis puellarum ad Fortunam virginalem delatis, mulierum lanificio et vini abstinentia; de tauris candidis in Albano monte mactatis, extis percoctis aut semicrudis porriciendis, atque immolandis humanis capitibus.

Prosequitur Arnobius aliasque redarguit ethnicorum in aliis non minimi etiam momenti rebus mutationes. [Col. 0427C] Magnam autem illorum inconstantiam ut magis magisque patefaciat, his eos compellat: »Cum in matrimonia convenitis, toga sternitis lectulos, et maritorum genios advocatis?« (Arnob., lib. II, p. 91.) Lectuli vero illi, sicuti Servius animadvertit, »geniales thori proprie sunt, qui sternuntur puellis nubentibus, dicti a generandis pueris« (Serv., in lib VI Aeneid., pag. 431), vel ut ait Festus, »in genii honorem« (Fest. ad verbum GENIALIS). Persuasum quippe ethnici habebant, quemadmodum Augustinus ex Valerio Sorano (August., lib. VII de Civit., cap. 13, pag. 172), et Servius annotavit, singulos homines suum sortitos esse genium, qui etiam rerum gignendarum habebat potestatem. Mos autem erat ut eidem genio, atque etiam Telluri et Junoni, ut ait adhuc [Col. 0427D] Servius (Serv., loc. cit., p. 440 et pag. 323), earum praesidibus sacrificarent. At id potissimum observabant in nuptiarum solemniis, atque tunc advocabant maritorum genium, ut felix faustumque esset conjugium, ac liberi suscipi possent. Quamobrem Juvenalis illos, qui genialem lectum, geniumque haud dubie mariti violabant, his carminibus insectatur (Juven., satir. 6, vers. 21 et 22):

Antiquum et vetus est alienum, Posthume, lectum
Concutere, et sacri genium contemnere fulcri.

De lectulo autem geniali, solitoque eum sternendi et ornandi modo videsis Apuleium, Lipsium, atque alios (Apul., lib. X Metam., in fin.; Lips., lib. II Elect., [Col. 0428A] cap. 17, p. 264, tom. I). Sed ethnici hos mores postea aspernati sunt, ac repudiarunt.

Vetus insuper illorum consuetudo fuerat, ut »nubentium crinem,« ait Arnobius (Arnob., lib. II, pag. 91), »coelibari hasta« mulcerent, id est, ut scribit Plutarchus (Plutarch., Quaest. roman., pag. 285), discriminarent hastae cuspide, vel hasta recurva, quemadmodum canit Ovidius (Ovid., lib. II Fast., pag. 497):

Nec tibi, quae cupidae matura videbere matri,
   Comat virgineas hasta recurva comas.
Hujus autem moris, cujus immutationem notavit Arnobius, varias rationes reddunt idem Plutarchus, et Festus, quos consule (Plutarch., Quaest. roman., pag. 285; Fest., in verbo CELIBARIS).

[Col. 0428B] In consuetudinem quoque olim venerat, ut puellarum togulas, verba sunt Arnobii Fortunam deferrent ad virginalem (Arnob., lib. II, pag. 91). Memoriae autem prodidit Plutarchus (Plutarch., Quaest. roman. p. 281), proxime a nobis laudatus, Servium, qui omnium maxime divinam vim Fortunae extulisse ferebatur, varia ei condidisse templa, ex quibus unum erat, Fortunae Virginis, . Alibi vero: »Ad fontem,« inquit (Idem, lib. de Fortun. Rom., pag. 322 et seq.), »qui muscosus dicitur Virginis adhuc Fortunae fanum est .« Hanc autem esse existimant, de qua Auctor noster loquitur. Nec desunt qui putent illam eamdem esse, quae ab Augustino dicitur dea Virginensis, quamque cum novae nuptae virgini zona solvebatur, invocare [Col. 0428C] mos erat (August., lib. IV de Civit., cap. 11, pag. 97).

Matres vero familias, uti adhuc ait Arnobius, quondam in domorum atriis operabantur, et vino jubebantur abstinere (Arnob., lib. II, pag. 91). Addit hujus abstinentiae probandae causa, jus affinibus et propinquis fuisse eas osculandi. Mulieres vero non infimi, sed primi etiam ordinis, lanificio, conficiendisque vestibus operam dedisse ex iis patet, quae de Augusto Caesare Suetonius narrat: »Veste non temere alia, quam domestica usus est, ab uxore, et sorore, et filia, neptibusque confecta« (Sueton., lib. II, in vit. Aug., cap. 73). Prius vero quod magis ad propositum nostrum facit, de illo dixerat: »Filiam et neptes ita instituit, ut etiam lanificio assuefaceret, vetaretque loqui, aut agere quidpiam, nisi propalam, et quod in diurnos [Col. 0428D] commentarios referretur« (Idem, cap. 64). Eam proculdubio ob rem Virgilius Aeneae togam, a Didone textam, his versibus cecinit:

   Tyrioque ardebat murice laena,
Demissa ex humeris, dives quae munera Dido
Fecerat, et tenui telas discreveret auro. (Virgil., lib. IV Aeneid., versus 262 et seqq.)
Superiori autem in libro, memorat ab Andromache phrygiam chlamydem ipsius manibus contextam, hisque verbis datam Ascanio:

Accipe et haec, manuum tibi quae monumenta mearum
Sint, puer, et longum Andromaches testentur amorem. (Idem, lib. III, vers. 486 et seq.)
Denique, ut plura missa faciamus, Alexander Magnus Sysigambi, Darii regis matri, dixisse perhibetur: [Col. 0429A] Mater, hanc vestem, qua indutus sum, sororum non solum donum sed etiam opus vides. Arnobius porro matresfamilias arguit, quae nullam amplius in domorum atriis operam lanificio darent. De his plura Tiraquellus quem si lubet, adire poteris (Quint. Cur., lib. V, longe post initium; Tiraquel., in leg. 10, Connub., § 38 et seq., pag. 202 et seqq.).

Testatum vero Dionysius Halicarnasseus facit vini usu a Romulo mulieribus interdictum. Polybius vero, Plutarchus, Plinius, ac Gellius observant probandi causa utrum vinum bibissent, statutum, uti ait Arnobius, fuisse, ut eas cognati sui oscularentur. Tertullianus porro, ut suo loco ostendemus, vitio ethnicis vertit, quod hunc mulierum vino abstinendi morem aboleverint (Dionys. Halic., lib. II Antiq. roman., [Col. 0429B] p. 95 et seq.; Polyb. apud Athenaeum, lib. X Deipn., pag. 440 et seqq.; Plutarch., Quaest. roman., pag. 265; Plin., lib. XIV Hist. natur., cap. 13, pag. 142; Gell., lib. X Noct. Attic., cap. 23; Tertull., Apolog, cap. 6, pag. 7; Dissert. in Tertullian., cap. 18, art. 5).

Urget adhuc Arnobius, ethnicisque objectat cum antiquitus candidos tantum tauros in monte Albano immolare eis licuisset, senatus postea consulto praescriptum, ut deinceps rufuli mactarentur. Narrat autem Livius sub Tullio Romanorum rege in monte Albano lapidibus pluisse, ac tunc, inquit: »Visi audire vocem ingentem ex summi cacuminis loco; ut patrio ritu sacra Albani facerent, quae velut diis quoque simul cum patria relictis, oblivioni dederunt« (Arnob., lib. II, pag. 91; Liv., lib. I, cap. 31). Alibi Camillum [Col. 0429C] haec ad Romanos verba facientem inducit: »Videte quid inter nos, ac majores intersit. Illi sacra quaedam in monte Albano Lavinioque nobis facienda reliquerant« (Idem., lib. V, cap. 52). Litteris quoque a Dionysio Halycarnasseo proditum legimus (Dionys. Halicar., lib. IV, pag. 250), ut ictum a Tarquinio cum Volscis et Hernicis foedus perpetuum esset, uno omnium consensu decretum ferias quotannis in monte alto, Albae imminente, celebrandas, ubi sacra Jovi Latiari fierent, et communis omnium victima taurus caederetur. Nonne autem Arnobius taurum hunc fuisse album innuit, ac de hujus ritus immutatione conqueritur?

Alterius mutationis ille eosdem ethnicos his verbis accusat: »Cum Romulo Pompilioque regnantibus, [Col. 0429D] percocta plane ac madida concremarentur diis exta, nonne rege sub Tullio, semicruda coepistis et leviter animata porricere?« (Arnob., lib. II, pag. 91.) At Livius post descriptas Scipionis preces continenter adjecit: »Secundum eas preces cruda exta, caesa victima, uti mos, in mare porricit« (Liv., lib. XXIX, cap. 27). Et Virgilius:

   Extaque salsos
Porriciam in fluctus. (Virgil., lib. IV Aeneid., vers. 133.)
Quae quidem ideo notamus, tum quia de victimarum extis agitur, et uterque scriptor utitur verbo porricere pro sacrificare. Plura autem de hoc verbo Macrobius quem legere poteris (Macrob., lib. II Saturnal., cap. 2). [Col. 0430A] Citatis autem Livii verbis intelliges a Romanis exta non percocta, uti sub Romulo et Pompilio, nec semicruda, ut sub Tullio, sed cruda plane porrecta sive sacrificata fuisse.

Denique Arnobius: »Ante adventum in Italiam Herculis, cum ex Apollonis monitu patri Diti, et Saturno humanis capitibus supplicaretur, et hunc similiter morem fraude callidula, et nominum ambiguitate mutastis« (Arnob., lib. I, pag. 91). Totam hanc fraudem retegit explicatque his Macrobius verbis: »Cum diu humanis capitibus Ditem, et virorum victimis Saturnum placare se crederent, propter oraculum in quo erat:

(al. ) .
Herculem ferunt postea cum Geryonis pecore in Italiam [Col. 0430B] revertentem, suasisse illorum posteris, ut faustis sacrificiis infausta mutarent, inferentes Diti non hominum capita, sed ocilla ad humanam effigiem arte simulata; et aras Saturnias non mactando viros, sed accensis luminibus excolentes; quia non solum virum, sed et lumina significant« (Macrob., lib. I Saturnal., cap. 2, pag. 207). Quod ille non semel dixisse contentus, in eodem adhuc libro repetit (Idem, ibid., cap. 11, pag. 225).

Verum Lactantius, qui ambiguam hujus vocis significationem notavit (Lactant., lib. VI div. Inst., cap. 2, pag. 546), hanc historiam paulo aliter, quemadmodum Dionysius Halicarnasseus, enarrat. Illi enim, sicut ab eodem Lactantio citatus Ovidius solius quidem Saturni mentionem faciunt; sed eadem semper [Col. 0430C] stat inconcussa Arnobii argumentatio, illiusque vis et pondus (Dionys. Halicar., lib. I Antiq. Roman., pag 30; Lact., lib. I, cap. 21, pag. 114; Ovid., lib. V Fast., pag. 642).

Quis autem ex hactenus disputatis non videt quam insulse ethnici novitatem religionis, et antiquae mutationem christianis exprobraverint; quandoquidem illi ipsi tot tantarumque in rebus et humanis et divinis mutationum rei tenebantur? Quin etiam ut recte arguit Tertullianus, nosque suo loco observabimus (Tertullian., Apologet., cap. 6, pag. 7; Dissert. in hunc libr., cap. 18, art. 1 et seqq.), habitu, victu, instructu, censu, ipsoque sermone nuntium proavis remiserant, miraque levitate, laudabant majorum suorum instituta, quae aspernabantur, nec amplius observabant. Pari [Col. 0430D] quoque modo Ambrosius vibratum a gentili Symmacho telum in ipsum aliosque gentiles retundit (Ambros., epist. 18, pag. 837 et seqq., tom. II). Sed Arnobius noster insolentem illorum pertinaciam aliis adhuc rationibus comprimit ac coercet. Eum itaque, si lubet, audiamus ac subsequamur.



ARTICULUS III. Eadem ethnicorum argumentatio eo adhuc infirmatur, quod sicut christiana religio novitatem, ita disciplinae, artes et scientiae initium habuerint, atque aruspicina quidem post Tagem, ubi de libris Acheronticis, astrologia vero post Theutim et Atlantem, coeli tibicinem et destinam, item quia dii geniti sunt, quia antiqua olim nova fuerunt, quia Romanorum religio non ante duo annorum millia, sicut christiana non ante 400 annos exstitit, ubi de primis Latinorum regibus, quia denique nihil novum christiani colunt.
[Col. 0431A]

Ethnicis christianae religionis novitatem objicere nunquam cessantibus, ut os, si fieri possit, Arnobius penitus occluderet, planum adhuc facit, etiamsi id verum esset, nihil inde pro eis, et contra christianos, posse unquam confici. Quid est enim, ait ille, in humanis negotiis, artibus, disciplinis, et scientiis, [Col. 0431B] quod aliquando initium ortumque non habuerit? Ante Tagem Thuscum nemo, inquit Arnobius, aut noverat, aut nosse curabat, »an fulminum casibus, aut extorum aliquid significaretur in venis« (Arnob., lib. II, pag. 92). Tages autem, teste, Festo (Fest., ad verb. TAGES). Genii filius et Jovis nepos, dicebatur, qui adhuc puer, duodecim Etruriae populis dederat aruspicii disciplinam. De illo siquidem haec posteris tradidit Cicero: »Tages quidam dicitur in agro Tarquiniensi, cum terra araretur, et sulcus altius esset impressus, extitisse repente, et eum affatus esse, qui arabat. Is autem Tages, ut in libris est Etruscorum, puerili specie dicitur visus, sed senili fuisse prudentia. Ejus aspectu cum obstupuisset bubulcus, clamoremque majorem cum admiratione edidisset, concursum esse factum, totamque brevi tempore in [Col. 0431C] eum locum Etruriam convenisse. Tum illum plane locutum, multis audientibus, qui omnia ejus verba exceperint, litterisque mandaverint: omnem autem orationem fuisse eam, qua aruspicinae disciplina contineretur; eam postea crevisse rebus novis cognoscendis, et ad eadem illa principia referendis« (Cicer., lib. II de Divin., pag. 285 et seqq.). Quae quidem Ovidius his cecinit versibus:

   Tyrrhenus arator
Fatalem glebam mediis aspexit in arvis,
Sponte sua primum, nulloque agitante, moveri;
Sumere mox hominis, terraeque amittere formam,
Oraque venturis aperire recentia fatis.
Indigenae dixere Tagen, qui primus Etruscam
Edocuit gentem casus aperire futuros. (Ovid., lib. XV Metamorph., vers. 553 et seqq.)
[Col. 0431D] Lucanus vero:

   Di visa secundent,
Et fibris sit nulla fides, sed conditor artis.
Finxerit ista Tages, flexa sic omnia Thuscus,
Involvens, multaque tegens ambage canebat. (Luc., lib. I, vers. 635 et seqq.)
Servius vero suis in Virgilium animadversionibus (Serv., in lib. II Aeneid., pag. 259) probat his Lucretii versibus aruspicinam a Tage in Etruria repertam. Vides itaque Tagem illum, quem nonnulli obscurum virum, alii aratorem fuisse tradunt, haud immerito dici aruspicinae, de qua nos alibi (Tom. I Apparat., lib. III, dissert. 2, cap. 21, art. 1, pag. 1187), in Etruria inventorem.

At quidam fortasse a nobis sciscitabitur utrum [Col. 0432A] quos Cicero libros Etruscorum vocat, hi sint qui ab Arnobio libri Acherontici paulo ante appellantur, cum dixit: »Etruria in libris Acheronticis pollicetur« (Arnob., lib. II, pag. 87). Servius etenim in suis in eumdem Virgilium commentariis (Serv. in lib. VIII Aeneid., pag. 511), observat Tagem dici »Aruspicin libros et sacra Acherontia composuisse.« Quibus sane verbis has Tagis lucubrationes distinguere videtur. At sive eaedem, sive diversae fuerint, hac profecto animadversione opinio Arnobii satis confirmatur.

Addit ille: »Quando siderum motus aut ratio coepta est genethliaca sciri? Non post Theutin Aegyptium, aut post Atlantem, ut quidam ferunt, gestatorem, bajulum, tibicinem illum, ac destinam coeli?« [Col. 0432B] (Arnob., lib. II, pag. 92.) De utroque illo et Theuti et Atlante alibi disseruimus (tom. I Apparat., pag. 543, 1131 et 1188). Ibi autem animadvertimus prioris scientiae, seu siderum motus, inventionem a quibusdam Atlanti, genethliacae vero rationis, seu natalium dierum, primam observationem aliis ascribi.

Quapropter id tantum annotabimus his quatuor epithetis, gestatorem, bajulum, tibicinem, ac destinam coeli, unum plane et idem ab Arnobio significari. Tibicen etenim, teste Paulo (Apud Fest. ad verbum TIBICINES), sumitur aliquando pro columine, aut sustentaculo, quo aedificium aliquod, aut domus, aut aliud aliquid fulcitur. Et certe eo sensu Juvenalis dixit:

Nos urbem colimus, tenui tibicine fultam. [Col. 0432C] (Satir. 3, vers. 293.)
Ovidius quoque:

Haec modo verrebat stantem tibicine villam. (Ovid., lib. IV, Fast., pag. 598.)
Eadem significatione nomen destina a Corippo Africano accipitur hoc in carmine:

Et Thomas Lybicae nutantis destina terrae. (Corip., lib. I de Laudib. Just. Imper.)
Nonnulli vero eam in rem citant haec Isidori Hispalensis verba: »Ruina adulterii excipitur destina matrimonii« (Isidor., lib. II Sentent., cap. 40, pag. 449). Sed in editis legitur, destinatione: in quibusdam vero manuscriptis codicibus conditione, in aliis doctrina scriptum est. Quamobrem hunc Isidori locum ultra, quam par est, urgendum non censemus.

[Col. 0432D] Verum Arnobius haec parva esse fatetur, ac contra ethnicos longe graviora urget. Nam quos immortales deos ethnici praedicabant (Arnob., lib. II, pag. 92 et 93), Jovem fratresque ejus, ac Junonem, Liberum, Venerem, Dianam, Minervam, Apollinem, atque alios, hos tamen omnes aliquando coepisse, atque ab aliis, ut infra dicetur (Infr., cap. 9, art. 3 et seqq.), procreatos fuisse fatebantur. Quid ergo magis absurdum et iniquum, quam in christianis novitatem religionis ab iis reprehendi, qui illam cogebantur in seipsis agnoscere ac confiteri?

At instabant ethnici antiquissimam esse religionem suam, christianorum vero novam ac recentem. Sed illis reponit Arnobius nihil hoc argumento esse levius [Col. 0433A] et imbecillius (Arnob., lib. II, pag. 93 et 94). Quod enim agunt christiani, si novum est, vetus fiet; quemadmodum, quod vetus est ethnicis, novum olim fuerat. Quid vero, quod religio non tempore, quo coepit, sed Deo ipso, quem veneratur, aestimanda est (Ibid., pag. 94)?

Non audiendi igitur amplius ethnici rursum vociferantes ante 400 annos nullam fuisse christianam professionem. Jam enim illud ex dictis funditus eversum esse quis non videat? Quamobrem auctor noster ex abundanti tantum respondet ante millia annorum duo, uti probatu facilimum erat, nullos prorsus fuisse eorumdem gentilium Romanorum, seu Latinorum deos.

[Col. 0433B] Saturnus enim Coeli et Hecatae filius, Jovem, ac Picum, Picus Faunum, Faunus Latinum genuit (ibid.). Quam autem id verum sit ex variis scriptoribus, hisque potissimum Virgilii carminibus colligitur:

   Rex arva Latinus, et urbes
Jam senior longa placidas in pace regebat.
Hunc Fauno et Nympha genitum Laurente Marica
Accipimus, Fauno Picus pater, isque parentem
Te, Saturne, refert: tu sanguinis ultimus auctor. (Virgil., lib. VII, Aeneid., vers. 45 et seq.)
Atqui his tribus viris Pico, Fauno et Latino, uti arguit Arnobius, non longius, quam 360 annorum, spatium temporis et vitae concedi potest. Nullus autem dubitandi locus est; quin ille ultra, quam necesse erat, ne quid ethnici hiscere auderent, hoc [Col. 0433C] temporis intervallum produxerit. Nam in Eusebii chronico multo magis his verbis contrahitur (Euseb., chron., lib. I et lib. II, ad ann. 838): »Primus rex Latinorum post captam Trojam Aeneas. Ante eum Janus, Saturnus, Picus, Faunus regnaverunt annis circiter 150;« nimirum annis ut minus totidem 150 quam Arnobius gentilibus gratis concessit. De his primis Latinorum regibus videsis Dionysium Halicarnasseum, Auctorem Origin. gent. rom., Lactantium, Augustinum, et alios (Dionys., lib. I Antiquit. rom., pag. 24 et 34; Auct. Orig., pag. 596; Lact., lib. I, cap. 22, pag. 127; August., lib. XVIII de Civit., cap. 15, pag. 499).

Albae autem, pergit Arnobius, Ascanius aliique ejus [Col. 0433D] successores annis prope 420 regnaverunt (Arnob., lib. II, pag. 94; tom. I Apparat., in fin.). In Eusebii autem chronico anni 452, et a Clemente Alexandrino 422, computantur. Denique a Roma condita, ad suam usque aetatem Auctor noster annos propemodum 1050. Eusebiani vero chronici auctor 1146 fluxisse perhibent. De his etiam omnibus aliquid notavimus in Clementis Alexandrini chronologia. Sed haec uberius prosequi, ac plures alios chronographos nominibus suis appellare nihil necesse est. Non enim omnibus numeris absolutam annorum computandorum rationem sequitur Arnobius, sed ipsosmet receptos ab ethnicis annalium scriptores citasse contentus, illis plura etiam largitur, quam desiderare poterant. Evidentissime igitur ex his demonstrat illorum deos non ante annorum duo millia extitisse, nec ab illis [Col. 0434A] christianae religionis novitatem posse jure aliquo exprobrari.

Quid vero, quod maxima ethnicorum mysteria, pergit Arnobius (Arnob., lib. II, pag. 95), in Serapidis, Isidis, Matris deum, aliorumque honorem celebrari solita, de quibus nos alibi egimus (tom. I Apparat., pag. 758 et seq., Dissert. in Minuc., cap. 17, art. 1, et cap. 20, art. 1 et 2), et infra adhuc agendum, eorum diis longe recentoria sunt. Ab iisdem ergo ethnicis, si suis principiis stare voluissent, nunquam admitti, et semper rejici debebant.

At saltem ex concessis, inquiebant gentiles, apertissime colligitur deorum nostrorum religionem christiana esse longe antiquiorem, atque idcirco veriorem. [Col. 0434B] Negat primo consequentiam Arnobius. Sufficit enim utramque aliquando coepisse, ut par sit utrobique ratio. Quid enim duo annorum millia, cum caeteris omnibus antea elapsis comparata, pro alicujus religionis veritate facere possunt?

Deinde vero ille adhuc pernegat a christianis coli aliquid novum et ethnicorum religione recentius (Arnob., lib. II, pag. 95). Deum enimvero colunt omnipotentem, non modo antiquissimum, sed ingenitum etiam, et aeternum, ac rerum omnium fontem et originem. Nihil ergo novum christiani in mundum introduxerunt, sed quod sero didicerant a Christo, qui miseram hominum falsos deos colentium, verumque Deum ignorantium caecitatem discussit.

Plura quidem Arnobius de alliis christianae religionis [Col. 0434C] dogmatibus ibi non protulit, tum quia ad depellendam novae religionis obtrectationem quae dixerat, plane sufficiebant: tum quia paulo ante supremam Christi divinitatem, aliaque ejusdem christianae religionis placita alibi demonstrat, sicut postea ostendemus.



CAPUT VI. Aliud gentilium adversus christianam religionem argumentum, ex publicis calamitatibus petitum, solvitur.



ARTICULUS PRIMUS. Ethnicorum adversus christianae religionis veritatem argumentum, ex variis cladibus et calamitatibus, quibus genus humanum olim divexabatur, petitum, proponitur, ostenditurque a quibus scriptoribus olim dilutum confutatumque fuerit.
[Col. 0434D]

Aliud contra christianae religionis veritatem argumentum, saepissime et ad nauseam usque ab ethnicis recantatum, insignis et absurdissima fuit calumnia, qua christianos, sicuti scribit Arnobius (Arnob., lib. I, pag. 1 et seqq.), ob rejectum repudiatumque deorum cultum, omnium publicarum cladium et calamitatum, quibus genus humanum vexabatur, causam esse tam falso, quam audacter praedicabant. Summam enimvero propter christianorum impietatem, uti illi jactitabant, ab diis merito iratis abjectam rerum terrenarum curam, et mala omnia, quibus ubique homines solebant confici et oprimi, in totum invecta fuisse terrarum orbem.

Quam autem frequens fuerit haec gentilium querimonia [Col. 0435A] et accusatio, si scire velis, audi, si lubet, Tertullianum: »In odium bonorum et proborum conspirant,« ethnici, »qui adversus sanguinem innocentem conclamant, praetexentes sane ad odii defensionem illam quoque vanitatem, quod existiment omnis publicae cladis, omnis popularis incommodi christianos esse causam. Si Tiberis ascendit ad moenia, si Nilus non descendit ad arva, si coelum stetit, si terra movit, si fames, si lues, statim christianos ad leonem. Tantos ad unum« (Tertullian., Apolog., cap. 40, pag 36). Eadem repetit in suo ad Nationes libro (Idem, lib. I ad Nation., cap. 9, pag. 54). Sed de illo plura a nobis suo loco dicenda sunt.

Origenes vero testatum facit gentiles eadem et [Col. 0435B] olim et suo adhuc tempore falsa illa criminatione abusos fuisse: »Cum haec« inquit, »contigerint mundo, consequens, quasi derelinquentibus hominibus deorum cultum, ut propter multitudinem christianorum dicant fieri bella, fames, et pestilentias. Frequenter enim famis causa christianos culparunt gentiles, et quicumque sapiebant quae gentium sunt, sed et pestilentiarum causas ad Christi Ecclesiam retulerunt. Scimus autem et apud nos terrae motum factum in locis quibusdam, et factas fuisse quasdam ruinas; ita ut qui erant impii extra fidem, causam terrae motus dicerent christianos; propter quod et persecutiones passae sunt Ecclesiae, et incensae sunt. Non solum autem illi, sed et qui videbantur prudentes, talia in publico dicerent; quia propter christianos fiunt gravissimi [Col. 0435C] terrae motus« (Origen., Tract. 28, in Matth., tom. II, pag. 88). Testis nobis adhuc est Lactantius ethnicos eamdem suo etiam tempore cecinisse cantilenam, ubi ille objectarum publicarum cladium et miseriarum accusationem in ipsos sic refundit: »Discite ideo mala omnia rebus humanis quotidie ingravescere, quia Deus, hujus mundi effector et gubernator, derelictus est; quia susceptae sunt, contra quam fas est, impiae religiones; postremo quia ne coli quidem vel a paucis Deum sinitis« (Lactan., lib. V, cap. 8, pag. 479 et seqq.). Si enim ille solus, observatis ejus legibus, sicuti par est, coleretur, non essent, inquit, dissensiones, bella, fraudes, rapinae, adulteria, aliaque mala, quibus humanum genus seipsum conficit.

Nos vero annotavimus quid Maximinus Imperator, [Col. 0435D] christianis infensissimus, iniquis civitatum adversus eos postulationibus responderit (Dissert. in Luc. Cecil., cap. 13, art. 3, pag. 346). At in ea, quam ad illas civitates scripsit epistola, audacter, teste Eusebio, asserebat acerbiores calamitates contigisse: , , . Ob pestiferum errorem inanissimae vanitatis sceleratorum illorum hominum evenerunt, quo tempore error ille in animis illorum pullulavit, et universum propemodum terrarum orbem probo ac decore opplevit (Euseb., lib. II Eccles. histor., cap. 7, pag. 353).

[Col. 0436A] Postea adhuc Symmachus sterilitatem terrae, famemque publicam negatis Vestalium sacerdotumque ethnicorum privilegiis ascribere non dubitavit: »Nemo me putet solum causam religionum tueri: ex hujusmodi facinoribus orta sunt cuncta Romani generis incommoda . . . . Secuta est hoc factum fames publica, et spem provinciarum omnium messis aegra decepit: Non sunt haec vitia terrarum . . . . sacrilegio annus aruit; necesse enim fuit perire omnibus, quod religionibus, negabatur« (Apud Ambros., tom. II, pag. 831 et seqq.).

Quam crebra, ac pene quotidiana, et diuturna fuerit stolida illa gentilium querela, inde adhuc conjice, quod ethnici eam a christianae religionis exordio ad Augustini usque tempora in ore semper habuerint. [Col. 0436B] Audi, quaeso, ipsummet sanctum illum doctorem: »Quando auditis,« ait (August. in titul. psal. LXXX, § 1, pag. 857), »garrire blasphemos, et dicere abundare pressuras temporibus christianis; scitis enim quia hoc amant dicere: et vetus quidem, sed a temporibus christianis coepit proverbium: Non pluit Deus: duc ad christianos. Quamquam priores ista dixerunt, isti autem modo dicunt, et quia pluit Deus, duc ad christianos.« Quae quidem ille non solum ibi uberius prosequitur, sed alio adhuc in libro hunc repetit in modum: »Memento autem me ista commemorantem, adhuc contra imperitos agere, ex quorum imperitia illud quoque ortum est vulgare proverbium: pluvia desit, causa christiani. Sunt namque, qui eorum studiis liberalibus instituti, amant historiam, qua [Col. 0436C] facillime ista noverunt: sed ut nobis ineruditorum turbas infestissimas reddant, se nosse dissimulant, atque hoc apud vulgus confirmare nituntur, clades, quibus per certa intervalla locorum et temporum genus humanum oportet affligi, causa accidere nominis christiani, quod contra deos suos ingenti fama, et praeclarissima celebritate per cuncta diffunditur« (Idem, lib. II de Civit., cap. 3, pag. 33).

Ad hanc autem importunam ac falsam criminationem, tamdiu totiesque ab eis repetitam, propulsandam et penitus comprimendam, eruditissimi religionis nostrae defensores et tractatus et libros identidem ediderunt. Cum enim Demetrianus christianos publicarum calamitatum causam esse latraret, Cyprianus Carthaginensis episcopus, clamosas illius voces, [Col. 0436D] ineptasque objurgationes, primum spernendas esse censebat. Verum ille, quemadmodum Arnobius noster (Arnob., lib. I, pag. 1), ne se hominis, impie Deo obstrepentis, clamoribus vinci, ac cum christianis causa cecidisse diceretur, dementissimam illius temeritatem tractatu adversus eum edito coercuit. Hujusce autem operis initio sic ille loquitur: »Sed enim cum dicas plurimos conqueri, quod bella crebrius surgant, quod lues, quod fames saeviant, quodque imbres et pluvias serena longa suspendant, nobis imputari, tacere ultra non oportet; ne jam non verecundiae, sed difidentiae esse incipiat, quod tacemus, et dum criminationes contemnimus refutare, videamur crimen agnoscere. Respondeo igitur [Col. 0437A] et tibi, Demetriane, et caeteris, quos tu forsitan concitasti, et adversus nos, odia tuis maledicis vocibus seminando, comites tibi plures, radicis atque originis tuae pullulatione fecisti, quos tamen sermonis nostri admittere credo rationem.« (Cyprian., ad Demetr., pag. 186).

Augustinus vero, de quo nos paulo ante dicebamus, aperte declarat se eamdem ob causam conscripsisse suos de Civitate Dei libros, quorum quinque prioribus hanc infidelium hominum calumniam expressius refellit. Haec autem sunt totidem illius ea de re verba: »Interea Roma Gothorum irruptione, agentium sub rege Alarico, atque impetu magnae cladis eversa est: cujus eversionem deorum falsorum multorumque cultores, quos usitato nomine paganos [Col. 0437B] vocamus, in christianam religionem referre conantes, solito acerbius et amarius Deum verum blasphemare coeperunt. Unde ego exardescens zelo domus Dei, adversus eorum blasphemias vel errores, libros de Civitate Dei scribere institui . . . . . Quorum quinque primi eos refellunt, qui res humanas ita prosperari volunt, ut ad hoc multorum deorum cultum, quos pagani colere consuerunt, necessarium esse arbitrentur, et quia prohibetur, mala ista exoriri, atque abundare contendunt« (August., lib. II, Retract., cap. 43).

Neque Augustino hos, quamvis eximios excellentesque libros confecisse satis fuit: sed Orosium ad scribendos annales impulit, quibus palam faceret [Col. 0437C] mundum omnibus saeculorum aetatibus, et ante ortam christianam religionem, publicas accepisse calamitates, hominesque communibus cladibus miseriis atque aerumnis fuisse afflictos. Haec ipse Orosius in historiarum suarum exordio praefatur, quae quidem integra hic describere quia longius foret, ad ejus libros, quemlibet curiosum mittendum satius duximus. Ante Orosium autem et Augustinum, Arnobius noster in hisce, de quibus agimus, libris ad eamdem gentilium obtrectationem plane penitusque reprimendam, uti superius annotavimus, aggressus est. Quae itaque et quam valida sint ejus argumenta jam, si suubet, videams.



ARTICULUS II. Expenduntur singula Arnobii argumenta, quibus insulsas ethnicorum, christianos publicarum omnium cladium et calamitatum causam esse nunquam non proclamantium criminationes funditus evertit, ac quomodo et quam evidenter demonstret ab ipso christianae religionis exordio ad suam usque aetatem, nihil contra statas naturae leges nec in coelo, nec in terris immutatum; saepius vero ante christianorum tempora gentes fuisse fame confectas, perniciososque accidisse grandinis casus, imbres lapidum, siccata flumina, pestes funestissimas, consumptas a muribus et locustis fruges, maximos terrae hiatus et motus.
[Col. 0437D]

Fatetur ingenue Arnobius gentilium argumentationem gravis plane et maximi esse momenti ac christianos omni odio habendos, atque adeo rejiciendam et exterminandam eorum religionem, si ipsi publicorum malorum, calamitatumque omnium causa fuerint. Sed hoc falsissimum esse inde primum demonstrat (Arnob., lib. I, pag. 2 et 3), quod ab ipso religionis [Col. 0438A] christianae exordio ad suam usque aetatem nihil contra statas naturae leges, neque in elementis, neque in solis, lunae, et astrorum cursu, neque in quatuor anni tempestatibus, neque in solita terrae animaliumque foecunditate, neque in publicis humanis rebus et disciplinis mutatum sit. Verum superiores publicas calamitates, rhetorica figura paulo nimium amplificasse pluribus fortasse videretur, nisi persuasum haud dubie illi fuisset toties, uti diximus, repetitam ad ethnicis obtrectationem tot exemplis esse refellendam, ut ad silendum, aut saltem ad pudendum adigerentur. Quamobrem Tertullianus in longa etiam earumdem, quae ante Christi ortum contigerant, cladium enumeratione diu versatur, nec secus ac noster auctor postea concludit: »Si pristinas clades [Col. 0438B] comparemus, leviora nunc accidunt, ex quo christianos a Deo orbis accepit. Ex eo enim innocentia saeculi iniquitates temperavit, et deprecatores Dei esse coeperunt« (Tertullian., Apolog., cap. 40). Sed haec ille, de quo nos suo loco, fusius alio in libro prosequitur (Idem, lib. de Pallio, cap. 27).

Contra tamen objiciebant ethnici: »Pestilentias.« Arnobii verba sunt, »et siccitates, bella, frugum inopiam, locustas, mures, et grandines, resque alias noxias, quibus negotia incursantur humana, dii important, injuriis christianorum atque offensionibus exasperati« (Arnob., lib. I, pag. 3). Sed haec ratio tam parvi levisque momenti Arnobio visa est, ut seipsa, absque ulla confutatione, corruere persuasum [Col. 0438C] omnino habuerit. Quomodo enim, inquit, haec calamitatum nomina post christianae religionis primordium ethnicis cognita esse potuerunt, nisi antea contigerint? Et certe eas omnes prius accidisse ex ipsismet eorumdem ethnicorum annalibus evidentissime probatur. Quod quidem ille, quemadmodum postea Augustinus, facta cladium illarum enumeratione, ostendit (August., lib. III de Civit., cap. 17, pag. 73 et seqq). Ab Orosio autem, ut id manifestum omnibus fieret, septem historiarum libros, hortante eodem Augustino editos fuisse jam animadvertimus. Quam recte porro id Orosius, probaverit a nobis, Deo favente, postea suo loco examinabitur. Interim vero a nobis ea clarius enucleanda sunt, quae ab Arnobio non satis clare explicantur.

[Col. 0438D] Narrat autem primo gentes fame saepe confectas. At nemo est, qui nesciat quo quantaque illius exempla in gentilium historiis occurrant. Pauca ex pluribus si tibi proferri velis, ea quae Josephi patriarchae tempore fuit, praetermissa (Genes., cap. 41 et seq.), ex Livio disces tantam fuisse, Proculo Geganio Macerino, et L. Menenio Lanato consulibus, famem frugumque inopiam, ut »multi ex plebe spe amissa, potius quam ut cruciarentur trahendo animam, capitibus obvolutis, se in Tiberim praecipitaverint (Liv., lib. IV, cap. 12). Quamobrem pulchre Augustinus ab ethnicis petit ubi tunc essent dii, qui hominibus cultui suo addictissimi opem nullam tulerunt (August., lib. III de Civit, cap. 17, pag. 74). Scribit quoque Dionysius Halicarnasseus alteram partem [Col. 0439A] Maeonum, teste Herodoto, cum diu fame laborassent, ea tandem nimium urgente, paternis cessisse agris, et in Umbriam venisse (Dionys. Halicar., lib. I Antiquit. rom., pag. 21). Denique, ut plura mittamus, in Eusebiano chronico ad annum 2022, et post ortum Christi octavum notatur, »fames, Rome ita, ingens facta, ut quinque modii venderentur denariis XXVII, semis.« Tunc autem christianorum nomen neque ibi, neque alibi auditum adhuc fuerat.

Frequentissimos deinde grandinis casus, atque etiam saxeos imbres antea accidisse objicit Arnobius. Et certe Horatius multas tempestates, ac nominatim dirae prorsus grandinis non in christianorum, sed occisi a gentilibus Caesaris vindictam, uti putabat, obortas his cecinit versibus:

[Col. 0439B] Jam satis terris nivis atque dirae
Grandinis misit Pater, et rubente
Dextera sacras jaculatus arces
   Terruit orbem, etc. (Horat., lib. I, od. 2.)

Deinde vero Arnobius: »In litteris priscis,« inquit, »comprehensum et compositum videmus imbres saxeos totas saepe comminuisse regiones« (Arnob., lib. I, pag. 4). At lapidum imbres ante christianorum tempora memorat Cicero: »Quid cum saepe,« ait ille, »lapidum, sanguinis nonnunquam, terrae interdum, quondam etiam lactis imber defluxit« (Cic., lib. II de Divinat., pag. 271). Livius autem narrat post Cannensem cladem pluisse lapidibus: [Col. 0439C] »Tempestates,« inquit, »foedae fuere. In Albano monte biduum continenter lapidibus pluit: tacta de coelo multa, duae in Capitolio aedes, vallum in castris multis locis supra Suessulam, et duo vigiles exanimati: murus turresque quaedam Cumis non icte modo fulminibus, sed etiam decussa. Reate saxum ingens visum volitare; Sol rubere solito magis, sanguineoque similis« (Liv., lib. XXV, cap. 7). Testatum quoque facit inspectos Sybillarum libros propter crebrius uno eodemque anno de coelo lapidatum. Paulo antea dixerat factum novendiale sacrum, propterea quod de coelo lapidatum fuisset. Plura si velis, adi Tibullum, Valerium Maximum, Strabonem, Solinum, et Salmasii in hujus librum annotationes [Col. 0439D] (Idem., lib. XXIX, cap. 10; Tibull., lib. II, eleg. 5, vers. 68; Valer. Max., lib. I, cap. 6, § 5; Strab., lib. IV Geogr., pag. 82 et seqq.; Solin., cap. 2, pag. 12).

Ad haec vero scribit auctor noster: »Flumina ingentia limis inaruisse siccatis« (Arnob., lib. II, pag. 4). Quod sane praeter alios Virgilius his confirmat carminibus:

   Videas et flumina sicca,
Aret ager, vitio moriens sitit aeris herba. (Virgil., Eclog. 7, vers. 56 et seqq.)
Nostrum autem ad propositum illud maxime facit, quod Seneca non christianorum impietati, quemadmodum alii ethnici, sed naturalibus causis fluminum ascribit siccitatem (Senec., lib. III Natural. quaest., cap. 10 et seqq. pag. 430).

Pestilentiae etiam contagia, sicuti Arnobius loquitur, [Col. 0440A] humanum genus usserunt ac depopulata sunt. (Arnob. loc. cit.). Quis autem, amabo te, id ignorare potest, qui extremis digitis veterum Auctorum Livii, Eusebii, Orosii, aliorumque scripta attigerit? Augustinus quoque eadem argumentandi ratione premit ethnicos, pluresque ex citato a nobis Livio pestilentias illis objicit. Nec paulo leviori brachio telum hoc in eos vibrari potest ex proxime laudato Seneca, qui naturalem quoque pestis rationem reddere conatur (Liv., lib. I, cap. 31, lib. III, p. 6; Euseb., in chron.; Orosi., lib. II, cap. 12, 13, etc.; August., lib. III de Civit., cap. 17, pag. 74, et cap. 31, pag. 88; Senec., lib. VII Natural. quaest., cap. 27 et 28, pag. 463).

Praeterea urget auctor noster a locustis et muribus [Col. 0440B] omne frugum genus corrosum atque consumptum (Arnob., lib. I, pag. 4). A Livio autem memoriae proditum legimus tantas a mari locustarum nubes vento in Apuliam repente illatas, ut examinibus suis agros late operuerint, atque ad eam frugum pestem tollendam missum fuisse C. Licinium praetorem designatum (Liv., lib. XLII, cap. 10, et lib. XXX, cap. 2). Narrat insuper circa Capuam omnem agrum oppletum alia ingenti earumdem locustrarum multitudine, quas quidem unde advenissent parum constabat. Sed audiendus est Augustinus, qui ex hac locustarum, ac superiori pestis calamitate eodem plane, atque Arnobius, modo contra gentiles argumentatur: »Locustarum in Africa,« inquit, »multitudinem prodigii similem fuisse, cum jam esset populi Romani provincia, [Col. 0440C] litteris mondaverunt: consumptis enim frugibus foliisque lignorum ingenti, atque inaestimabili nube in mare dicunt esse dejectam. Qua mortua redditaque littoribus, atque hinc aere corrupto, tantam ortam pestilentiam, ut in solo regno Masinissae, octingenta hominum millia periisse referantur, et multo amplius in terris littoribus proximis . . . Talis itaque vanitas, qualem ferimus, eique respondere compellimur, quis horum non christianae religioni tribueret, si temporibus christianis videret.« (August., lib. III de Civit., cap. 31, pag. 88). Eadem hisce de locustis prodidit Orosius, quem consule, sicut et de aliis Cornelium Tacitum, atque etiam Bochartum, qui plura de locustis disputat (Oros., lib. V, cap. 11; Corn. Tacit., [Col. 0440D] lib. XV, post initium; Bochart., lib. IV de sacr. Script. anim., cap. 1 et seqq.).

Prosequitur Arnobius (lib. I, pag. 4), et addit urbes atque civitates tremefactas validissimis terrae motibus, et maximis ejus hiatibus interceptas. Testis horum nobis est Plinius, qui de motibus terrae hunc scribit in modum: »Motus terrae sileantur, et quidquid est, ubi saltem busta urbium exstant simul ac terrae miracula potius dicamus, quam scelera naturae« (Plin., lib. II Hist., natur., cap. 92, pag. 239), multo minus christianorum, ut recte auctor noster arguit. Prius vero idem Plinius de utroque terrae motu et hiatu: »Varie terra quatitur,« inquit, »et mira eduntur opera, alibi prostratis moenibus, alibi profunde hiatu haustis« (Idem. eodem lib., cap. 79 et 80, pag. 231 et seqq.). Atque ibi de illis plura, quae [Col. 0441A] legere poteris, memoriae mandavit (Idem. lib. cit., cap. 84, pag. 234). At maximum post hominum memoriam terrae motum, imperante Tiberio, contigisse asserit, quippe quo duodecim Asiae urbes subversae fuerint. Memimere etiam hujus terrae motus, Strabo et Suetonius, atque ei adjunctum terrae hiatum his Tacitus narrat verbis: »Eodem anno duodecim celebres Asiae urbes conlapsae, nocturno terrae motu, quo improvisior graviorque pestis fuit. Neque solitum in tali casu effugium subveniebat in aperta prorumpendi; quia diductis terris hauriebantur. Sedisse immensos montes, visa in arduo, quae plana fuerant, effulsisse inter ruinam ignes memorant« (Strabo, lib. XII Geogr., p. 578; Sueton., in vita Tiberii, § 49; [Col. 0441B] Tacit., lib. II Annal., § 7). In Eusebii autem chronico haec ad septimum Tiberii annum referuntur, ac tredecim collapsae urbes suis ibi appellantur nominibus. Plurium autem terrae motuum, qui superioribus aetatibus acciderant fit ibidem mentio. Denique ut multa taceamus, Cicero, Coelio teste citato, narrat »eo ipso tempore,« quo Flaminius contra Hannibalem pugnabat, »tantos terrae motus in Liguribus, Gallia, compluribusque insulis, totaque Italia factos esse, ut multa oppida corruerint, multis locis labes facta sit, fluminaque in contrarias partes fluxerint, atque in omnes mare influxerit« (Cic., lib. I de Divinat., pag. 268, lin. 40 et seqq.). Sed alias nec minores quidem calamitates ille postea recenset (Ibid., pag. 271, lin. [Col. 0441C] 27 et seqq.). Quamobrem Apuleius: »Immodicis,« ait, »tremoribus terrarum dissiluisse humum, et interceptas urbes cum populis saepe cognovimus.« Tertullianus autem, eodem plane argumento ethnicos refellendo, his objectat Corinthium mare motu terrae exhaustum (Apul., lib. de Mundo, pag. 408; Tertullian., Apolog., cap. 40).

Tantum porro abest, ut his et similibus inordinatis casibus contra religionis christianae veritatem aliquid confici possit; quin potius Cleanthes apud Ciceronem ex illis concludit in animis hominum informatas esse deorum, et vis cujusdam coelestis ac divinae notiones (Cicer., lib. II de Nat. deor., pag. 215). Melius proculdubio unius aequissimi et omnipotentis Dei notiones dixisset. Sed in hunc Ciceronis [Col. 0441D] locum consule Lescalopieri observationes, ac de terrae motibus et hiatibus, eorumque effectibus et causis Senecae libros, atque etiam Strabonem qui plurima eorum, quae dicta sunt exempla protulit (Senec., lib. VI Natur. quaest., pag. 454 et seq., et cap. 21 et seqq., pag. 451 et seqq.; Strabo, lib. I Geogr., pag. 58, et seqq., et alibi).



ARTICULUS III. Quibus aliis exemplis Arnobius ostendat ante christianae religionis exortum plures accidisse publicas calamitates, incendia, diluvia, ubi de insula Atlantica, et computatis a mundi exordio annis: item cum belluis praelia, ac bella maxima inter Assyrios et Bactrianos, Nino et Zoroastre ducibus, aliaque Alexandri, atque Romanorum bella, ac post natum Christum res fluxisse longe magis prosperas.

Quae hactenus retulimus publicarum calamitatum [Col. 0442A] exempla satis superque demonstrant nihil potuisse ab ethnicis fingi absurdius, quam iis mundum in christianorum poenam vexari. Verum Arnobius ut indomitam insanientium hominum petulantiam vehementius coerceret, aliis adhuc exemplis illud censuit esse probandum (Arnob., lib. I, pag. 4 et 5). Instat itaque ante christianorum tempora mundum incendio conflagrasse, urbes maris fluctibus coopertas, genus humanum diluviis absorptum, atque, ut Plato perhibet ante annorum millia decem, ab Atlantica insula magnam erupisse hominum multitudinem, quae innumeras nationes funditus delevit et exstinxit. Is autem Platonis locus in ejus Timaeo occurrit, ubi ille ex antiquis scriptoribus narrat ex ea Atlantica insula, [Col. 0442B] quam Lybia et Asia majorem fuisse ait, factam ingentium copiarum irruptionem, qua variae nationes in servitutem redactae sunt (Plato, tom. III, Timae., pag. 24 et 25). Sed postea diluviorum, terraeque motuum aestu omnem bellicosam illam gentem, atque ipsam insulam per unius tantum noctis et diei spatium fluctibus maris absorptam, et nihil plane ex illis, nisi luti reliquias comparuisse amplius. Idem porro Platonis locus non solum a Plinio et Strabone citatur, verum etiam a Tertulliano, qui inde absurdam ethnicorum argumentationem, quemadmodum Arnobius, refellit et evertit. Scimus quidem haec nonnullis minus veritati, quam fabulis videri propiora (Plin., lib. II Hist. natur., cap. 90, pag. 238; Strab., lib. II Geogr., pag. 101; Tertullian., Apolog., [Col. 0442C] cap. 40, et lib. I ad Nat., cap. 9, pag. 54, et lib. de Pallio, cap. 2). Sed valere semper debebat apud gentiles Platonis auctoritas, nec plane immerito eis opponitur. Deinde vero Theucydides a Seneca testis submersae ejusdem insulae appellatur haec in verba. »Theucydides ait circa Peloponesiaci belli tempus Atalantam insulam aut totam, aut certe maxima ex parte suffusam.« Quin etiam huic suffragatur Ammianus Marcellinus (Senec., lib. VI Natur. quaest., cap. 24, pag. 894; Am. Marcell., lib. XVII, cap. 7, pag. 169). Sed si utrique fidem habere adhuc nolis, audi, si lubet, Senecam alios similes casus enarrantem: »Idem Sidoni,« uti inquiebat, »accidisse crede. Nec ad hoc testibus opus est. Meminimus enim terris [Col. 0442D] interno motu divulsis, loca disjecta et campos interiisse« (Senec., lib. IV Natur. quaest., cap. 32, pag. 299; Am. Marcell., lib. XVII, cap. 7, pag. 269). Qui plura voluerit, illum adhuc alibi dicentem audiat: »Helicem, Burinque,« vel ut ait Marcellinus, »Helice et Bura, totas mare accepit . . . . . Supra oppida duo navigatur: duo autem, quae novimus, quae ad notitiam nostram memoria litteris servata perduxit. Quam multa alia aliis locis mersa sunt! Quot populos aut terra in se, aut mare inclusit!« (Senec., ibidem, cap. 23, pag. 894.) Prius vero auctorem suum citaverat Callisthenem. Eadem de Sidone, atque aliis inundationibus Strabo memorat, quem sicut et Ovidium, rursusque Senecam et Plinium adire quilibet haud aegre poterit (Strab., lib. I Geogr., pag. 58; Ovid., lib. XV Metamorph, versus 261 et seq.; Senec., [Col. 0443A] lib. cit., cap. 29, pag. 897; Plin., lib. II, cap. 93 et 94, pag. 238 et seq.).

Verum quanam, rogabit aliquis, ratione Arnobius dicere potuit, haec quae de Atlantica insula narrat, ante decem contigisse annorum millia? Numquid ignorabat a christianis multo brevius a mundi creatione annorum spatium computari. Sed facile solvitur hujus difficultatis nodus. Non enim suam ibi Arnobius, sed Platonis, ibidem a se citati, protulit opinionem, qui sacerdotem Soloni sic loquentem inducit (Plato, in Timae, tom. III, pag. 23): . . [Col. 0443B] Jam vero nostrarum rerum status quis olim fuerit annorum octo millium series in nostris sacris libris recensentur: novem autem millia annorum seriem, quibus illi majores exstiterunt tibi breviter demonstrabo.

Ex mundi vero, ac potissimum Sodomae et Gomorrhae incendiis Tertullianus ethnicos redarguit, quemadmodum suo loco ostendemus. Nec hujus incendii Josephus tantum mentionem fecit, sed ipse etiam his, ut videtur, verbis Cornelius Tacitus: »Ego Judaicas quondam urbes igne coelesti flagrasse concesserim« (Tertullian., Apolog., cap. 40, et lib. de Pall., cap. 2; Joseph., lib. I Antiquit. Judai., cap. 22, et lib. V de Bell. Judaic., cap. 5; Tacit., lib. V Histor., post init.).

[Col. 0443C] Pergit Arnobius, aitque ante christianos, »cum feris bella, et praelia cum leonibus gesta sunt.« (Arnob., lib. I, pag. 5). At ibi si de praeliis, quae instructo hominum exercitu, cum feris et belluis commissa fuerunt, testem desideres, tibi A. Gellius cito dabit Tuberonem, qui memoriae mandavit Regulum apud Bagradam fluvium in Africa positis castris: »Praelium grande atque acre fecisse adversus unum serpentem illic stabulantem, inusitatae immanitatis, eumque magna totius exercitus conflictione, ballistis atque catapultis diu oppugnatum, ejusque interfecti corium, longum pedes centum et viginti Romam misisse« (Gell., lib. VI Noct. Attic., cap. 3, pag. 368). Eadem ex Livio narrat Valerius Maximus, atque etiam Plinius, qui rem notam esse asserit, [Col. 0443D] item Seneca, Orosius, Florus, et alii (Valer. Max., lib. I, cap. 8, § 19, pag. 77; Plin., lib. VIII Hist. natur., cap. 14, pag. 153; Senec., epist. 82, pag. 156; Oros., lib. IV, cap. 8; Flor., lib. II, cap. 2).

At si Arnobius de certaminibus agat, quibus gladiatores et athletae cum leonibus et aliis belluis pugnaturi, in arenam descendebant, de iis forsitan intelligendus est, quorum spectacula Sylla et Pompeius aliique dederunt. At praeter ea, quae de his spectaculis alibi attigimus, videsis Plinium, Dionem Cassium, atque in primis Senecam (Dissert. in Minuc. Octav., cap. 9, art. 2; Plin., lib. VIII Natur. hist., cap. 16, pag. 160; Dio Cass., lib. XXXIX Hist. Rom.; Senec., lib. de Brevit. vitae, cap. 13 et 14, pag. 707), qui hanc crudelitatem sic exagitat: »Num et hoc quemquam curare permittas, quod primus L. Sylla [Col. 0444A] in circo leones solutos dedit, cum alioquin alligati darentur, ad conficiendos eos missis a rege Boccho jaculatoribus? Nam et Pompeium primum in circo elephantorum duodeviginti pugnam edidisse, commissis more praelii noxiis hominibus, ad ullam rem bonam pertinet? Princeps civitatis, et inter antiquos principes, ut fama tradidit, bonitatis eximiae, memorabile putavit spectaculi genus, novo more perdere homines. Depugnant, parum est; lancinantur, parum est. Ingenti mole animalium obteruntur. Satius erat ista in oblivionem ire; ne quis postea potens disceret, invideretque rei minime humanae. O quantum caliginis mentibus humanis objicit magna felicitas! Ille se supra rerum naturam esse tum credidit, [Col. 0444B] cum tot miserorum hominum catervas sub alio coelo natis belluis objiceret, cum bellum inter tam disparia animalia committeret, cum in conspectu populi Romani multum sanguinis funderet, mox plus ipsum fundere coacturus.« Si quis tamen contendat Arnobium non de hoc, sed de superiori hominum cum belluis certamine esse intelligendum, huic non multum repugnabimus.

Ultimum porro gentilium argumentum, ex bellorum frequentia petitum, inde primo ille diluit (Arnob., lib. I, pag. 5), quod ingentes hominum copiae ex Atlantica insula emergentes, innumeras nationes profligaverint, ac deleverint. Sed de his paulo ante diximus.

Secundo itaque Arnobius gentilibus objicit (Ibid.) [Col. 0444C] inter Assyrios et Bactrianos, Nino et Zoroastre ducibus, non ferro tantummodo et viribus, sed magicis etiam artibus praelio olim decertatum. At testis nobis est Eusebius Zoroastrem magum tunc Bactrianis imperasse, cum apud Assyrios Ninus regnaret (Euseb., lib. X Praepar. evang, cap. 9, pag. 484). In illius autem chronico haec, quae ad rem nostram conducere videntur, verba legimus: »Zoroastres magus, rex Bactrianorum, clarus habetur, adversus quem Ninus dimicavit.« Quod quidem Trogi Pompei, Augustini, Hieronymi, et Orosii auctoritate confirmatur (In chronic. ad Annum. 7; Trog., lib. I; August., lib. XXI de Civit., cap. 14, pag. 634; Hieronym. in cap. II Oseae, versus 2, pag. 1251, nov. edit.; Oros., [Col. 0444D] lib. I, cap. 4).

Verumtamen his plane adversari videtur Diodorus Siculus, qui ubi Nini adversus Bactrianos expeditionem describit, horum ducem non Zoroastrem, sed Oxyartem appellat (Diodor. Sicul., lib. II Biblioth., pag. 66 et seqq.). Deinde vero nihil plane magici, neque insoliti eo in praelio animadvertit, sed Oxyartis tantum artem et solertiam, qua cum partem exercitus Nini in quasdam locorum angustias pertraxisset, inito certamine, fugavit hostes, centumque millia ex iis occidit. Sed ille postea a Nino victus est. Huc accedit, quod plures fuerint uti Plinius, Suidas, et alii observant, Zoroastris nomine nuncupati. Scaliger autem Laertii testimonio probare conatur (Scalig., in Chron. Euseb., pag. 15), eum, qui magus fuit, Xerxe, atque idcirco Nino etiam multis saeculis esse [Col. 0445A] posteriorem. Censet tamen Cotelerius Zoroastrem magum unum, et eumdem variato nomine fuisse, ac Zarum, Nazaratum, Zabratum, Zaratem, Zarem, Zoroadum, et Zaradem (Cotel., not. in lib. IV Recogn. Clem., pag. 368). De illius vero aetate variae sunt opiniones. Eudoxus quippe et Aristoteles, Plinio attestante, illum Platone sex millibus annorum, Hermodotus apud Laertium, et Plutarchus Trojano excidio quinque annorum millibus, Xantus vero apud eumdem Laertium Xerxis transitu annis sexcentis vetustiorem fuisse prodiderunt (Plin., lib. XXX Nat. hist., cap. 1, pag. 725; Plutarch., lib. de Isid. et Osiride, tom. II, pag. 369; Laert., proem., § 2). Sed haec opinionum diversitas Eusebium, Augustinum, et [Col. 0445B] Hieronymum, uti vidimus, non prohibuit, quominus Arnobio nostro suffragarentur. Suidas porro secundum Zoroastrem astronomum Nino coaevum existimat (Suid., ad verbum ). Quid mirum autem si is magus, immo et magiae, uti aiunt, inventor, a plurimis arte magica adversus Ninum pugnasse dicatur?

Ut ut sit, nulli dubium illud esse potest, quod ad confutandos gentiles asserit Arnobius, multis ante christianam religionem saeculis gesta fuisse Assyrios inter et Bactrianos bella ac praelia.

Nec minus constat Trojanum bellum longe etiam antea confectum, ob Helenae, inquit auctor noster, diis ducibus atque impulsoribus raptum (Arnob., lib. I, [Col. 0445C] pag. 5). Sed illud uberius ab Augustino expositum, contra eosdem ethnicos pari atque ab illo ratione urgetur (August., lib. III de Civit., cap. 2 et 3, pag. 60 et 61). Nemini porro cum haec ignota esse queant, atque ab Homero aliisque quam plurimis scriptoribus tradantur, fusius prosequi, supervacaneum est.

Nulli quoque incompertum est Xerxis adversus Graecos bellum, quod Arnobius posthaec iisdem ethnicis merito objectat. Cum vero illud Xerxes illaturus esset, ab eodem Arnobio dicitur mare terris immisisse, perfosso nimirum monte Atho, et gressibus transivisse maria (Arnob., lib. I, pag. 5). Quae Lucanus his versibus cecinit:

Tales fama canit tumidum super aequora Xerxem
Construxisse vias, multum cum pontibus ausus
[Col. 0445D] Europamque Asiae, Sestonque admovit Abydo,
Incessitque fretum rapidi super Hellesponti,
Non Eurum, Zephyrumque timens, cum vela ratesque
In medium deferret Athon. (Lucan., lib. II Pharsal., ante finem).

Brevius Hieronymus: »Xerxes ille rex potentissimus, qui subvertit montes, maria constravit.« Sed de his plura Herodotus, Diodorus Siculus, Plinius, Justinus historicus, Juvenalis, et alii (Hieroym., epist. ad Heliodor., pag. 275; Herodot., lib. VII, § 19, et seqq.; Diodor., lib. II Biblioth., p. 243 et seqq.; Plin., lib. IV Hist. natur., cap. 10, pag. 435; Justin., lib. II; Juvenal., satir. 10, vers. 173 et seqq.).

Cui etiam notum manifestumque illud non est, quod Arnobius subjungit: »Ex Macedoniae finibus unus exortus adolescens, Orientis regna et [Col. 0446A] populos captivitate et servitio subjugavit? Nemo enim est, qui his verbis designatum non agnoscat Alexandrum magnum, ut Augustini verbis utamur, »munificentissimam, minimeque diuturnam, »ejus« potentiam, qua universam Asiam, immo pene totum orbem partim vi et armis, partim terrore subegerat« (Arnob., lib. I, pag. 5; August., lib. XVIII de Civit. cap. 42, pag. 524). De illo autem praeter alios plures, Plutarchi de illius tum vita tum fortuna, Arriani, de ejus expeditione, et Quinti Curtii de ipsius historiis libri praecipue legendi sunt. Denique Romani, ait Arnobius, ante natum Christum nationes omnes vastarunt, et depopulati sunt (Arnob., lib. I, pag. 5).

[Col. 0446B] Sed ut insanam illorum ferociam adhuc reprimeret, ab ipsis post Tertullianum postulat, num quis negare possit post Christi mortem imminuta fuisse bella, ac mediis quae postea fluxere temporibus, innumerabiles reportatas victorias, prolatos imperii fines, tantamque fuisse annonae abundantiam, ut eam omnes admirati obstupuerint (Tertullian. Apolog., cap. 4, et de Pallio, cap. 2; Arnob., lib. I, p. 9). Nonne etiam alias innumeras, inquit (Ibid., pag. 6), prosperitates secundosque eventus Christi legibus institutisque debemus, quibus malum pro malo rependi prohibetur, ac praecipitur illatas injurias patienter ferri, suumque potius, quam alienum fundere sanguinem? Tam falsum ergo est [Col. 0446C] christianos publicarum calamitatum esse causam quam certissime constat eas ethnicorum, commentitios deos colentium, impietati acceptas jure meritissimo referri.

Quod quidem et inde adhuc evidenter demonstratur, quia iisdem ethnicis non solum verus Deus, sed ipsimet illorum dii despectui summoque ludibrio erant (Ibid., pag. 15 et seqq.). Mortalem quippe uti infra post Arnobium videbimus, eorum ortum adulteria, aliaque in hominibus non toleranda flagitia ac crimina impudenter praedicantes, non poterant sat gravibus poenis, atque calamitatibus ab iis puniri. Sed de his audiendus etiam erit suo loco Tertullianus.



ARTICULUS IV. Respondetur ethnicis sciscitantibus quae malorum sive publicarum calamitatum sit causa, ac probatur id quod uni bonum, alteri esse malum, frustraque objici victos Alemannos, fame necatos Getulos, et Tingitanos, propter christianos cum eis habitantes, multoque absurdius asseri deos iisdem christianis fuisse iratos, et hoc mendacium a quibusdam mendicantibus ethnicis esse confictum.
[Col. 0446D]

Ea erat ethnicorum caecitas, ut quamvis deos suos maximorum criminum reos palam asseveranterque agerent, persuasum tamen habuerint non in sui, sed in christianorum odium homines publicis cladibus calamitatibusque fuisse divexatos. Instabant itaque importuneque petebant si tot tantorumque malorum christiani causa non fuerint, quaenam potuerit esse illorum causa et origo. Sed quid haec ad nos? respondet Arnobius (Arnob., lib. I, pag. 6 [Col. 0447A] et 7). Nobis enimvero sufficit illorum, qui mala omnia christianis attribuunt, falsam depulisse obtrectationem. Quid autem, si ex elementorum agitatione, siderum motibus, atque materiae fece, nocentissimos pestiferosque vapores, ut docet Seneca, exhalante, oriantur? (Senec., lib. VII Natur. quaest., pag. 463.)

Praeterea quae hominibus, omnia commoditate sua metientibus, mala videntur, reapse ipsi mundo bona sunt (Arnob., ibid.). Diluvia siquidem mundique conflagrationes a Platone non mundi pernicies, sed, sicut ab Origene, et a nobis alibi observatum, ejusdem mundi purgatio censentur (Plato, in Timaeo, tom. III, p. 22, et lib. III de Leg., tom. II, pag. 676, et seqq.; Orig., lib. IV contr. Cels., pag. 173; Super [Col. 0447B] dissertat. in Minuc. Octav., cap. I, art. 4). Quid vero, quod temperatus solis ardor, ut ait Arnobius, multis prodest, quem aliquis tamen voluptuarius, eo torreri solitus, nimis moderatum, aut sibi penitus ablatum conqueritur. Ibi autem od illum Arnobius alludit morem, quo olim molles ethnici ante cibum exerceri, ac postea ad solem vel ignem, vel balneum ungi consueverant. Unde Persius:

Assiduo curata cuticula sole.
Et paulo post:

At si unctus cesses et figas in cute solem. (Pers., satir. 4, vers. 18 et 33.)
Juvenalis vero:

Nostra bibat vernum contracta cuticula solem,
Effugiatque togam, jam nunc in balnea, salva
Fronte, licet vadas. [Col. 0447C] (Juven., satir. 12, in fin.)
His itaque solis ardor tantae voluptati erat, quantum alii cum sibi obnoxium existimabant.

Pergit Arnobius nobis non esse compertum utrum pestilentiae, morbi, fames, et aliae ejusmodi calamitates non ideo interveniant; ut quae in mundo videntur redundare, ex eo tollantur (Arnob., lib. I, pag. 8). Tertullianus siquidem haud dubitanter scribit: »Revera lues, et fames, et bella, et voragines civitatum, pro remedio deputanda, tamquam tonsura inolescentis generis humani« (Tertullian., lib. de Anim., cap. 30).

Addit auctor noster immerito concludi veratrum, id est, ut ait Plinius, elleborum ideo nasci non debuisse quia hominibus venenosum est (Arnob., lib. I, [Col. 0447D] p. 8; Plin., lib. XXV Hist. natur., cap. 5, pag. 391). Homini quippe si veneficum sit, capris et coturnicibus, ut canit Lucretius, prodest:

Praeterea nobis veratrum est acre venenum:
At capris adipes et coturnicibus auget. (Lucret., lib. IV, circa med.)
Rationem si quaeras, hanc reddet tibi Ambrosius: »Helleborum periti loquuntur escam esse, et alimoniam coturnicum, eo quod naturali quodam temperamento sui corporis vim pabuli noctis evitent« (Ambros., lib. III Hex., cap. 9, § 39, pag. 48). Dioscorides vero, illiusque interpres Mathiolus docent elleborum album multis morbis esse [Col. 0448A] medicamento (Dioscorid., lib. IV, cap. 146, et lib. VI, cap. 33). Cur autem venenata creata sint, alibi videbimus.

Denique nullum, ait Arnobius, naturae vitium est, si ovilibus et laniciis insidietur lupus, et serpens morsu hominem occidat (Arnob., lib. I, pag. 8). Vide autem utrum ibi ille ad hos non collineaverit Virgilii versus:

Ac veluti pleno lupus insidiatus ovili. (Virgil., lib. VI Aeneid., vers 59).
Et alio in libro:

   Si tibi lanicium curae. (Lib. III Georg., vers. 384.)
Simplici siquidem lanicii nomine uterque oves, agnos, vervecesque comprehendit. Superbi porro et nimium [Col. 0448B] arrogantis hominis Arnobius esse asseverat Deo eam ferre conditionem, ut quod unicuique placet, id continuo facere debeat.

Sed contumaces ethnici, nihil adhuc remittentes, instabant non solum ante, sed post disseminatam christianam religionem, ac propter christianos, cum aliis permistos, bella infeliciter gesta, agros sterilitate incultos, atque enectos fame homines. Verum tam leve rationis momentum ab Arnobio facile destruitur. Nam ut scite ille arguit, si Alemanni, de quibus Eusebius et alii, propter habitantes secum christianos, a Romanis victi sunt, eamdem profecto ob rationem ipsimet Romani cum christianis permisti, vinci debuerunt (Arnob., lib. I, pag. 9 et seqq.; Euseb., in Chron., ad ann. 1277 et 1316). Si mures et locustae, Asiam ac Syriam aliquando [Col. 0448C] infestarunt, cur non Hispaniam quoque ac Galliam, ubi similiter plures degebant christiani? Si Getuli et Tangitani, qui uti Mela, Strabo, Plinius, Sallustius, aliique perhibent, Africae populi erant, siccitate, et ariditate, vel fame alii gravissime afflictati sunt, cur Mauri, et Nomades, et alii communem cum christianis vitam agentes, messuerunt segetes amplissimas? Eodem Ambrosius argumento gentilem Symmachum eadem objectantem refellit (Mela, lib. I; Strab., lib. XVII Geogr., pag. 829; Plin., lib. II, cap. 2, pag. 627, et lib. XXI, cap. 13, pag. 13; Salust. de Bello Jugurt., longe post init.; Ambros., epist. 18, § 19 et seqq., pag. 838).

Nihil itaque veritati magis contrarium ac repugnans fingi poterat absurda illa ethnicorum criminatione, [Col. 0448D] qua has calamitates a diis ira in christianos incensis illatas nunquam non vociferabantur. Verum haec Arnobio satis non fuerunt, ac duplici adhuc argumento insulsam hanc opinationem refellit (Arnob., lib. I, pag. 9). Nam quamvis verum esset, quod tamen, uti mox videbimus, falsum esse contendit, deos propter acceptas a christianis injurias ira inflammari, iniquissimi certe forent, si in earum ultionem non solum christianos, sed etiam ethnicos, hoc est, ut illi opinabantur, sontes et insontes ullo absque discrimine puniant. Si enim veri erant dii, poterant utique cultores suos omnibus cumulare bonis, ac solos christianos, sibi infensos, [Col. 0449A] omnibus calamitatibus et miseriis pro merito punire, vexare, necare. Non ergo ad eos plectendos expectare debebant multo levius et infirmius eorumdem gentilium auxilium: »Numquid« enim »in vos« gentiles, ait Arnobius (Ibid., pag. 11), »saeviunt, ut intestinis vulneribus concitati, in ultionem consurgatis illorum. Ergo humana patrocinia dii quaerunt, et nisi vestra fuerint assertione protecti, idonei non sunt ipsi, qui propulsare, defendere suas valeant contumelias. Quin immo si verum est ardere illos ira, permittite illis potestatem sui, defendant se ipsi, atque in ultionem majestatis offensae intestinas exerant experianturque virtutes.«

Verum Heraldus hanc argumentationem levissimam [Col. 0449B] et nullius momenti esse censet, omninoque aspernatur. Sed qua, putas, ratione? Quia Deus reservata, inquit, sibi perjurii paena, vult impietatem hominum ab ipsismet hominibus puniri. At si plane infirma, nulliusque ponderis sit haec argumentatio, redarguendus est Cyprianus, qui eodem plane et acriori modo Demetrianum aliosque gentiles insectatur: »Si quid,« ait ille, »diis tuis numinis et potestatis est, ipsi in ultionem suam surgant, ipsi se sua majestate defendant. Aut quid praestare colentibus possunt, qui se de non colentibus vindicare non possunt? Nam si eo, qui vindicatur, pluris est ille, qui vindicat, tu diis tuis major es. Si autem iis quos colis, major es, non tu illos colere, sed ab ipsis potius coli debes et timeri, ut dominus. Si illos laesos [Col. 0449C] ultio vestra defendit, quomodo et clausos, ne pereant, tutela custodit. Pudeat ipsos colere quos defendis; pudeat tutelam de iis sperare, quos tu ipse tueris« (Cyprian. ad Demetr., pag. 191).

Condemnandus est quoque Lactantius, Arnobii discipulus, qui eodem modo arguebat frustra ethnicos a diis suis expectare tutelam, qui seipsos tueri non valent. Et paulo post: Cum ethnici, inquit, »puniunt deprehensos in sacrilegio, ipsi de deorum suorum potestate diffidunt. Cur enim illis potissimum non relinquunt ulciscendi sui locum, si eos posse aliquid arbitrantur?« (Lact., lib. 4, pag. 154 et 158.) Numquid ergo Heraldus hos aliosque doctissimos Ecclesiae Patres, tantae imperitiae aut caecitatis incusabit, ut quanti haec argumentatio [Col. 0449D] sit ponderis, non viderint? Numquid vero Heraldus ipse non vidit illos argumentari, ut aiunt, ad hominem, atque ex ipsa gentilium opinione, qua docebant deos suos ira, quae se ulciscendi libido est, in christianos sic revera accendi, ut eorum causa maximis calamitatibus et eos, et ipsosmet gentiles simul affligerent? Nonne inde recte concludit Arnobius deos, si ita irati sint, debuisse hoc maximae iracundiae impetu poenas de solis christianis, eos aspernantibus, divina sua potentia sumere, neque sese ulciscendi vices infirmis committere hominibus?

Nec est quod quis objiciat hoc argumentum potuisse retorqueri in christianos, quos Deus non solum [Col. 0450A] publicis calamitatibus, sed ab ethnicis etiam excruciari, et interfici patiebatur. Non enim eadem erat christianorum atque gentilium de ira Dei opinio. Deinde vero ethnicis longe dispares erant christiani, qui fatebantur nihil sibi ad hanc vitam promissum: »Nihil enim,« inquit Arnobius (lib. II, pag. 98), »est nobis promissum ad hanc vitam,« sed ad futuram, quam beatam expectamus. Atque inde concludit: »Itaque ista, quam dicitis, persecutionis asperitas, liberatio nostra est, non persecutio: nec poenam vexatio inferet, sed ad lucem libertatis educet.« Eadem quoque est Tertulliani responsio, ut suo loco ostendemus (Dissert. in Tertullian., cap. 16, art. 3). Nihil ergo adversus christianos objecta ab ethnicis ira deorum facere [Col. 0450B] poterat.

Denique auctor noster palam aperteque asseverat dictu omnino esse absurdum deos, uti iidem ethnici garriebant, revera irasci (Arnob., lib. I, p. 11). Indecoros enimvero tribuebant, diis suis iracundiae motus, iniquos ac belluinis plane similes. Atqui si dii fuissent beati et immortales, non poterant utique his prorsus culpandis irae motibus inflammari. Qui enim hujusmodi affectibus agitantur, leves sunt, ac modo quieti, modo irati, saepius vero injusti quando alios insontes laedunt, tuncque aliis sontibus etiam irascuntur. Totum porro hujus argumentationis robur et pondus non in eo positum est quod ipse de Dei veri, de quo infra (cap. seq., art. 3), sed quod ethnici de deorum suorum ira [Col. 0450C] praedicabantur.

Quapropter vix a se impetrare posse significat, ut credat hanc fuisse prudentiorum ethnicorum hominum opinionem (ibid. p. 13). Putidum itaque potius existimat esse mendacium ab haruspicibus, fatidicis, ariolis, vatibus et fanaticis ideo confictum, ne templis suis sacrisque desertis, stipes amitterent, quas a consultoribus suis vel aliis cogere solebant (Arnob., lib. I, pag. 13). Minui enim coeperant, et a paucissimis gentilibus erogabantur, postquam in immensum crevit christianorum numerus. De hoc autem maximo suo damno conquerebantur in primis lenones, sicuti ait Tertullianus (Tertull., Apolog. cap. 43), aquarioli, perductores, sicarii, venenarii, magi, haruspices, arioli, mathematici, de quibus suo loco disputabimus. [Col. 0450D] Nemo autem diffitebitur ethnicos majorem his posterioribus habuisse fidem, qui praedicare futura, aut responsa deorum se dare jactitabant. Quamobrem illis facile credebant mentientibus mundum ideo maximis opprimi calamitatibus, quia christiani novis, sicuti venditabant, suae religionis superstitionibus iram concitaverunt deorum.

Porro autem satis, uti putamus, ex hactenus dictis cuilibet manifestum esse debet impudens illud ethnicorum mendacium, et alia ab iis adversus christianam religionem objecta, ab Arnobio funditus everti, et invictissimis rationum momentis demonstrari solam hanc christianorum religionem esse veram. Quae [Col. 0451A] autem illius documenta, et quomodo ab eo tradita, ac propugnata fuerint, jam videamus.



CAPUT VII. Examinantur asserta ab Arnobio christianae religionis documenta ac primum de Deo.



ARTICULUS PRIMUS. Quibus rationum momentis Arnobius Deum exsistere demonstret, quidve statuerit de illius natura, et quam perspicue eam plane incorpoream esse demonstret, ac immerito quaedam ejus responsio a quibusdam reprehendatur.

Primum proculdubio ac praecipuum, quo fundatur tota christianorum, et gentilium religio destruitur, documentum est, unum dumtaxat omnipotentem [Col. 0451B] Deum exsistere. Arnobius autem id evidentissime demonstrat ex ipsius effectibus (Arnob., lib. I, p. 16, et lib. II, pag. 43), innata cunctis hominibus ejus idea, et agnitione, ac intima omnium conscientia. Singulorum enim animis adeo insita, vel potius innata est ea notio, ut facile agnoscant se a Deo vero accepisse non solum quod sint homines, quod vivant, spirent, moveantur, sed quod totus etiam mundus, sol, luna, elementa, terra, caeteraque omnia ab illo creata sint, ejusque providentia regantur et administrentur. In hujus vero argumenti confirmationem scite subjungit, hoc nulli ex commentitiis gentilium diis posse attribui. Nam cuncti hos omnes deos, sicuti et mundum certo quodam tempore ortos esse profitebantur.

[Col. 0451C] Tantum autem in hac argumentatione roboris, evidentiae, et perspicuitatis esse censet; ut quamvis a cunctis hominibus ignoretur quis, qualis, quantusque sit Deus; in dubium tamen, an ille sit, a nemine sanae mentis homine vocari possit. Jam vero, in superiori nostra de Minucii Felicis Octavio dissertatione (cap. 3, art. 5), ostendimus non modo illum, sed Cyprianum etiam, Tertullianum, Lactantium, immo ethnicum quoque Ciceronem eadem ratione tam certo, quam evidenter demonstrasse unum duntaxat esse Deum, cujus infinita potestate omnia creata sunt, ac providentia mirabili gubernantur. At de Lactantio et Tertulliano aliquid adhuc infra dicendum. Praepterea Arnobius alicubi haud dubitanter pronuntiat, quod si fieri posset, ut animantia ipsaeque sensus [Col. 0451D] expertes creaturae quemdam ederent vocis sonitum, tum illico magistra ac duce natura unum Deum, solumque rerum omnium creatorem exsistere clamarent (Arnob., lib. I, pag. 18). Quin etiam si Clementi Alexandrino credamus, Xenocrates et Democritus, quemadmodum alibi a nobis observatum est, docuerunt esse aliquam in mutis animantibus Dei notitiam ac cognitionem (Tom. II Apparat., lib. III, dissert. 2, cap. 6, art. 1, pag. 848).

Cunctis autem hominibus illa, ait Arnobius, ita innata est, ut omnes naturaliter Deum invocent, eumque testem constituant: »Quem omnes, inquit, naturaliter scimus, sive cum exclamamus: O Deus! sive cum illum testem Deum constituimus improborum, [Col. 0452A] et quasi nos cernat, faciem sublevamus ad coelum« (Arnob., lib. II, pag. 43). Quam porro id verum sit, te docebit jam citatus a nobis Cicero, qui alicubi scripsit: »Omnes esse vim et naturam divinam arbitrantur. Nec vero id collocutio hominum, aut consensus efficit, non institutis opinio est confirmata, non legibus. Omni autem in re consensio omnium gentium lex naturae putanda est« (Cicer., lib. I Tuscul., pag. 119, lin. penult. et seqq., et lib., II de Legib., pag. 325, lin. 22). Neque id ab eo imprudenter dictum arbitreris, quod ab ipso alibi repetitum invenies. Quamobrem Arnobius alicubi haud dubitanter asseverat eum esse amentem, ac stulte desperatum, qui Deum exsistere ambigat: satis vero esse homini, et si alia ignoret illum agnoscere, et [Col. 0452B] hanc summam esse scientiam: »Rebus,« inquit, »ex omnibus, quae augustae continet divinitatis obscuritas, solum Deum esse indubitalem, solum verum, et de quo nullus ambigere nisi amens possit et desperationis insanae, quem satis sit scire, ut nihil aliud noveris, sisque veram et maximam scientiam consecutus, in Deo rerum capite et cognitione defixus« Sed haec superius a nobis probata, nunc fusius prosequi necesse non videtur (Arnob., lib. II, pag. 86, tom. I Apparat., pag. 688, et dissertat., in Minuc., cap. 3, art. 5).

At vides certe quam perspicue Deus ibi ab Arnobio dicatur rerum omnium caput, solus verus Deus (Arnob., lib. I, pag. 13). Alibi vero non minus diserte ab illo appellatur ingenitus, immortalis, aeternus, [Col. 0452C] incorporeus, qualitatis et quantitatis expers, incircumscriptus, immensus, sine situ, motu, et habitu, omnium rerum locus et spatium, prima causa, fons rerum, sator saeculorum ac temporum, pater, dominus, creator omnium, et omnipotens, qui ab hominibus nec videri potest nec explicari (Ibid., pag. 17, 19; lib. II, pag. 43, 67, 74, 75, 95; lib. III, pag. 101). Quis autem, nobis tacentibus, inde non agnoscit quam recte ille divinam explicaverit naturam, quantaque diligentia, et quanto studio omnia fere, et singula Dei attributa recenseat?

De iis porro quia alibi haud semel disputavimus, sufficiat animum ad illud rationis momentum advertere, quo Auctor noster catholicam de incorporea sive spirituali Dei natura sententiam tuetur ac propugnat: [Col. 0452D] »Nostra,« inquit (Arnob., lib. III, pag. 107), »de hoc sententia talis est. Naturam omnem divinam, quae neque esse coeperit aliquando, nec vitalem ad terminum sit aliquando ventura, lineamentis carere corporeis, neque ullas formarum effigies possidere, quibus extima circumscriptio membrorum solet coagmenta finire. Quidquid enim tale est, mortale esse arbitramur, et labile; nec obtinere perpetuam credimus aevitatem, quod extremis coercitum finibus necessaria circumcludit extremitas.« Nihil profecto ea ratiocinatione ad stabiliendam incorpoream Dei naturam firmius et loculentius. Recte enim ille pro certo et fixo ponit, quidquid corporeum est, vel corporis lineamentis ac forma componitur, illud esse [Col. 0453A] extensum, suisque proinde finibus et extremis partibus clausum ac circumscriptum. At quidquid ita circumcluditur, eo ipso mortale sit, oportet. Deus autem non solum immortalis est, sed etiam aeternus, atque idcirco incorporeus, et naturae spiritualis.

Quam persuasum autem Arnobio illud fuerit, inde adhuc conficitur, quod ethnicis deos suos corporeos aliquo Judaeorum Sadducaeorumque testimonio confirmare conantibus, hunc responderit in modum: »Neque quisquam Judaicas in hoc loco nobis opponat, et Sadducaei generis fabulas, tanquam formas tribuant atque os Deo. Hoc enim putatur in eorum libris dici, et ut vel re certa atque auctoritate firmari, quae aut nihil ad nos attinent, nec aliqua portione quidquam habent commune nobiscum: aut si sunt, [Col. 0453B] ut creditur, sociae, quaerendi sunt vobis ethnicis, altioris intelligentiae doctores, per quos possitis addiscere, quibus modis conveniet litterarum illarum nubes atque involucra relaxare« (Ibid. pag. 106). Sed plura ibi a recentioribus quibusdam criticis censoriae severitatis nota inuruntur. Primo siquidem Arnobius ab illis arguitur quasi nimis confuse, atque etiam periculose loquatur. Nam si de veteris Testamenti libris verba facit, hoc proculdubio, inquiunt, est impium et horrendum: si de Rabbinorum scriptis, id prorsus inutile est. Omnes enimvero fatentur ea scatere fabulis. Secundo summam ille imperitiam, uti aiunt, prodere videtur, cum asserit Deum a Judaeis corporeum credi et praedicari. Celso quippe respondet Origenes Judaeos a Numenio Pythagoreo in eorum [Col. 0453C] grege annumerari, qui Deum omnino incorporeum esse existimabant (Orig., lib. I contr. Cels., pag. 13).

Sed his auctoris nostri reprehensoribus paulo attentius animadvertendum erat ibi eum, sicut diximus, respondere ethnicis, qui corpoream deorum suorum naturam auctoritate Judaeorum et Sadducaeorum contra christianos stabilire nitebantur. Docet autem duplicis generis esse illorum scripta et litteras. Quaedam enim, quales proculdubio erant Sadducaeorum, qui, ut in Actibus apostolorum legimus: Dicunt non esse resurrectionem, neque angelum, neque spiritum (Act., XXIII, 8), atque idcirco omnia, ne Deo quidem excepto, esse coporea. Sed horum scripta nihil habebant cum christianorum placitis commune, ac proinde christianis objici non poterant. Alia vero erant Judaeorum [Col. 0453D] scripta, quae nostris socia credebantur, ac tales profecto sunt Veteris Testamenti libri. At quia in istis membra Deo tribuuntur, inde ethnici, ut confirmarent deos suos esse corporeos, argumentum ducebant. Sed respondet Arnobius quaerendos esse ab illis, altioris intelligentiae doctores, omnibus statim obvios, nec ipsis ethnicis ignotos, qui illa Veteris Testamenti verba, quibus modis convenit, hoc est, allegorico, metaphorico, ac mystico, non litterali sensu intelligenda esse plane demonstrabant. Quid autem in his Arnobii responsis et dictis reprehensione dignum, aut sacrae Veteris Testamenti auctoritati et dignitati contrarium, quodque ab aliis orthodoxis Ecclesiae patribus assertum non fuerit? At nemo sane [Col. 0454A] est, qui non facillime perspiciat iisdem Arnobii responsis, aliisque quae retulimus argumentis spiritualem et incorpoream Dei naturam plane asseri ac vindicari.



ARTICULUS II. Quam recte Arnobius asserat formam Dei non posse explicari, ac quomodo doceat, quae sit ejus immensitas, et scientia infinita, nihilque hominibus simile habeat.

Mirum fortasse alicui videbitur cur Arnobius ethnicis, ab ipso quae Dei forma sit petentibus, ingenue respondeat: »Si veram vultis audire sententiam: aut nullam habet Deus formam, aut si informatus est aliqua, ea quae sit, profecto nescimus« (Arnob., lib. III, pag. 110). Quid ergo, inquiet nescio quis? numquid ille nesciebat Dei naturam non esse corpoream, [Col. 0454B] sed mere spiritualem? Optime quidem, sicut ex proxime dictis patet, illud noverat; sed libere et sincere fatetur tantam esse divinae naturae, omniumque ejus proprietatum et attributorum perfectionem, ut illa nec infirmo hominis ingenio comprehendi, nec ullis ipsius verbis explicari possit. Cujus quidem hanc dicit veram certamque esse rationem; quia cum ea sit humanae mentis infirmitas, ut quidquid percipit, suo tantum imperfecto et finito modo concipiat, idcirco non potest perfectam concipere, aut exprimere infinitae Dei naturae ideam. Audi, quaeso, praeclara illius verba: »Quidquid de Deo dixeris, quidquid tacitae mentis cogitatione conceperis, in humanum transilit et corrumpitur sensum; nec habet propriae significationis notam, quod nostris dicitur verbis, atque ad [Col. 0454C] negotia humana compositis. Unus est hominis intellectus de Dei natura certissimus, si scias, et sentias nihil de illo posse mortali oratione depromi« (Ibid. pag. 111). Quapropter haud dubitanter ibidem asseverat tantum abesse, ut Deo ulla cujuslibet corporis lineamenta tribuamus, quin potius illi humanas animi nostri virtutes, scientiam, intelligentiam, sapientiam, sobrietatem, probitatem, constantiam, et alias ascribere vereamur. Nam hae virtutes, et haec hominum bona ex oppositis tantum eorum vitiis, quod de Deo dici nequit, ab eis pro imbecillae mentis captu aestimantur.

Nihil est autem in hac Arnobii nostri doctrina, nisi plane sanum et orthodoxum. Nam a Theophilo Anthiocheno, quemadmodum ab illo, scriptum legimus [Col. 0454D] (Theophil., lib. I ad Autolyc., pag. 71): , , : Dei quidem forma nobis occulta explicari nequit, nec corporeis oculis videtur. Plurimi vero antiqui Ecclesiae patres aperte negant , sive ut aiunt, essentiam et substantiam Deo convenire, sed illum super omnes essentias, et intelligentias ita eminere, ut quidquid humana mente intelligitur, ab eo iis omnibus longe praestantiore tolli debeat. Nos vero id a Clemente Alexandrino et libri de Divinis nominibus, qui Dionysio Areopagitae ascribitur, auctore luculenter explicatum vidimus. Plura quidem aliorum Ecclesiae Patrum testimonia huc accumulare promptum foret: [Col. 0455A] sed quia illud a Petavio, Thomassino, et aliis anticipatum est, ab iis proferendis duximus esse supersedendum (tom. I Apparat., lib. I, dissert. 10, cap. 1, § 3, et lib. III, dissertat. 2, cap. 6, art. 1, pag. 948; Petav., lib. I Theolog. dogm., cap. 6, § 10 et seqq., pag. 45 et seqq.).

Observare tamen nobis adhuc liceat, quod ab Arnobio asseritur, Deum, tametsi nullo fine aut loco circumscriptus et immensus sit, omnium tamen rerum et locum esse et spatium, his pulchre confirmari Tertulliani verbis: »Est Deus omnipotens, qui totum orbem manu apprehendit velut nidum, cui coelum thronus, et terra scabellum, in quo omnis locus, non ipse in loco, qui universitatis extrema linea est« (Tertullian., adv. Prax., cap. 16, pag. 648). [Col. 0455B] Prius vero nec minus enucleata Theophilus Antiochenus, haec ad Autolycum scripserat in verba (Theoph., lib. II ad Autol., pag. 81): , , , , , , , . , . Dei altissimi et omnipotentis, et exsistentis hoc quasi proprium est, ut non solum ubique sit, verum omnia praesens inspiciat et audiat. Praeterea nec loco capitur, alioqui locus qui ipsum capit, eo major inveniretur. Nam id quod capit eo, quod capitur, majus est. Deus enim loco nequaquam circumscribitur, verum [Col. 0455C] ipse est omnium locus. Quamobrem Autolyco objicienti Deum, uti sacra Scriptura testificatur, in paradiso ambulasse, respondet id dici de Verbo divino, a quo et persona Patris assumpta est, et omnia creata sunt. At , inquit, , , . Deus universorum pater loco nec includitur, neque in loco invenitur, non enim est locus, in quo ipse quiescat.

Quid clarius et aptius desiderari potest ad stabiliendam veram atque orthodoxam Arnobii nostri doctrinam, qui alibi adhuc constanter asseverat, veri Dei proprium esse; ut omnia vi sua compleat, non partiliter uspiam, inquit, id est, nunquam divisus, vel ut alibi dixit (Arnob., lib. VI, pag. 192 et pag. 204), [Col. 0455D] partiliter, atque in membra divisus, sed ubique totus, ita ut nec adsit, nec absit: verum ubicumque praesens, omnes ex quacumque mundi parte loquentes audiat, atque eorum tacitas mentis cogitationes anticipata cognitione prospiciat.

Praeterea docet rectam, dignam Deo, et quae religionem constituit hanc esse sententiam, qua credimus illum nihil habere homini simile, nihil exspectare extrinsecus adveniens, nullo irae, voluptatis, honoris, ambitionis, mercedis affectu, vel animi perturbatione moveri: et quod illi proprium est, sua se vi nosse, hoc est, seipsum quantus qualisque est, perfecte, suaque vi cognoscere (lib. VII, pag. 222 et 242). Et recte quidem; nam Deus, qui omnium causa [Col. 0456A] est, se cognoscendo omnia ac singula, praeterita, praesentia ac futura cognoscit. At infinitam esse hanc cognitionem, nullique alii competere, quis negaverit? Quin immo ei sic propria est, ut doctissimi quidam Ecclesiae patres divinum illius Verbum ex hac ipsa, procedere existiment. Qua quidem de opinione alius opportunior disserendi locus dabitur.



ARTICULUS III. Utrum sana sit Arnobii de ira Dei sententia.

Tota Arnobii de ira Dei disputatio parum orthodoxa nonnullis videtur. Contra gentiles enim, qui deos suos, sicuti vidimus (cap. super., art. 4), implacabili in christianos iracundia inflammari nunquam non clamitabant, sic argumentatur: »Cur ut [Col. 0456B] irasci populis christianis augustissimos illos adseveratis deos; ita non advertitis, non videtis affectus quam turpes, quam indecoras numinibus attribuatis insanias? Quid est enim aliud irasci, quam insanire, quam furere, quam in ultionis libidinem ferri, et in alterius doloris crucem,« id est, cruciatum, »efferati pectoris alienatione bacchari? . . . . . Ubi enim est ullus, sicut sapientibus videtur, affectus, ibi necesse est esse passionem. Ubi passio sita est, perturbationem consentaneum est consequi. Ubi perturbatio est, ibi dolor et aegritudo est. Ubi dolor et aegritudo est, imminutioni et corruptioni jam locus est. Quae duo si vexant, adest vicinus interitus, mors omnia finiens« (Arnob., lib. I, pag. 10). Atqui haec ipsa est, inquit Heraldus, Stoicorum opinio, cujus falsitatem [Col. 0456C] sic Lactantius patefecit, ut hanc Arnobii praeceptoris sui sententiam perstrinxisse videatur. Quamvis enim ille alicubi asserat iram non decere hominem gravem ac sapientem, alibi tamen ostendit Deum revera irasci.

Sed illa Heraldi criminatio frivola plane est, et puerili amphibologia laborat. Ira siquidem duobus modis accipitur, ac primum a Cicerone definitur: »Libido puniendi ejus, qui videatur laesisse injuria« (Cicer., lib. IV Tuscul., pag. 166, lin. 8). Quid sit autem libido si ab ipso quaeras: »Est,« inquit, »immoderata appetitio opinati magni boni, rationi non obtemperans« (Idem, lib. III, pag. 151, lin. 40). Quamobrem a Seneca dicitur affectus maxime ex omnibus teter ac rabidus, qui totus concitatus in impetu [Col. 0456D] doloris est, et quem »nonnulli sapientes dixerunt brevem insaniam« (Senec., lib. I de Ira, cap. 1, lib. II, cap. 35, et lib. III, cap. 3 et 4). Nec semel quidem pessimos horrendosque ejus effectus describit. Augustinus vero aliquid superiori Ciceronis definitioni insuper adjecit: »Ipsam iram,« ait, »nihil aliud esse, quam ulciscendi libidinem veteres definierunt, quamvis nonnunquam homo, ubi vindictae nullus est sensus, etiam rebus inanimis irascatur« (August., lib. XIV de Civit., cap. 15, pag. 367).

Nulla autem dubitandi ratio est, quin haec ira mala sit et improbanda. Nam ut recte docet Ambrosius: »Potentibus ira sua gravis est, improbis nequitia, justis conditionis infirmitas« (Ambros., lib. II [Col. 0457A] de interpell. Job., cap. 6, § 16, pag. 632). Quamobrem a theologis scholasticis vocatur passio, quae aliquid saltem imperfecti secum semper importat. Arnobius autem de hac ipsa proculdubio disputat ira, quam Ethnici diis suis tribuere non verebantur. Visne illud tibi aliis ejus verbis probari? Cito haec proferemus: »Et si definitionem teneamus illam, quam pertinaciter meminisse convenit nos semper, universos animorum affectus ignotos diis esse, consectaneum est credere numquam deos irasci: quin immo nullum affectum magis esse ab his longe, quam qui feris et belluis proximus, turbat tempestatibus patientes, et ad periculum interitionis inducit. Quidquid enim vexatur alicujus rei ex motu, passibile constat esse et fragile: quod passioni fragilitatique [Col. 0457B] subjectum, id necesse est esse mortale: ira autem vexat, et patientes se solvit. Ergo esse mortale dicendum est, quod passionibus subjectum est irae.« (Arnob., lib. VII, pag. 214.) Quid autem falsi aut vitiosi in hac argumentatione, quae ex iis eruitur, quae Ethnici de deorum suorum in christianos ira, illiusque iniquissimis motibus numquam non venditabant?

Aliud vero est genus irae, quam antiqui Ecclesiae Patres, ac postea scholastici theologi nihil aliud esse docent, nisi offensae et acceptae injuriae aequam, ac sine animi perturbatione ultionem, vel justum debitae poenae infligendae judicium. Libenter autem fatentur Deum eo modo irasci. Nam »ira Dei,« ait Augustinus (lib. XV, de Civit., cap. 25, pag. 409), »non [Col. 0457C] perturbatio animi ejus est, sed judicium, quo irrogatur poena peccato.« Antea vero Origenes Celso objicienti humanos irae aliosque affectus in sacris nostris Scripturis Deo attribui, respondet illarum auctores more loqui hominum, et utilitatis ipsorum causa, sed verum scribentium sensum ab homine spiritali facile dignosci. Tum continenter adjecit (Origen., lib. IV, cont. Cels., pag. 211): , , , . Ergo cum iram Dei nominamus, non affectum ejus dicimus, sed quiddam severiore disciplina castigans homines, tot tantisque peccatis obnoxios. Plures uti Ambrosium aliosque similiter loquentes inducere possemus (Ambros., [Col. 0457D] lib. de Noe, cap. 4, § 9, pag, 231). Sed quia id longius foret, sola subjiciemus haec Hilarii verba: »Ultio constituta ira esse Dei creditur; non quia indemutabilis illa Dei, et quieta natura motu impetus turbidi incalescat; sed quod ille, qui per constitutionem poenae maneat in poena, sentiat sibi auctorem hujus constitutionis iratum. Poena enim patientis ira esse creditur decernentis. Atque ita irascitur Deus, cum per poenae dolorem iram decreti in se sentiant esse puniti, quae non per demutationem naturae in iram ex placabilitate commota est, sed ex constitutione poenae ira sit puniendis.« (Hilar., Tract. in Psalm. II, § 17, pag. 35.) Neque id semel dixit: sed in ira Dei, inquit adhuc (Ibid., in psalm. LXVIII, § 19, [Col. 0458A] pag. 225), »poenae constitutionem, non motum animi, ad ultionem exardescentis significari saepe tractavimus.« Verum Arnobius loquitur de ira non hoc quidem, sed priore tantum significatu accepta, qua Ethnici deos suos inflammari garriebant. Atque hoc ipso sensu, alibi asserit Deum, »quod saepius,« inquit, »dictum est, non ardescere irarum flammis.« (Arnob., lib. VII, pag. 222.) Recte autem hanc in Deum iram cadere non posse asseverat, eosque revera non esse deos, qui ea excandescere dicebantur.

Ubi enim, sicuti paulo antea annotavimus, dixit irasci, nihil esse aliud quam insanire, furere, in ultionem libidinis ferri et bacchari, continenter adjecit: »Hoc ergo dii magni norunt, perpetiuntur, et sentiunt quod ferae, quod belluae, quod mortiferae [Col. 0458B] continent venenato in dente nutrices,« (id est, serpentes venenum in aqua fundentes, de quibus Cicero, Lucanus) et alii »quod levitatis in homine, quod terreno in animante culpabile est, praestans illa natura, et in perpetuae virtutis firmitate consistens, scire« (al. sentire), »asseveratur a vobis« (Arnob., lib. I, pag. X; Cicer., lib. IV Academ. quaest., pag. 33; Lucan., lib. IX, vers. 772), nimirum gentilibus qui diis vestris tribuitis, quidquid ira in hominibus et belluis mali habere dignoscitur. Quid autem in tota hac argumentatione carpi potest, quod non sit sanum et orthodoxum? Contra Ethnicos Arnobius docet, totisque ingenii viribus demonstrare contendit in verum Deum cadere non posse vitiosam iram, pravosque illius motus et effectus. At numquam negavit [Col. 0458C] in Deo eam esse iram, quae sit rectum poenae infligendae judicium, et justa offensae alicujus ultio. Quid autem citatus ab Heraldo Lactantius de ira Dei docuerit, suo loco indagabimus.



ARTICULUS IV. Utrum Arnobius crediderit Deum esse omnium cum poenae tum culpae malorum auctorem.

Quosdam audire nobis videmur, qui Arnobium gravissimi in sua de Dei omnipotentia disputatione erroris audacter insimulant. Nonne enim, inquiunt, aliquem inducit sibi objicientem; si Dei voluntate omnia fiant, nihilque sine illa fieri queat, inde sequi illum malorum omnium, quibus homines quotidie cruciantur, esse auctorem? Quod quidem postquam [Col. 0458D] attentissimo ille animo expendit, persuasum sibi esse declarat ea mala neque ex elementis, neque ex eorum inaequalitate oriri (Idem, lib. II, pag. 80 et seqq.). Non enim fieri posse putat, ut quae sensum judiciumque non habent, noxia sint et malitiosa. Quid ergo ad haec sibi objecta ille postea respondet? Nihil sane aliud, nisi parum interesse sciamusne, an ignoremus quae mali causa sit. Unum quippe scire nobis sufficere arbitratur nihil a Deo noxium, exitiabile et mortiferum proficisci, nihilque ab eo fieri, nisi omnibus salutare, dulce, optabile, gratum et jucundissimum.

Nonne autem tota, aiunt, hac in oratione caligat et caecutit Arnobius, malum culpae a malo poenae non [Col. 0459A] distinguendo? Quis namque in sacris nostris Scripturis non plane hospes, ac peregrinus, nesciat mali culpae, Deo permittente, diabolum, mali vero poenae peccantibus inflictae, ipsummet Deum, recto sane judicio esse auctorem? Nonne etiam illud discere potuit ex Tertulliano, qui quidem ubi adversus Marcionis de malo deo malorum auctore errorem disputat, ibi scite utrumque illud malum distinguit: »Nos,« inquit, »adhibita distinctione utriusque formae, separatis malis delicti, et malis supplicii, malis culpae, et malis poenae, suum cuique parti definimus auctorem: malorum quidem peccati et culpae diabolum: malorum vero supplicii et poenae Deum creatorem; ut illa pars malitiae deputetur, ista justitiae, mala condentis judicia adversus mala delicti. De his ergo [Col. 0459B] creator profitetur malis, quae congruunt judici. Quae quidem mala illis mala sunt, quibus rependuntur: caeterum suo nomine bona, qua justa, et bonorum defensoria, et delictorum inimica, atque in hoc ordine Deo digna.« (Tertullian., lib. II, adv. Marcion., cap. 14, pag. 464.) Cui quidem haec uberius prosequenti et asserenti suffragantur Origenes, Augustinus et alii magno numero et consensu Patres Ecclesiae, quos in re, nulli incognita, hic appellare nihil necesse est (Orig., lib. VI, contr. Cels., pag. 324; August., lib. contr. Adimant., cap. 26, etc.). Numquid ergo Arnobius haec ignoravit, aut si comperta habuit, cur brevi explicatione, vel duplicis mali distinctione, non solvit hujusce difficultatis nodum? Numquid persuasum illi erat, quod a proxime citato Origene dictum legitur: [Col. 0459C] Si quis alius locus est in rebus humanis scrutatu difficilis naturae nostrae, inter hos merito numerari potest malorum origo.« (Orig., lib. IV, contr. Cels., pag. 207.) Sic autem ille graece loquitur: , , . Non prorsus inepta tibi fortasse videbitur haec ratio, si parumper animadvertas hanc de mali origine quaestionem unam ex iis Arnobio videri, de qua inter se digladiantur homines, nihilque certi a se statui posse confitentur. Quapropter ne longius disputationis filum ducere, et extra propositam a se ibi de anima quaestionem diutius vagari cogeretur, satis sibi esse putavit palam Ethnicis omnibus declarare hoc unum a christianis certo sciri, [Col. 0459D] Deum mali nec causam esse, nec auctorem. Diffiteri tamen non possumus hanc de mali auctore disquisitionem ibi ab ipso potuisse clarius explicari; quandoquidem ille in hoc eodem loco, in alia scitu minus digna, nec ad institutum de anima sermonem magis conducentia, longe excurrit.

Neque tamen in animum inducas illud omnino intactum ab eo relinqui. Postea enim aperte asserit Deum, tametsi omnipotens sit, nemini umquam vim ad credendum aut agendum inferre (Arnob., lib. II, pag. 88, et seqq.). Si quem enim invitum aliquid agere cogeret, non gratia proculdubio foret, sed vis et injustitia, qua voluntati liberae, ad id quod non vult, ac refugit, agendum necessitas imponeretur. [Col. 0460A] Deus itaque sicut et Christus neminem cogit, sed omnes aequaliter vocat, et cunctis ad se veniendi facit potestatem. Si quis ergo non veniat, illius sane non Dei culpa est. Atqui ex hac ratiocinatione evidenter colligitur Arnobium credidisse mala culpae, delicti, et malitiae, non ex Deo, sed ex libera pravaque hominis voluntate proficisci: mala autem poenae, uti dictum est, ab eo quidem infligi, sed cogente peccantium malitia, quam impunitam dimittere non potest.

Contra tamen objiciet aliquis Arnobium constanter negasse ullam calamitatis causam posse umquam hominibus ab ipso Deo inferri. Diserte siquidem ille pronuntiat: »Quidquid potis est causam calamitatis inferre, quid sit primum videndum est, et ab Dei nomine [Col. 0460B] longissima debet differitate seponi.« (Idem, lib. VII, pag. 228.) Nonne autem his ille verbis in ipsissimum offendit Marcionis errorem, quo garriebat Deum quidem bonorum esse auctorem, mala vero omnia, quaecumque sint, ex alio quodam malo principio manasse?

Verum qui ita argumentatur, is profecto animum non satis advertit Arnobium ibi opinionem refellere gentilium, qui stulte contendebant alios deos natura sua bonos esse et prosperos, alios vero malos et adversos, atque hos malorum omnium et calamitatum quae vera mala Ethnicis videbantur, esse auctores; ta tamen ut hostiis, sacrificiis, aliisque superstitiosis ritibus placati, de malis fierent boni, aut certe homini non nocerent. Arnobius vero tametsi fateatur [Col. 0460C] christianos iisdem atque Ethnicos opprimi calamitatibus, ac Deo permittente, atrocissimis suppliciis ob illius confessionem ab Ethnicis vexari et trucidari; haec tamen, uti superius vidimus, non mala profecto, sed bona esse asserit, quibus ad libertatis aeternae lucem educantur. (Idem, libr. II, pag. 98, cap. super., art. 4.)

Recte quidem, inquies, si Arnobius Ethnicorum errorem refellendo, intra veritatis terminos sese continuisset. Sed ille generalem hanc nulloque limite circumscriptam profert assertionem: »Quidquid mite est, placidumque natura, ab nocendi procul est usu, et cogitatione discretum.« (Arnob., lib. VII, pag. 228, et seqq.) Quin vero ibidem adjecit non magis fieri posse; ut qui natura sua bonus est, alteri noceat, et [Col. 0460D] aliquid afferat mali, quam ut ignis in frigus mutetur. Ergo ille revera censuit Deum, natura sua bonum, nulli posse ullum poenae, calamitatis, aut supplicii malum creare, nec hujus esse causam et auctorem. Quod sane in Marcionis errorem recidit.

At certe quantumlibet generalis videatur illa Arnobii propositio, ad Ethnicos tantum, et eorum spectat falsas opiniones, qui pro certo ponebant deos ita natura sua aut bonos, aut malos esse; ut pro libito ac ulla sine causa pios homines et impios, probos et improbos calamitatibus et miseriis indifferenter obruerent. Ad haec vero, de poenis etiam et aerumnis ille loquitur, quae bonis piisque hominibus accidunt, quaeque non mali, sed semper boni aliquid, uti mox [Col. 0461A] dicebamus, secum apportant. Quae enim impiis et sceleratis infliguntur, haec divinae justitiae eos punientis bonos esse effectus inficias nemo iverit. Quid autem in tota illa auctoris nostri argumentatione occurrit, quod non sit plane sanum, orthodoxum et a Marcionis erroribus prorsus alienum? Si quis tamen pertinacius contendat, ac probaverit, illum disputationis aestu raptum, aut non satis accurate verum Deum a falsis gentilium diis distinxisse, aut in aliquem errorem revera impegisse, eum illico condemnabimus. Sed vix ac ne vix quidem nobis ullus persuadebit illum, qui tam recte, ut ostendimus, de suprema unius Dei natura disserit, in errorem, huic orthodoxae sententiae omnino oppositum, incidisse.



ARTICULUS V. Utrum Arnobius crediderit quaedam animalia creata non fuisse a Deo, nec hominem naturali infirmitate malis esse obnoxium, nec peccare suae electione voluntatis.
[Col. 0461B]

Urget Heraldus, Arnobiumque nostrum ibi in marcionistarum et aliorum, qui Deum creatorem negabant, errorem incurrisse putat, ubi animarum nostrarum originem, et a quo alio, quam ipsomet Deo, creatae sint, nec sciri, nec definiri posse hoc probat argumento: »Non enim si negemus muscas, scarabaeos, et cimices, nitedulas, curculiones, et tineas, omnipotentis esse opus regis, sequaciter postulandum a nobis est ut quis ea fecerit institueritque dicamus.« (Arnob., lib. II, pag. 75.) Nonne autem hic ipse error est, qui ab Hieronymo his exagitatur verbis: »Quod si non putant eorum esse parva, quorum et magna [Col. 0461C] sunt; alterum mihi conditorem, juxta Valentinum, Marcionem, et Apellem, formicae, culicum, locustarum, alterum coeli et terrae, maris et angelorum debent introducere.« (Hieronym., prooem. ad epist. Paul. ad Philem.) Utrum vero reapse talis fuerit Valentini, Marcionisque error, scire nunc parum interest, et de illis satis in superiori Apparatus nostri tomo disputavimus (tom. I Apparat., lib. II, dissert. I, cap. 5, § 3).

Poterat autem Heraldus Hieronymo adjungere Origenem, Ambrosium, aliosque, ac imprimis Augustinum, qui recte diserteque asseverat nullam in infimis etiam bestiolis esse naturam, quae a Deo creata non fuerit: »Non est,« ait, »ulla natura etiam in extremis, infimisque bestiolis, quam non ille constituit, a quo est omnis modus, omnis species, omnis [Col. 0461D] ordo, sine quibus nihil rerum inveniri, vel excogitari potest.« Et alibi: »Neque fas est ullius naturae quamlibet minimae mortalisque creatorem, nisi Deum credere et dicere.« (Orig. lib. IV, contr. Cels., pag. 202; Ambros., lib. VI Hexam., cap. 6, § 38, pag. 125, et lib. V, cap. 2, et seqq.; August., lib. II, de Civit., cap. 15, pag. 284; et lib. XII, de Civ., cap. 24, pag. 322.)

At Arnobium neque id negasse, neque notati ab Hieronymo erroris reum esse inde colligi potest, quia expresse non dixit scarabaeos, et alias hujuscemodi bestiolas factas a Deo non fuisse: sed si id negetur, non idcirco postulandum, ut a quo factae sint, confestim ac necessario probetur.

Instat Heraldus ab Arnobio ibidem non obscure definiri [Col. 0462A] nos omnem citra reprehensionem ignorare posse, quis his inutilibus bestiolis originem dederit: »Et obtinere non esse Deo a superiore prolatas.« (Arnob., lib II, pag. 75.) Quis autem, inquit Heraldus, ille Deus superior, nisi bonus Marcionis deus? At nemo certe, ne ipse quidem Heraldus dicere umquam potuit, Marcionem aut quemlibet alium ideo errasse, quia bonum, sed quia malum asseruerit esse Deum, huncque rerum corporearum creatorem. At hunc errorem ab Arnobio assertum nullus umquam probare poterit.

Urgebit aliquis Deum superiorem ab eo dici non posse, quin alius inferior dicatur. Atqui Deus alio inferior non gravi sine errore dici potest. Quid ergo? Nonne Arnobius evidentissime docet, uti vidimus, et [Col. 0462B] infra adhuc ostendemus, unum tantummodo esse omnipotentem Deum, mundi rerumque omnium creatorem? Eo itaque sensu Deus ab Arnobio superior vocatur, quo postea scriptum legimus: »Divinitatis ipsius,« quemadmodum ille loquitur (Idem, lib. III, pag. 101), »est caput, a quo ipsa divinitas divorum omnium ducitur,« quos scilicet stulta gentilitas perperam finxerat. Superiorem ergo Deum cum appellavit, communi Ethnicorum loquendi modo se accommodabat, nihilque inde contra assertum ab eo de uno dumtaxat Deo documentum potest jure merito concludi.

At si Elmenhorstio fidem habeas, tametsi Arnobius Marcionis, unum Deum bonum, et alterum malum absurde praedicantis, errore non teneri ostendatur, [Col. 0462C] in aliam nihilominus impietatem, sacrilegia, ut ille ait, omnia superantem lapsus est. Itane vero? Etiam, inquit Elmenhorstius. Palam enim perspicue ipse Arnobius asseverat hominem non a Deo, sed ab inferioribus nescio quibus potestatibus fuisse creatum. De animarum enimvero salute ubi disserit, haec ille totidem verbis tradidit: »Tantum est longe, ut Deus istarum auctor rerum esse credatur; ut in sacrilegae crimen impietatis incurrat, quisquis ab eo conceperit hominem esse prognatum, rem infelicem et miseram, qui esse se doleat, qui conditionem suam detestetur, et lugeat; qui nulla alia de causa sese intelligit procreatum, quam ne materiam non haberent, per quam diffunderent se mala, et essent miseri semper, quorum cruciatibus pasceretur nescio [Col. 0462D] qua vis latens et humanitati adversa crudelitas.« (Idem, lib. II, pag. 75.)

Duo autem ibi, uti ait Elmenhorstius, paris impietatis errores ab illo proferuntur. Primo etenim hominem a Deo procreatum plane penitusque pernegat. Secundo hominem tam miserae infelicisque esse conditionis, ut non alia de causa creatum se fuisse sentiat, nisi ut importuna crudelitate morbis malisque innumeris fiat obnoxius. Superiori quippe in libro de Christi miraculis disputando, similiter dixerat: »Omnia valetudinum genera, quae humana corpora sustinere nescio quae voluit importuna crudelitas, verbo solitus imperioque sanare.« (Idem, lib. I, pag. 28.) At Arnobius hoc deliramentum, inquit Elmenhorstius, [Col. 0463A] non ex sacris nostris scriptoribus, sed ab Ethnicis ac nominatim Plinio et Plutarcho delibavit, quod recte a Lactantio exagitatur. Clementem Alexandrinum eis proculdubio subjungere poterat, qui plurimos alios scriptores ethnicos, miseram hominis conditionem deplorantes, in medium, uti vidimus, protulit (Plin., lib. VII Natur. hist., prooem.; Plutarch., lib. de Fortun., pag. 927, tom. II; Lactan., lib. III, cap. 28, et de Opific., cap. 3 et 4, tom. I Apparat., lib. III, dissert. 2, cap. 18, art. 1, pag. 1137; supr., hoc cap., art. 1).

Utrum autem auctor noster his absurdis erroribus revera ductus fuerit, non minimus dubitandi locus est. Jam enimvero manifestum fecimus Arnobium disertissimis edixisse verbis, non solum mundum a [Col. 0463B] Deo conditum, sed ipsum etiam hominem ipsi acceptum referre, quod sit, quod homo dicatur, quod spiret et vivat. Cum ergo Arnobium sibi turpiter contradixisse nemini credibile fiat, nonne merito dici potest illum prioribus, quae citantur, verbis ethnicos non alio, quam ipsorummet gladio jugulare, atque ex falsis, quibus imbuti erant, oppugnare opinionibus? Docebant siquidem animas nostras divini esse generis, easque ab illo missas in hunc mundum, ubi pristinae summaeque dignitatis penitus immemores, quibuslibet calamitatibus cruciantur et obruuntur. Quis itaque sibi haud aegre persuadeat Arnobium ibi adversus Ethnicos ex falsa illorum opinione argumentari: sed alibi, sicut mox observavimus, suam explicasse sententiam, palamque asseverasse hominem [Col. 0463C] a Deo revera fuisse creatum?

Ad miseram vero hominis conditionem quod attinet, eam quoque, utpote ad peccatum nos inclinantem, deflet Apostolus. Sed haec propensio non ex Deo, sed ex primi hominis peccato profluxit. Caeterum Arnobius non vitia et peccata ibi memorat, sed aerumnas et molestias, quae etsi a primo hominis peccato emanaverint; vera tamen, ut supra ex ipsomet Arnobio ostendimus (supr., cap. 4), non sunt mala, sed bonum etiam aeternum bene utentibus creare possunt.

Rursum tamen insurgunt Elmenhorstius et Heraldus, nobisque objectant Arnobium asseruisse hominem naturali infirmitate peccare, non vero electione voluntatis. Christum enimvero bonis malisque opitulari [Col. 0463D] hunc ille probat in modum: »Hoc est proprium Dei veri, potentiaeque regalis, benignitatem suam negare nulli, nec reputare quis mereatur, aut minime; cum naturalis infirmitas peccatorem hominem faciat, non voluntatis, seu (manuscr. cod. reg. sed) indicationis electio.« (Arnob., lib. I, pag. 29.) Quibus sane verbis putat Heraldus ab illo significari hominem nec velle malum, nec eligere, sed naturali caecitate id judicare bonum, quod revera malum est. Nonne ergo Arnobius recte arguitur in hunc quorumdam veterum philosophorum errorem incidisse, quem Lactantius his verbis notavit? »Dicunt eos, qui mali videantur, non sua sponte peccare, nec mala potius eligere, sed bonorum specie lapsos, incidere [Col. 0464A] in mala, dum bonorum ac malorum discrimen ignorant.« (Lactan., lib. VI Instit., cap. 14, pag. 595.)

At utrum haec vel alia sit Arnobii nostri mens et sententia, eo dictu difficilius, quod hic locus non omnino integer est, sed magna librarii, quae passim ubique deprehenditur, inscitia corruptus ac depravatus. Nam pro seu scripsit sed, uti jam annotavimus. Verum haec lectio quibusdam ab Arnobii sensu sic abhorrere existimatur; ut in textu vocem seu propria auctoritate substituere non dubitaverint. Quidam vero haec duo verba, naturalis infirmitas, in textum intrusa et amputanda arbitrantur. Sed nullam afferunt hujusce correctionis rationem.

Nos itaque qui nihil in Auctorum textu sine manuscripti alicujus fide, aut certa omnino evidentique [Col. 0464B] probatione mutari volumus, horum, si incorrupta sint, Arnobii verborum alium omnino suspicamur esse sensum. In eorum enimvero opinionem pedibus libenter ibimus, qui probaverint nomen illud peccatorem ab Arnobio sumi, non utique ad significandum hominem, qui aliquid contra divinam agit legem, ac peccatum proprie dictum admittit, sed hominem qui naturali infirmitate ad peccatum et vitium proclivis est. Eam vero esse illius sententiam inde confici potest, quod ille, sicuti paulo antea annotavimus (supr., hoc. cap. art. 4), disertissime asseveraverit nemini vim a Deo inferri, omnes prorsus a Christo aequaliter vocari, ac liberari, neminem ab ejus indulgentia excludi, datamque omnibus liberam agendi potestatem. Quapropter errantem hominem hisce corripit verbis: [Col. 0464C] »Tu qui te verti, et vim desideras perpeti, ut id quod nolis efficias, atque arripias coactus; cur respuis assumere voluntate id, quod versus desideras, atque immutatus efficere? Nolo, inquit, et voluntatem non habeo. Quid ergo criminaris Deum, tamquam tibi desit? Opem desideras tibi ferre, cujus dona et munera non tantum asperneris, verum inania verba cognomines et jocularibus facetiis prosequaris?« (Arnob., lib. II, pag. 89.) Numquid haec illius verba sunt, qui hominem infirmae naturae suae necessitate peccare asserat? immo vero scriptoris orthodoxi hunc errorem procul omnino amandantis. Cum ergo verisimile non sit Arnobium sibi ipsi omnino adversari, objecta ab Elmenhorstio illius verba, ad illum proculdubio sensum revocanda sunt, quo hominem [Col. 0464D] ad peccatum naturali infirmitate propensum peccatorem nuncupavit.



CAPUT VIII. De summa Christi divinitate et incarnationis ejus mysterio.



ARTICULUS PRIMUS. Quam validis argumentis Arnobius supremam Christi divinitatem asserat et vindicet.

Tanta Arnobius perspicuitate et evidentia supremam filii Dei Christi domini divinitatem asserit, ut illud a nemine, nisi mente capto, vel incredibili prorsus pervicacia obcaecato possit umquam negari. Menti autem ejus quam alte infixum fuerit praecipuum [Col. 0465A] illud christianae religionis documentum, inde plane colliges, quod id nec Christianis, nec Ethnicis ipsis se umquam satis dixisse et inculcasse sibi videatur. Gentiles enimvero audacter, uti ille haud semel edixit, objiciebant deos suos non ideo christianis esse infestos, »quod omnipotentem Deum colerent, sed, quod hominem natum, crucisque supplicio interemptum, et Deum fuisse, et adhuc superesse« (Arnob., lib. I, pag. 19) crederent, ac quotidie adorarent. Neque id illis vitio tantum vertebant, sed ob hanc quoque confessionem ipsos quibuslibet suppliciis excarnificabant trucidabantque. Animum itaque nobiscum serio adverte quid Arnobius haec numquam non tabularum more vociferantibus respondeat, et confestim intelliges quam aperte et certo veram Christi [Col. 0465B] divinitatem praedicaverit. Quid enim, obsecro te, facilius promptiusque illi erat, quam respondere Christum non vere ac proprie, sed metonymice, et improprie Deum a christianis credi et appellari? Ea siquidem cuilibet obvia responsione Ethicis os penitus occlusisset. Sed tantum abest, ut eam adhibeat, quin ipsum Christum verum Deum esse inde demonstrat (Ibid., pag. 21), quod summa et innumera beneficia omnibus aequaliter hominibus contulerit: »Hoc est enim,« inquit (Ibid., pag. 29), »proprium Dei veri, potentiaeque regalis, benignitatem suam negare nulli, nec reputare quis mereatur, aut minime.« Quae autem ea sint breviter attingit, atque illud imprimis memorat, quod Christus homines ab erroribus et falsa religione ad veram traduxerit, eosque docuerit [Col. 0465C] a quo mundus, et hi ipsimet homines creati sint, ac quis post mortem status eos maneat. Tum vero continenter hanc ille elicuit conclusionem: »Ita ergo Christus non habeatur a nobis Deus? Nec qui omnium alioquin maximus potest excogitari, divinitatis afficiatur cultu, a quo jamdudum tanta, et accepimus dona viventes, et exspectamus, cum dies venerit, ampliora.« Quid ad summam Christi divinitatem asserendam expressius et luculentius proferri poterat? Gentiles persuasum habebant Christum ab ejus sectatoribus verum Deum credi, atque id illis crimini maximo vertebant. Arnobius vero iisdem ethnicis, hanc persuasionem cuilibet christiano exprobrantibus, non tantum respondet hanc reipsa esse christianorum sententiam, sed illius quoque veritatem variis [Col. 0465D] rationum momentis probat et adstruit. Quin etiam constanter asseverat Christum eo divino cultu honorandum, qui maximus excogitari potest. Palam ergo ac perspicue affirmat non tantum gentiles haud immerito credidisse veram divinitatem a christianis illi tribui, verum etiam hoc fuisse ipsorummet christianorum certum publicumque documentum, a quo nullis umquam suppliciis divelli poterant.

Sed agedum, et attende quomodo id ille repetat (Ibid., pag. 24), novoque, nec minus perspicuo dicendi modo stabiliat et confirmet: Natum, inquiebant Ethnici, hominem colitis. En sane eadem illorum rursus christianis proposita exprobratio. Quid ad eam Arnobius noster iterum respondeat, audias, [Col. 0466A] velim: »Etiamsi,« inquit, »esset id verum, locis ut in superioribus dictum est, tamen pro multis, et tam liberalibus donis, quae ab eo profecta in nobis sunt, Deus dici deberet. Cum vero Deus sit re certa, et sine ullius rei dubitationis (ita in manuscripto codice regio legitur) ambiguo, inficiaturos arbitramini nos esse, quam maxime illum a nobis coli, et praesidem nostri corporis nuncupari? Ergone, inquiet aliquis furens, iratus et percitus, Deus ille est Christus? Deus respondebimus, et interiorum potentiarum Deus: et quod magis infidos acerbissimis doloribus torqueat, rei maximae causa a summo rege missus.« Vides profecto quomodo ille bis terque repetat, et inculcet Christum non nomine tenus et appellatione, sed re certa, atque ulla absque dubitatione vel ambiguitate [Col. 0466B] verum esse Deum corporis nostri praesidem, et interiorum potentiarum, hoc est, animi nostri omniumque facultatum ejus Deum. Cui autem, amabo te, haec omnia, nisi summo Deo competunt?

Quod autem addidit: rei maximae causa a summo rege missus, his sane verbis non significat, Christum esse inferiorem, sed unum et eumdem cum Patre, summum esse Deum, persona tamen distinctum. Ea porro rei maximae causa, ob quam ab eo missus dicitur, non alia est, quam ut homines, uti diximus, ab impio idolorum cultu, et falsa gentilium religione, ad verum Dei cultum veramque religionem adductos, et morte sua a peccatis solutos salvaret. Quod quidem Ethnicis intolerabile fuisse adserit (Idem, lib. II, pag. 87, etc.,), atque ut ipse loquitur, acerbissimis doloribus [Col. 0466C] torquebat. Sed quantumvis ea publica divinitatis Christi confessione torquerentur, constanter tamen, etiam sui capitis periculo, affirmare non veretur illum summum esse Deum.

Satis vero sibi esse non putavit tam claris apertisque verbis supremam Christi divinitatem declarare, eumque ex magnis ipsius in homines beneficiis, divinaque ejus comprobasse doctrina, sed eamdem illius divinitatem ex innumeris ab ipso, et discipulis ejus editis miraculis evidentissime demonstrat.

Quae autem, quanta, quam vera, et certo certiora fuerint haec miracula, manifestum supra fecimus (sup., cap. 3, art. 1). Nec minus perspicue ostendimus quomodo illa nullo externo adminiculo, nulla nec medica, nec magica arte, sed solo verbo, aut levi [Col. 0466D] tactu, quod nulli umquam gentilium Deo, aut alii cuipiam concessum est, facta sint. Itaque postquam illa Christi discipulorumque ejus miracula Arnobius fuse enarravit, ex concessa istis ab eodem Christo ea faciendi potestate sic argumentatur: »Transcribere posse in hominem jus tuum, et quod facere solus possis, fragilissimae rei donare, et participare faciendum, supra omnia sitae est potestatis, continentisque sub se est rerum omnium causas, et rationum facultatumque naturas.« (Arnob., lib. I, pag. 31.) At cujus est, oro te, nisi solius Dei, optimi, maximi haec sita supra omnia potestas, quae sub se rerum omnium causas, et rationum facultatumque naturas contineat? Atqui Arnobius Christum Dominum ea potestate [Col. 0467A] praeditum fuisse constantissime asserit, validissimisque argumentis demonstrat. Persuasissimum ergo habuit eum verum et supremum esse Deum.

Sed audi adhuc, obsecro, quomodo illud rursum ex ipsiusmet Christi miraculis colligat, ac disertissime pronuntiet: »Nihil, ut remini,« inquit (Ibid., pag. 32.), »magicum, nihil humanum, praestigiosum, aut subdolum, nihil fraudis delituit in Christo. Derideatis licet ex more, atque in lasciviam dissolvamini cachinnorum, Deus ille sublimis fuit, Deus radice ab intima, Deus ab incognitis regnis, et ab omnium principe sospitator est missus, quem neque sol ipse, neque ulla, si sentiunt, sidera, non rectores, non principes mundi, non denique dii magni, aut qui fingentes se deos, genus omne mortalium territant, unde, [Col. 0467B] aut qui fuerit, potuerunt noscere vel suspicari.« Audisti sane quomodo ex miraculis, a Christo divina prorsus virtute factis, recte colligat illum Deum fuisse supremum, vel, ut ille ait, sublimem, non externa aliqua denominatione, vel specie, sed ab intima radice, hoc est, natura sua Deum, tantaeque celsitatis et excellentiae; ut nulla terrena creatura, neque ficti ab ethnicis dii illam capere, et illius originem nosse umquam valucrint. Quis autem nisi de summa Christi divinitate omnino persuasus, ita aliquando locutus et argumentatus est?

Tanti autem momenti esse duxit summam Christi divinitatem Ethnicis praedicare, eorumque et auribus et animis inculcare; ut id numquam satis se dixisse sibi videretur. Quapropter ille alibi gentiles hunc adhuc [Col. 0467C] in modum affatur: »Christus vobis invitis, Deus, Deus, inquam, Christus; hoc enim saepe dicendum est, ut infidelium dissiliat et disrumpatur auditus, Dei principis jussione loquens, sub hominis forma.« (Arnob., lib. II, pag. 85.)

Verum, inquiet aliquis, ibi Christus ab Arnobio non primus et supremus, sed secundus tantum, et minor Deus appellatur. Quid enim aliud haec ejus verba significant, Dei principis jussione loquens? Quisnam ille Deus princeps, cujus jussione Christus loquitur? Is proculdubio Deus pater et summus est, qui ideo princeps vocatur. Cujus autem princeps est, nisi Christi, qui ei, ut loquatur, jubet, et cui jubenti Christus obtemperat? Christus ergo Deus illo jubente minor eique inferior Deus est, ac proinde non proprie, [Col. 0467D] et natura sua, sed improprie, et dumtaxat nomine Deus. Neque solum Deus princeps, sed saepe etiam ab eo nuncupatur Deus primus, et summus, ac pater: »Satis est nobis,« inquit, »Deus primus, Deus, inquam, primus, pater rerum ac dominus, constitutor moderatorque cunctorum, in hoc omne quod colendum est, colimus; quod adorari convenit, adoramus; quod obsequium venerationis exposcit, venerationibus promeremur.« (Ibid., lib. I, pag. 13, 18 et 19; lib. II, pag. 43 et 68; lib. III, pag. 101 et seq.) Nonne ergo hunc tantum Arnobius summum Deum, Christum vero minorem Deum agnovit et credidit?

Sed nihil plane ab illius mente magis alienum, [Col. 0468A] magisque abhorrens. Nam haec si fuisset illius opinio, eam, sicut jam animadvertimus, clare explicatam facile Ethnicis persuasisset, nec tot expertus fuisset tam pertinaciter sibi refragantes. Contra vero ille totis animi sermonisque sui nervis declarat, asserit, docet, repetit, probat, inculcat, demonstrat Christum verum et summum esse Deum, divinae infinitaeque potestatis, ac proinde etiam naturae. Quia vero passim ubique contra gentilium errorem asseverat, probatque unum dumtaxat esse Deum, nec plures esse posse, inde evidentissime colligitur nihil ejus menti infixum altius, quam Christum esse unum et eumdem cum aeterno Patre suo Deum.

Cur ergo, inquies, hunc ipsius Patrem et primum et principem Deum appellat? Respondemus ita ab [Col. 0468B] eo aliquando nuncupari, ubi sese vulgari accommodat sermoni gentilium, qui suos omnes deos, sive majores, sive minores olim non fuisse, ac certo quodam tempore natos fatebantur. Quo quidem posito, arguit Arnobius hosce deos, si tales essent quales illi putabant, a Deo principe id accepisse, quod nati sint, quod vitam egerint, quod suam, si quae esse potuisset, divinitatem habeant, et immortalitatem. Unde ille merito contra eosdem Ethnicos concludit, hos falsos et commentitios esse deos, ipsumque primum, et principem, atque idcirco supremum et unicum esse, dicique posse Deum. Nam post objecta sibi verba continenter adjecit: »Cum divinitatis ipsius teneamus caput, a quo ipsa divinitas divorum omnium, quicumque sunt, dicitur . . . . . quicumque hi [Col. 0468C] dii sunt, quos esse nobis proponitis, si sint progenies regia, principali oriuntur a capite . . . . . et hoc quidem a nobis fuerit ita prolatum, si modo liquet et constat praeter ipsum regem et principem, esse alia etiamnum capita, quae digesta et separata per numerum, velut quemdam populum plebeiae multitudinis faciant.« (Ibid., lib. III, pag. 101.)

Prius vero dixerat: »Cum dii omnes, vel quicumque sunt veri, vel qui esse rumore atque opinione dicuntur immortales et perpetui, ejus voluntate sint, et beneficii munere; qui fieri potis est, ut alii praestare id quod ipsi sunt, valeant, cum alienum id habeant, et majori ex potentia commodatum?« (Ibid., lib. II, pag. 87.)

Quis autem jam non videat ideo Deum principem, [Col. 0468D] et primum ab Arnobio vocari, quia ad Ethnicorum de diis suis respiciebat opinionem; qua etiam posita, hos falsos, et illum solum verum Deum esse conficit ac demonstrat? Is quippe tantum verus Deus esse potest, qui ingenitus et aeternus, nullum habet principium.

Nihil ergo haec contra divini Verbi et Christi Domini faciunt divinitatem, quam certe ab Arnobio ipsa luce clarius et evidentius assertam vidimus. Deinde vero, quid Arnobium prohibuit, quominus animum ad ipsummet Verbum et Filium Dei attendendo, dixerit aeternum Patrem esse primum, et principem Deum, qui quidem quia hunc Filium suum ab aeterno genuit, idcirco primus, princeps, et divinitatis fons et origo recte appellatur?

[Col. 0469A] Urgebis; Christus ab Arnobio dicitur, Dei principis jussione loquens. Ergo ei subjectus, illoque minor est. Sed si advertas ibidem ab Arnobio continenter subjungi, sub hominis forma, nihil hac argumentatione levius esse agnosces. Quis enim diffitetur Christum, quatenus homo est, Deo Patri esse subditum, ejusque obtemperare voluntati?



ARTICULUS II. Quam luculenter Arnobius docuerit Christum tam verum Deum fuisse, quam hominem.

Non patitur Arnobius sibi ab Ethnicis objici Christum dici non posse Deum (Arnob., lib. I, pag. 21 et seqq.), utpote qui natus, crucis supplicio vitam finivit. Nam praeterquam quod ipsi Ethnici natos homines, [Col. 0469B] mortuos, et suppliciis affectos deos esse garriebant, certe divina Christi doctrina, et miracula ab illo, uti diximus, vivente, moriente, et mortuo edita, manifestissime demonstrarunt illum tam verum Deum fuisse quam hominem, et utriusque divinae et humanae naturae participem. Quid autem mirum, si ille, accepta humana natura, sive humano corpore, quod exigua, ut ait Arnobius (Ibid., lib. I, pag. 32), pars ejus erat, assumpto, humanam vitam, sicut caeteri homines, egerit et amiserit? Sed praestat ipsummet Arnobium audire, ut intelligas quam recte ac perspicue humanam divinamque Christi naturam, et sanctissimum illius, ut jam loqui solent theologi, incarnationis mysterium explicet.

Rogantibus enimvero Ethnicis: Si Deus fuit Christus, [Col. 0469C] cur sub hominis forma visus est, et more interemptus humano, sic ille respondet: »An aliter potuit invisibilis illa vis, et habens nullam substantiam corporalem, inferre et commodare se mundo, conciliis interesse mortalium, quam ut aliquod tegmen materiae solidioris assumeret, quod oculorum susciperet injectum, et ubi se figere inertissime posset contemplationis obtutus? Quis est enim mortalium, qui quiret eum videre, quis cernere, si talem voluisset inferre se terris, qualis ei primigenia natura est, et qualem se ipse in sua esse voluit vel qualitate, vel numine. Assumpsit igitur hominis formam, et sub nostri generis similitudine potentiam suam clausit; ut et videri posset, et conspici, verba faceret, et doceret, atque omnes exsequeretur res eas, propter [Col. 0469D] quas in mundum venerat, faciendas, summi regis imperio et dispositione servatis.« (Ibid., pag. 37.) Potuitne suprema Christi divinitas, illiusque cum humana natura conjunctio clarioribus verbis enuntiari? Quis umquam post Nicaenum, et alia generalia concilia, utramque illius naturam dilucidiori oratione exposuit? At vero ibi ille non suam tantum, sed communem omnium suae aetatis christianorum patefacit sententiam. Quis ergo negare, aut in dubium jure aliquo vocare audeat utrum illi, ante ejusdem concilii Nicaeni tempora, id crediderint, quod in eo concilio et aliis postea de Christi divinitate et assumpta ab ipso humana natura statutum est?

Age vero, eique quo pacto Christi divinitati mors [Col. 0470A] nequaquam offecerit, enarranti, adhuc, si lubet, auscultemus. Objiciebant Ethnici: More est hominis interemptus. Quid ad haec Arnobius noster? »Non ipse,« inquit (Ibid.), »neque enim cadere divinas in res potest mortis occasus; nec interitionis dissolutione labi id, quod est unum et simplex, nec ullarum partium congregatione compactum. Quis est ergo visus in patibulo pendere? Quis mortuus est? Homo quem induerat, et secum ipse portabat.« Tum deinde ostendit illud fidem apud Ethnicos mereri, qui credebant, vatibus et Sibyllis morientibus, illum non mori, cujus afflatu oracula fudisse videbantur. Quibus explicatis, eosdem Ethnicos hisce verbis alloquitur: »Mors illa, quam dicitis, assumpti hominis fuit, non ipsius: gestaminis, non gestantis: quam [Col. 0470B] nec ipsam perpeti succubuisset, tanta si non agenda res esset, et inexplicabilis ratio fati clausis patefacienda mysteriis.« (Ibid., pag. 38.) Quis autem vel primoribus, ut aiunt, labris theologorum, et antiquorum Ecclesiae patrum scripta gustavit, et nesciat eos simili plane modo haereticis eadem postea objicientibus respondisse? Infinita quidem possent illorum proferri testimonia. Sed quia plura, a Theodoreto, et Gelasio citata (Theodor., ad calc. lib. III Dial. Impassib.; Gelas., Dial. de duab. natur.), atque ab aliis compluribus tradita, nemini ignota sunt; iis praetermissis, haec tantum referemus Ambrosii verba, quae in Leonis magni epistola, et concilii Chalcedonensis actis recitata et transcripta habentur: »Quod lectum est,« ait eximius ille vir (Ambros., lib. II, de [Col. 0470C] Fide, cap. 5, § 58, pag. 481), »Dominum majestatis crucifixum esse, non quasi in majestate sua crucifixum putemus: sed quia idem Deus, idem homo, per divinitatem Deus, per susceptionem carnis homo, Jesus Christus Dominus majestatis dicitur crucifixus; quia consors utriusque naturae, id est, humanae atque divinae, in natura hominis subiit passionem; ut indiscrete et dominus majestatis dicatur esse, qui passus est, et filius hominis, sicut scriptum est, qui descendit de coelo.« Videsis quae in hunc Ambrosii locum annotavimus, et ibi citata a nobis chalcedonensis concilii acta, et Augustini primum de Trinitate librum.

Porro autem Arnobius noster docet Christo, qui tot miracula ediderat, violentas manus, si mori noluisset, [Col. 0470D] a nemine umquam potuisse inferri, sed eum sua sponte et voluntate mortuum. »Vides,« inquit, »si nollet inferri sibi a quoquam manus, summa illi fuisset contentione nitendum, ut hostes ab se suos vel potestate inversa prohiberet? Qui coecis restituerat lumina, is efficere si deberet, non poterat caecos? . . . . . manus in se porrigi ab immanibus passus est.« (Arnob., lib. I, pag. 38.) Mortuus est itaque, quia, ut adhuc loquitur auctor noster: »Virtutum omnium dominus, atque ipsius mortis exstinctor, hominem suum permisit occidi.« (Ibid., pag. 41.) Quibus ille verbis significat Christum secundum humanam tantum naturam, quando voluit, occisum; ita tamen ut moriendo divinam suam naturam novis [Col. 0471A] ac penitus stupendis miraculis ostenderit. »Exutus corpore,« inquit (Ibid., pag. 32), »quod in exigua sui circumferebat parte, postquam videri se passus est, cujus esset magnitudinis sciri, novitate rerum exterrita universa mundi sunt elementa turbata: tellus mota contremuit, mare funditus refusum est, aer globis involutus est tenebrarum, igneus orbis solis tepefacto ardore diriguit.« Talpa sane caecior, aut inflexibilis obstinationis homo is sit oportet, qui non videat, et fateatur utramque ab Arnobio divinam humanamque Christi naturam recte distingui, et unicuique quod suum est, bene penitus attribui et explicari.

At, inquies, quid sibi ille vult, cum dicit in Christo fuisse simulatum hominem? Ait quippe: »Rex summus [Col. 0471B] ea, quae in mundo facienda decreverat, sine homine simulato non quibat efficere.« (Ibid., pag. 37.) Numquid putavit veram non esse humanam Christi naturam, sed fictam et simulatam? Nonne tota via cum his aberravit haereticis, qui Christum non verum hominem, sed hominis, ut aiebant, phantasma, et hominem phantasticum fuisse stulte asseruerunt? Minime gentium. Nam ex iis, quae ab ipso de Christi vita et morte tradita memoravimus, luce meridiana clarius probatur eum certo certius credidisse veram a Christo assumptam fuisse humanam naturam, verumque humanum corpus. Quamobrem iis vocibus, homine simulato, idem significat, ac si dixisset homine expresso et exhibito, ita ut quem exprimebat et exhibebat, verus esset homo. Negare [Col. 0471C] tamen non possumus ibi Arnobium improprie minusque accurate loqui. Sed quis Aristarchus non satis castigatum hujusmodi loquendi modum homini facile non condonabit, qui saepe saepius verbis utitur barbaris et obsoletis, nec pure et emendate loquitur?



ARTICULUS III. Cur Christus homo factus sit, cur tam sero, nec longe antea; quid de hominibus ante ipsius ortum mortuis, actum fuerit, ubi de hominibus giganteo corpore, et stentoreis infantium vagitibus.

Cur Christus homo factus sit, si ab Arnobio postules, hanc tibi reddet rationem: quia »Ab religionibus nos falsis religionem traduxit ad veram; ab signis inertibus, atque ex vilissimo formatis luto, ad sidera sublevavit et coelum, et cum domino rerum Deo, supplicationum [Col. 0471D] fecit verba atque orationum colloquia miscere.« (Arnob., lib. I, pag. 22.) Quamobrem haec de seipso non sine grati omnino animi testificatione palam praedicat: »Nunc doctore tanto in vias veritatis inductus, omnia ista quae sint, scio: digna de dignis sentio, contumeliam nomini nullam facio divino; et quid cuique debeatur vel personae, vel capiti, inconfusis gradibus, atque auctoritatibus tribuo.« (Ibid.) Verum gentiles, quibus nihil antiquius, quam optima quaeque diris errorum suorum inficere venenis, inde sacratissimum incarnationis Christi mysterium vellicare conabantur. Christianis siquidem objiciebant (Ibid., lib. II, pag. 96), si res ita se habeat, nullam dari posse rationem cur Christus a [Col. 0472A] Deo Patre post tot hominum aetates et saecula ad nos missus fuerit, aut quid priora, ante illius ortum, saecula meruerint, aut quid de priscorum, vetustissimorumque mortalium animabus actum sit (Ibid., pag. 87). At idem prorsus argumentum, contra christianos a Porphyrio, aliisque Ethnicis postea refricatum, Episcopus Deogratias cognominatus, Augustino solvendum sic proposuit: »Quid egerunt tot saeculorum homines ante Christum . . . . . Quid actum de tam innumeris animis, qui omnino in culpa nulla sunt: siquidem is, cui credi posset, nondum adventum suum hominibus commodarat?« (Augustin. epist. 102, pag. 276.) Vides proculdubio hos eodem plane modo pugnare adversus dominicae incarnationis mysterium, totiusque christianae religionis veritatem.

[Col. 0472B] Sed audi etiam quomodo Arnobius, ac postea Augustinus hanc argumentationem plane infirment et diluant. Primum enim Ethnici objicientes nullam posse afferri rationem cur Christus post tot saecula homo factus sit, suo se gladio jugulabant. Nullam quippe et ipsi, ait auctor noster (Arnob. lib., II, 96), rationem dare poterant non solum cur hyems, aestas, autumnus, pluvia, et alia hujuscemodi non eo, quo oportet, opportuno tempore saepe saepius accidant; sed potissimum cur Hercules, Aesculapius, et alii, quos ad hominum utilitatem natos esse credebant, in mundum tam sero prodierint. Eumdem plane in modum Augustinus illos ex mysteriorum, ab iis institutorum, prima origine, quod eodem recidit, acriter refellit: »Ipsi,« inquit (Augustin., loc. cit.), [Col. 0472C] »dicant utrum profuerint hominibus deorum suorum sacra, quae constat certis temporibus instituta? Quae si negant aliquid profuisse ad animarum salutem, nobiscum ea destruunt, et inania esse confitentur . . . . . Si vero ea defendunt, et sapienter atque utiliter asserunt instituta, quaero quid actum sit de his, qui antequam haec instituta essent, morte obierant; hac enim utique salute atque utilitate fraudati sunt. Si autem potuerunt alio modo purgari, cur non idem modus perseveravit in posteros? Quid opus erat instituere novitias consecrationes, quae antiquitus non fuerunt?«

Respondere autem non poterant nullam horum posse dari rationem. Eo enim ipso aliquam de sero Christi adventu a christianis non sine injuria exigere [Col. 0472D] convincebantur. Si quam vero proferant, eamdem et christiani proferent. Hinc Arnobius noster: »Rationem,« ait (Arnob., loc. cit.), »aliquam fuisse dicetis. Ratio ergo et hic fuit, cur non nuper, sed hodie sospitator nostri generis adveniret.« Augustinus vero: »Cur hanc quaestionem christianae religioni ingerunt, in quam nobis ipsi pro diis suis aut respondere non possunt, aut si possunt, in eo ipso sibi etiam pro religione nostra respondent?« (August., loc. cit.) Fateri igitur debebant fas non esse homini scrutari consilia Dei, qui noverat temporis quo humano generi subvenire debuit opportunitatem (Arnob., ibid.). Simili quoque responso Augustinus huic quaestioni satisfacit: »Cum non fortuito labi, [Col. 0473A] sed divina providentia tempora ordinari fateantur, quid cuique tempori aptum et opportunum sit, humanum consilium praetergreditur, et illinc dispertitur, unde ipsa providentia rebus consulit.« (August., ibid. p. 277.) Huc etiam accedat Ambrosius, qui in quodam sermone in haec psalmi centisimi decimi octavi verba: Tempus faciendi, Domine, similiter dixerat: »Non jubendi, sed faciendi, quia non legatus, neque nuntius, sed Dominus salvaturus erat populum suum. Et ille quidem tempus sciebat, et non differebat, sed nos nesciebamus quo melius tempore subveniret.« (Ambros., serm. 16, in psal. CXVIII, V\ 126, pag. 1181.)

Pergit Arnobius, et aliam cur Christus antea in mundum non venerit, profert rationem his expressam [Col. 0473B] verbis. »Potest fieri, ut tum demum emiserit Christum Dominus omnipotens, postquam gens hominum fractior, et infirmior coepit esse nostra natura.« (Arnob., lib. II, pag. 97.) Arnobio nostro suffragatur adhuc Ambrosius, qui ubi de benedictione patriarchae Joseph sermonem fecit, haec citat Geneseos verba: Amabat eum Jacob, quia filius senectutis erat illi; ac continenter adjicit: »Quod etiam ad Christum refertur. Senescenti enim mundo, et jam occidenti illucescens Dei filius, per Mariae Virginis partum serus advenit, quasi filius senectutis, secundum sacramentum suscepit corpus, qui erat ante saecula semper apud Patrem.« (Ambros., lib. de Benedict. Patriarch., cap. 11, § 48, pag. 527.)

Negare autem Ethnici non poterant, ait Arnobius, [Col. 0473C] variam pro diversitate temporum fuisse hominum conditionem, aliamque priscorum, quam recentiorum figuram, et majores illorum, quam istorum vires (Arnob., lib. II, pag. 97). Traditum siquidem scriptis habebant fuisse olim semideos, et heroas immani, sive giganteo corpore, et infantes stentoreos edidisse vagitus, eorumque ossa tantae magnitudinis variis in regionibus eruta, ut humana esse vix crederentur. De his ossibus praeter Herodotum, Plinium, et Solinum, haec A. Gellius, quae ad Auctoris nostri propositum faciunt, litteris consignavit: »Herodotus, homo fabulator, in primo historiarum inventum esse sub terra scripsit Oresti corpus cubita longitudinis habens septem, quae faciunt pedes duodecim et quadrantem, nisi si, ut Homerus opinatus est, vastiora [Col. 0473D] prolixioraque fuerint corpora hominum antiquorum; et nunc quasi jam mundo senescente, rerum atque hominum decrementa sunt.« (Herodot., lib. I, § 68, pag. 27; Plin., lib. VII Hist. natur., cap. 16, pag. 35; Solin., cap. 10, pag. 236; A. Gellius, lib. III, cap. 1, pag. 9.) Frequens autem est ea Homeri in Iliade conquestio, quae a Plinio et Juvenale adhuc notatur (Plin., loco citato; Juven., satir. 15, vers. 69.)

In manuscripto autem codice regio pro stentoreos vagitus, legitur centenarios, sed solita haud dubie incuria librarii, qui quidem quid stentorei vagitus, et alia plura significarent, penitus ignorabat. Stentorei autem vagitus ideo dicuntur, quia Stentor ab [Col. 0474A] Homero fingitur tam validam habuisse vocem, ut quinquaginta hominum clamorem adaequaret (Homer., Iliad., 5, ante fin.). Quam sane ob causam alicubi Juvenalis cecinit:

Tu, miser, exclamas, ut Stentora vincere possis. (Juven., satir. 13, vers. 22.)
Et haec quidem idcirco annotamus, ut ab omnibus intelligatur quo jure Arnobius dixerit imminutas, fatentibus Ethnicis, hominum vires, ac Christum eo forsitan tempore hominem factum, quo fractior et infirmior fuit humana natura, magisque ejus auxilio indigebat.

Porro autem aliam ille insuper reddit rationem, cur Christus non prius hominem induerit; quia nimirum [Col. 0474B] ille eo ipso tempore hunc in mundum venit, quod constitutum fuerat incommutabili decreto Dei, cui, utpote aeterno, nihil praematurum aut tardum dici potest. Nullum quippe tempus habet series, sicuti loquitur (Arnob., lib. II, pag. 97), et continuatio immoderata, id est, sine modo, ac sine initio et fine, saeculorum.

Tunc itaque Christus in mundum missus est, quando Deus eum hominem fieri debere judicavit: »Nihil namque, Deum,« ut ait adhuc Arnobius (Ibid.), »cogebat necessarias temporum non exspectare mensuras.« Nonne vero eadem fuit Augustini sententia, quam ille his explicuit verbis: »Quod dixi tunc voluisse hominibus apparere Christum, et apud eos praedicari doctrinam suam, quando sciebat, [Col. 0474C] et ubi sciebat esse, qui in eum fuerant credituri; potest etiam sic dici tunc voluisse homines apparere Christum, et apud eos praedicari doctrinam suam, quando sciebat, et ubi sciebat esse, qui electi fuerant in ipso ante mundi constitutionem.« (Augustin., Epist. 102, pag. 278, et lib. de Praedest. sanct., cap. 9, pag. 803.)

Quod autem ad homines ante Christum mortuos spectat, Arnobius breviter respondet: »Quid si priscis aliter subveniri, aliter debuit posterioribus consuli.« (Arnob., loc. cit.) Sed quod ille explicare aut noluit, aut fortasse omni christiana doctrina nondum plane informatus, non potuit, hoc enucleatius et uberius a theologis, atque imprimis Augustino [Col. 0474D] in citata a nobis epistola explanatur. Ibi vero haec praeter alia plura scripsit: »Ab exordio generis humani, quicumque in eum (Christum), crediderunt, eumque utcumque intellexerunt, et secundum ejus praecepta pie et juste vixerunt, quandolibet et ubilibet fuerint, per eum proculdubio salvi facti sunt. Sicut enim nos in eum credimus, et apud Patrem manentem, et qui in carne jam venerit: sic credebant in eum antiqui et apud Patrem manentem, et in carne venturum.« (Augustin., Epist. 102, pag. 277.) Alias porro rationes qui desiderabit, adeat theologos in lib. III. Sentent., ditinct. I, atque in D. Thomam 1, 2, quaest. 98, art. 6 et 3 part., quaest. 2, art. 5 et 6; Petavium, tom. IV, [Col. 0475A] Theolog. dogmat., cap. 17, pag. 198 et seqq., et citatos ab eis antiquos Ecclesiae Patres.



CAPUT IX. De hominis Anima.



ARTICULUS PRIMUS. Quas Arnobius falsas veterum, de humanae animae natura, origine et immortalitate opiniones recenseat, ac utrum eas recte refellat.

Mirum dubio procul quibusdam videtur, qua Arnobius ratione tam diserte asseverat Christum docuisse, »quid hominis anima; advolaritne ad nos sponte, an cum ipsis sata sit, et procreata visceribus; [Col. 0475B] mortis particeps degat, an immortalitatis perpetuitate donata sit.« (Arnob., lib. I, pag. 22.) Non enim ausus sit tam asseveranter affirmare haec Christum docuisse; nisi ea quae ab illo de animae origine, natura et immortalitate nobis tradita sunt, legerit aut noverit. At haec, inquient, si legit, aut novit, cur ad varios de eadem anima errorum scopulos offendisse arguitur? Sed utrum ille jure vel injuria corripiatur, priusquam excutiamus, juvat ex Hieronymo observare, quae olim fuerint de animarum origine sententiae et errores. Ab illo autem in sua ad Augustinum epistola his verbis recensentur: »Super animae statu memini vestrae quaestiunculae, immo maximae ecclesiasticae quaestionis. Utrum lapsa de coelo sit, ut Pythagoras philosophus, omnesque Platonici et Origines putant; an a propria [Col. 0475C] Dei substantia, ut Stoici, Manichaeus, et Hispana Priscilliani haeresis suspicantur; an in thesauro habeantur Dei olim conditae, ut quidam ecclesiastici stulta persuasione confidunt; an quotidie a Deo fiant, et mittantur in corpora, secundum illud quod in Evangelio scriptum est; Pater meus usquemodo operatur, et ego operor; an certe ex traduce, ut Tertullianus, Appollinaris, et maxima pars Occidentalium autumant; ut quomodo corpus ex corpore, sic anima nascatur ex anima, et simili cum brutis animantibus conditione subsistat?« (Hieronym Epist. 165, p. 582.) Et haec quidem ideo retulimus, quia non inutilem his, quae dicenda sunt, facem praeferent.

[Col. 0475D] Narrat autem Arnobius triplicem olim fuisse veterum philosophorum de animarum conditione opinionem: »Hic enim,« verba illius sunt (Arnob., lib. II, pag. 82.), »retur et esse perpetuas, et superesse mortalium functioni: superesse ille non credit, sed cum ipsis corporibus interire. Alterius vero sententia est nihil eas continuo perpeti, sed post hominem positum aliquid eis ad vitam dari, mortalitatis deinde in jura succedere.« A nobis vero alibi annotatum varias de anima eorumdem philosophorum opiniones a Cicerone, Justino martyre, Tertulliano, Ambrosio et Augustino enodatius exponi (tom. I Apparat., lib. II, dissert. 2, cap. 7, § 29, pag. 436; Justin., cohort., pag. 8, et alii loc. cit. Apparat.). Quapropter nihil [Col. 0476A] his aliud adjiciemus, quam ea, quae ab Oratore latino scriptis consignata, ad explicandam confirmandamque Auctoris nostri sententiam magis conducunt. In primo itaque Tusculanarum quaestionum libro haec habet: »Sunt qui discessum animi a corpore putent esse mortem. Sunt qui nullum censeant fieri discessum, sed una animum et corpus occidere, animumque cum corpore extingui; qui discedere animum censent, alii statim dissipari, alii diu permanere, alii semper.« (Cicer., lib. I Tuscul., pag. 118, lin. 4.) Tum deinde singulas philosophorum de animi natura opiniones explicat. Posteaquam vero Platonis, Socratis et Catonis de animae immortalitate sententias retulit, his ait contradixisse Epicureos, atque imprimis Dicaearchum, qui docuit animos [Col. 0476B] esse mortales: »Stoici autem,« pergit ille (Ibid., pag. 127), »usuram nobis largiuntur tamquam coturnicibus. Diu mansuros aiunt animos, semper, negant.« Quis vero non videt easdem a Cicerone, et jam citato Hieronymo, atque ab Arnobio nostro, in medium proferri philosophorum de anima opiniones, atque ab illis indicari qui eorum auctores defensoresque fuerint.

Absurdam vero Epicuri sectatorumque ejus opinationem his Arnobius noster refellit rationum momentis: »Si animae lethi adeant januas, Epicuri ut sententia definitur, nec sic causa est competens, cur expeti philosophia debeat; etiamsi verum est purgari hac animas, atque ab omni puras vitiositate praestari. Nam si communiter obeunt, et in ipsis corporibus sensus eis deperit, extinguiturque [Col. 0476C] vitulis, non tantum est erroris maximi, verum stolidae caecitatis fraenare ingenitos appetitus, cohibere in angustiis vitam, nihil indulgere naturae, non quod cupidines jusserint atque instigaverint facere; cum nulla te praemia tanti laboris expectent, cum dies mortis advenerit, et corporalibus fueris vinculis exsolutus.« (Arnob., lib. II, p. 64 et 65.) Talem porro fuisse Epicuri de anima mortali assertionem liquet ex Laertio (Laert., lib. X, de Vita et dogm. Epicuri, § 63 et seq.) et Lucretio, cujus Arnobius imitatus est loquendi modum hoc in carmine adhibitum:

Haud igitur lethi praeclusa est janua menti. (Lucret., lib. III, vers. 829.)

Quam valida autem argumentatione Arnobius refellat [Col. 0476D] hunc impium errorem, nemo adeo caecus est qui non videat. Et certe quis nescit eam tanti esse momenti ac ponderis, ut ab ipsomet Paulo Apostolo tota his paucioribus verbis comprehendatur: »Quid mihi prodest, si mortui non resurgunt? manducemus, et bibamus; cras enim moriemur.« (Epist. I ad Corinth., XV. 32.)

Alius de anima error, uti jam ex Hieronymo vidimus, erat eas esse ex propria Dei substantia, vel Dei partem, ut bene Augustinus admonet, vel divinas, vel etiam Deum, sicuti ex his Tullii verbis discimus: »Animus qui, ut ego dico, divinus; ut Euripides audet dicere, Deus est.« (Augustin., Epist. 166, pag. 584; Cicer., lib. I Tuscul., pag. 125.) [Col. 0477A] Falsam itaque hanc opinionem haud dubie notavit Arnobius, ubi negat animas Regis maximi esse filias. (Arnob., lib. II, pag. 68 et seqq.) Eam autem hoc argumento convellit: »Quod si essent, ut fama est, dominicae prolis et potestatis animae generatio principalis, nihil eis ad perfectionem defuisset virtute perfectissima procreatis. Unum omnes intellectum habuissent, unumque consensum, aulam semper incolerent regiam, nec praetermissis beatitudinis sedibus, in quibus augustissimas noverant retinebantque doctrinas, imprudenter appeterent terrena haec loca, tenebrosis ut corporibus involutae, inter pituitas et sanguinem degerent, inter stercoris hos utres, et saccati obscaenissimas serias.« Nonne vero Augustinus simili argumentandi ratione Manichaeos, qui [Col. 0477B] animam partem Dei esse garriebant, aperte obterit ac prosternit. Haec autem illius sunt ad Hieronymum de anima scribentis verba: »Non est pars Dei anima. Si enim hoc esset, omnimodo incommutabilis atque incorruptibilis esset. Quod si esset, nec deficeret in deterius, nec proficeret in melius; nec aliquid in semetipsa vel inciperet habere, quod non habebat, vel desineret habere, quod habebat, quantum ad ejus ipsius affectiones pertinet. Quam vero aliter se habeat, non opus est extrinsecus testimonio: quisquis seipsum advertit, cognoscit.« (Augustin., epist. 166, pag. 584.)

Maximae etiam temeritatis eos auctor noster redarguit, qui docebant animas esse genitas a Deo, et huc ab illo missas, ut quae divinae ac penitus incorporeae [Col. 0477C] naturae sunt, in humana corpora detrudantur (Arnob., lib. II, pag. 53). Hanc vero opinionem iisdem fere ac praecedentem rationibus refutare nititur. Nulli siquidem, ait (Ibid., pag. 70 et seqq.), credibile fiet, animas illas a Deo in mundum transmitti, ut ex feminis ortae, omnibus, quae ab ipso uberrime exponuntur, infantiae atque aliarum postea aetatum miseriis, aerumnis, calamitatibus, casibus, damnis, incommodis, pravis animi affectibus, vitiis, peccatis, sceleribus, flagitiis, maleficiis, aliisque malis sint obnoxiae.

Neque vult sibi responderi illas sua voluntate, non Dei jussu huc venisse. (Ibid., pag. 73 et seqq.) Nam si res ita sit, omnipotens Deus praevidit, nec sicut poterat, prohibuit, ne illae primi numinis soboles, [Col. 0477D] in tot tantaque laberentur crimina, et flagitia, neque tot tantaque damna, adversa, ac detrimenta paterentur. At sane quisquis, cum potest, mala non impedit, sed permittit, eorum causa est. Impium vero dictu Deum sapientissimum et benignissimum tot tantorumque malorum esse causam, eoque sicuti poterat, non prohibente, animas prius felices, et omnis humanae contagionis expertes, ad miseram et ad omne sceleris genus proclivem hominum conditionem mitti ac redigi. Nonne Deus perfecta omnia facit, et integritatis suae, sicut ait Arnobius, conservantia mansiones (ms. cod.) mensiones, seu dimensiones, sicuti ex Cicerone probatur? (Cicer. lib. Orat., pag. 268.) Nec semel quidem, nec quasi per transennam [Col. 0478A] id ille dixit; sed eamdem probationem aliis tamen verbis fuse repetit et inculcat. (Arnob., lib. II, pag. 76 et seqq.)

At nonnulli hanc argumentationem censent eorum esse, qui hominem a Deo creatum negabant. Sed id certe ut rite ac prudenter annotarent, nobis ostendere debebant, quomodo Arnobius ea argumentatione, sicut illi impii erroris defensores, abutatur. Nam si ibi ille eorum tantum qui animas hominum et divinas, et dominicae, uti loquitur prolis, seu Dei filias esse garriebant, errorem voluit refellere, non male forsitan illos, sicuti Augustinus, his rationibus impugnavit. Nihil enim, nisi perfectissimum, a Deo proficisci potest. Verum quia ibi hoc ipso argumento probandum in se suscepisse videtur, animas nostras [Col. 0478B] non ab omnipotente Deo, sed ab aliis quibusdam potestatibus procreari, non minus procul dubio vitiosa est haec illius probatio, quam falsa sententia. Utrum autem ita de animae origine revera senserit, articulo sequenti investigabimus.

Gravioribus porro rationum momentis ipse et hunc concutit errorem, quo animae nostrae tradebantur generis esse divini (Ibid., pag. 56 et seqq.); et alium, quo iidem haud dubie philosophi garriebant eas diu ante corpus existentes, in hunc mundum omnibus scientiis, disciplinis, et artibus plenissime instructas advolasse; atque adeo hominis scientiam, uti somniabat Plato, nihil esse aliud nisi priorum recordationem (Plato, in Phaedon., tom. I, pag. 72 et seqq.; in Menon., tom. II, pag. 81 et seqq.; Cicer., [Col. 0478C] lib. I, Tuscul., pag. 124). Animae etenim humanae si essent divinae, et omnia olim cognovissent, nulla esse posset inter hominos ulla de re dissensio. Atqui hoc falsissimum esse quis mentis suae compos umquam negabit?

Plato tamen hanc quantumvis absurdam opinionem, atque ut putat Lactantius, ex poetarum figmentis haustam, confirmare sicuti Cicero etiam observat, nititur exemplo pusionis, qui de geometrica dimensione interrogatus, sic respondet, quasi sine magistro geometriam didicerit (Plato, in Menon., tom. II, pag. 82 et seqq.; Cicer., lib. I Tuscul., quaest., pag. 124, lin. 24). Verum illud opinionis commentum alio simili, sed longe efficaciori exemplo ab Arnobio nostro destruitur. Sit, inquit (Arnob., lib. II, [Col. 0478D] pag. 57 et seqq.), puer aliquis in secretissimo loco, et ab hominum omnium habitatione remotissimo natus, ac perpetuo in silentio, sine ulla veste, unoque tantum cibo, et aqua sola ad tricesimum vel quadragesimum aetatis suae annum educatus ac nutritus. Prodeat deinde in hominum coetum, atque interrogetur de patre suo, de sua educatione et domo, de variis vestium ciborumque generibus, de Sole, luna, terra, de geometria, sicuti Platonis pusio, aut alia qualibet disciplina, nonne ille ea omnia ignorabit, et magis, quam piscis, mutus erit? Si quam vero vocem emittere cogatur, quamdam minime articulatam reddet.

Ad Platonis autem pusionem quod spectat, contendit [Col. 0479A] Arnobius illum, si recte interrogatis respondet, non ex iis, quae reminiscendo recognoscit, sed ex aliis, quae quotidiano usu didicerat, dare responsa. Quapropter hinc auctor noster concludit tota via errasse Platonem (Plat., in Timaeo, tom, III, pag. 41), qui opinatur animas hominum divinas et scientiis omnibus imbutas, in hunc mundum ex vivis prodire crateribus. Sed fatendum est in hac argumentatione Arnobium plurium rerum, quae parum ad eam conducebant, enumeratione multo esse, quam par erat, longiorem.

Pressius itaque et acrius ille Platonem sic urget. Si anima quibuslibet doctrinis erudita, in mundum venit, docere potius, quam discere deberet (Arnob., lib. II, pag. 61). Neque Plato ejusque sectatores [Col. 0479B] respondere poterant eam, cum corpore circumligatur, ex docta fieri elementariam, id est, ut ex Seneca intelligitur, primis elementis informandam (Sen., epist. 306, pag. 102). Qui enim discerni posset utrum recordetur priorum, vel nova doceatur?

Ad haec vero, anima incorporea et immortalis, qualis ab eis esse asseritur, nullo corporis impedimento potest omnium prius cognitorum oblivisci. Si in ea etenim tanta fiat mutatio, aliquid de integritate sua perdet, atque ita corrumpi poterit, nec amplius erit immortalis.

Praeterea, si corpus animae inferat pristinae omnis scientiae et cognitionis oblivionem, quomodo scire potest se prius instructam scientiis, obstaculo corporis, [Col. 0479C] earum omnium esse oblitam?

Denique si senis hominis anima ab octoginta, ac si velis nonaginta et amplius annis corpore conclusa, rerum ante quinquaginta et sexaginta annos actarum, nequidquam impediente corpore, meminit; cur omnia quae antequam in corpus mitteretur, eam optime nosse aiunt, ipsi postea excidisse tam pertinaciter asseverant?

Ea porro sunt Arnobii argumenta, quae quidem omnia etsi non ejusdem sint ponderis, nemo tamen diffitebitur iis omnibus errorem Platonis plane penitusque destrui. Ad ipsius autem Arnobii de hominum anima explicandam opinionem antequam aggrediamur, juvat quosdam animadvertere modos loquendi, quos ille in hac disputatione ex Lucretio [Col. 0479D] mutuatus est. Scribit enim, si animae corporeis incursionibus cedunt: Usu et illis est vita, non mancipio tradita (Arnob., lib, II, pag. 62). Lucretius vero dixerat:

Vitaque mancipio nulli datur, omnibus usu. (Lucret., lib. III, vers. 984.)
hoc est, nulli vitae proprietas, sed usus datur.

Rursum autem Arnobius: Priorum, inquit (Arnob., lib. II, pag. 63), repetentiam detrahit. Sic ante citatum a nobis carmen Lucretius dixerat:

Interrupta semel cum sit repetentia nostra. (Lucret., lib. III, vers. 864.)

Quidam tamen ibi legunt, repentia nostra, alii vero [Col. 0480A] retinentia nobis. Sed prior lectio Arnobii nostri auctoritate confirmari videtur. Ibi autem repetentia idem atque recordatio significat.



ARTICULUS II. Num recte Arnobius dixerit incertam esse humanae animae originem, atque in Simonis magi, Saturnini, Carpocratis, et Seleucianorum, eam ab alio, quam Deo creatam fuisse affirmantium, errorem impegerit, nec cognitum ipsi fuerit originale peccatum.

Nemo sane diffitebitur verum esse, quod docet Arnobius (Arnob., lib. II, pag. 53), omnes hominum animas ex uno eodemque fonte profluxisse. Quis sit autem hic fons, unde illae profluxerint, ita quidem explicat ut gravissimi erroris, quo eum incertum esse significat, haud plane immerito postuletur.

[Col. 0480B] Primum enim Ethnicos inducit, qui ab ipso exquirunt, quo auctore progenitae, et quomodo prolatae sint animae, ac utrum Deus illarum parens et creator (Ibid., pag. 75 et seqq.). Quid vero his respondere putas? Plane omnino atque ingenue fatetur id non solum nobis, sed omnibus etiam, quae in mundo sunt, potestatibus esse incompertum, omnemque earum et nostram superare cognitionem.

At instabant Ethnici: Si tecum christiani negent animas a Deo creatas, vobis saltem patefaciendum incumbit a quo sint procreatae. Sed hoc quoque ille penitus inficiatur. Citra omnem enimvero reprehensionem, inquit, nescire possumus animarum originem, et scire tamen eas non esse Dei progeniem, [Col. 0480C] neque ab illo procreatas. Et certe qui illas a Deo factas, et in hominum corpus venire existimabant, nihil plane dicebant certi et explorati; sed quod conjectura tantum ac suspicione assecuti erant. Quae autem, ait Arnobius suspicionis et conjecturae atque incertae opinionis et ignorantiae differentia?

Quid porro mirum, pergit ille (Ibid., pag. 78 et seqq.), si incomperta nobis sit animae humanae origo, cum nec magis perspectum habeamus, unde animalium animae oriantur? Neque enim hae ex ficto Platonis cratere, cujus scilicet in Timaeo meminit, sed ex elementis originem ducere perhibentur (Plato in Timae., tom. III, pag. 41). Verum quibus ex elementis, aut quomodo fiant, maxima est inter philosophos, sicut et de aliis multis quaestionibus contentio. [Col. 0480D] Ex quibus ille colligit, neque eas scire compendium, neque ignorare detrimentum esse ullum, ac Deo relinquendas.

Si intra hos fines sese Arnobius continuisset, non debuit utique illa animi illius moderatio prorsus culpari. Saepe enim saepius Augustinus sincere professus est obscurissimam esse, et sine periculo latere animae originem. Quin immo in primo Retractationum suarum libro, quem jam senex conscripsit, apertissime declarat se nondum aliquid de illa comperisse certi penitus et indubitati: »Quod attinet,« inquit, »ad animi originem, qua fit, ut sit in corpore, utrum de illo uno sit, qui primus creatus est, quando factus est homo in animam vivam, an similiter [Col. 0481A] ita fiant singulis singuli, nec tunc sciebam, nec adhuc scio.« (Arnob., lib. II, pag. 86; Augustin., epist. 102, pag. 587; epist. 119, pag. 701 Retract., lib. I, cap. 45 et 56; lib. X, de Genes. ad litter., cap. 3; lib. IV, de Anim. orig., cap. 5 et 11; lib. III, cap. 10, lib. LV, contr. Julian., cap. 104; lib. I Retract., cap. 1.)

Verum auctor noster, ulterius progressus, falsae opinionis, errorisque scopulum offendisse arguitur. Non ambigue enim nec dubitanter pronuntiat, nos a Christo didicisse, »non esse animas Regis maximi,« seu Dei summi, »filias, nec ab eo, quemadmodum dicitur, generatas coepisse se nosse, atque in sui nominis essentia (ms. reg. cod. in sui nominis esse sententia) praedicari: sed alterum quempiam genitorem [Col. 0481B] his esse, dignitatis et potentiae gradibus satis plurimis ab imperatore,« id est, Deo, »disjunctum; ejus tamen ex aula eminentium nobilem sublimitate natalium.« (Arnob., lib. II, pag. 68.) Suam ibi de animarum nostrarum origine mentem non obscure prorsus aperit. Primo siquidem eorum, de quibus in superiori articulo, rejicit opinionem, qui arbitrabantur illas summi Dei filias, et ab eo generatas, nosse se coepisse antequam in corpus infunderentur. Secundo asserit eas a quopiam procreatas fuisse genitore, qui ex ejusdem summi Dei aula fuit, natalium suorum splendore nobilis, sed satis plurimis dignitatis et potentiae suae gradibus ab ipso sejunctus.

Neque id ab eo incaute aut haesitanter dictum putaveris. Nam illud sane alibi haud semel asseveranter [Col. 0481C] pronuntiat. Alicubi siquidem: »Conspicimus,« ait (Ibid., pag. 75), »homines, id est, animas ipsas, (quid enim sunt homines, nisi animae corporibus illigatae?) saevitate innumerabili vitiorum ipsos se indicare non esse patricii generis, sed ex mediocribus familiis procreatos.« Alibi vero (Ibid., pag. 79): »Non absone, neque inaniter credimus mediae qualitatis esse animas hominum, utpote a rebus non principalibus editas.« Quid vero? quod impietatis eum accusat, qui animam a Deo creatam dixerit. »Sacrilegae crimen impietatis incurrit, quisquis ab eo (Deo) conceperit hominem esse prognatum, rem infelicem et miseram.« Quis itaque diffitebitur ratam illi certamque fuisse hanc opinionem, quam toties ac tam clare et constanter tradidit et asseruit? Non alio [Col. 0481D] autem fundamento nititur; nisi quod persuasum, uti vidimus, plane habuit homines, seu animas humanis corporibus illigatas, tot vitiis obnoxias, a Deo optimo maximo, qui nihil nisi omnino perfectum et integrum facere potest, creatas non fuisse.

Sed huic Arnobii opinioni non solum falsitatis et erroris, sed deliramenti etiam, horrendaeque impietatis, et blasphemiae nota ab Elmenhorstio et Heraldo inuritur. Ex Simonis autem Saturnini, Carpocratis, Marcionis, Seleucianorum et Hermianorum insignium haereticorum schola hunc errorem depromtum existimant. Quod quidem probare conantur auctoritate Tertulliani, qui in libro de Praescriptionibus haereticorum (Tertull. lib. de Praescr. haeret., cap. 46) [Col. 0482A] scribit Simonem Magum docuisse: »Mundum ab angelis suis institutum.« Saturninum vero (Ibid., cap. 48): Longe distantes a Deo angelos inferiorem mundum fecisse;« atque Carpocratem dixisse: »Distantes longe a superioribus virtutibus mundum istum in inferioribus partibus condidisse.« Sed haec in sexto supra quadragesimum hujus libri capite scripta sunt. A nobis autem alibi observatum est illud, et subsequentia hujus libri capita ei ab impostore aliquo fuisse adjecta (tom. 4 Apparat., pag. 8 et 15). Et re quidem vera in ultima operum Tertulliani editione annotatum est haec omnia in vetutissimo Agobardi codice non reperiri.

Nos quidem non fugit ab eodem Tertulliano in genuino de Anima libro haec de Saturno scriptis mandata: [Col. 0482B] »Hominem affirmat ab Angelis factum, primoque opus futile et invalidum, et instabile, in terra vermis instar palpitasse, quod consistendi vires deessent. Dehinc ex misericordia summae potestatis, ad cujus effigiem, nee tamen plene perspectam, temere structus fuisset, scintillulam vitae consecutum, quae illud exsuscitarit et erexerit, et constantius animarit, et post decessum vitae ad matricem relatura sit.« (Tertull., lib. de Anim., cap. 23, pag. 335.) Sed hic error quantum ab explicata Arnobii opinione discrepet, nemo sane est qui non videat.

Praeterea alio in libro animadvertimus (tom. I, Apparat. lib. II; dissert. 1, cap. 3, art. 1, pag. 286, et art. 3, § 2, pag. 292; et cap. 5, § 3, pag. 317). Saturninum docuisse hominem caeteraque omnia ab [Col. 0482C] angelis, praeter conscientiam Patris; et Carpocratem ab angelis, supremo parente, a quo defecerant, longe inferioribus; Marcionem vero ab altero Deo creata. Quae proculdubio opinionum monstra ab Arnobio potius rejecta quam adoptata sunt.

Seleuciani porro, teste Augustino: »Nec animam Deo tribuunt creatori, sed creatores esse animarum angelos volunt de igne et spiritu.« (August., lib. de Haeres., § 56.) Sed hi haeretici Arnobio posteriores videntur. Et haec quidem in eorum gratiam observamus, qui jure merito volunt de antiquorum Ecclesiae Patrum scriptis et sententiis accurate disputari, nec eis alienos, de quibus nihil umquam cogitarunt, errores ascribi.

Caeterum scire parum interest utrum, et ex quibus [Col. 0482D] haereticis suam opinionem Arnobius delibaverit. Nobis enim nosse sufficit eam falsitatis et erroris merito condemnari. Ab Augustino quippe, ut alios taceamus, his verbis proscribitur: »Qui Platoni suo credunt, non ab illo summo Deo, qui fabricatus est mundum, sed ab aliis minoribus, quos quidem ipse creaverit, permissu sive jussu ejus animalia facta cuncta esse mortalia, in quibus homo praecipuum, diisque ipsis cognatum, teneret locum, si superstitione careant, qua quaerunt, unde juste videantur sacra et sacrificia facere, quasi conditoribus suis, facile carebunt etiam hujus opinionis errore. Neque enim fas est ullius naturae, quamlibet minimae mortalisque creatorem, nisi Deum credere ac dicere, et antequam possit intelligi.« [Col. 0483A] (August., lib. XII, de Civit., cap. 24, pag. 322.) Quod quidem Epiphanius aliique variis certisque sacrae Scripturae testimoniis demonstrant. (Epiphan., haeres. 23, § 5, pag. 65 et seqq.)

Porro autem quamvis Arnobius tam praefracte negare videatur animas hominum a summo Deo fuisse creatas, in illius tamen defensionem afferri haud forsitan inepte poterit eum aperte, ut vidimus (Sup. cap.), docuisse Deum summum esse rerum omnium, ac nominatim solis, lunae, atque ipsiusmet hominis creatorem. Haec enimvero sunt totidem illius verba: »Nonne huic omnes debemus, hoc ipsum primum, quod sumus, quod esse homines dicimur, quod ab eo vel missi, vel lapsi caecitate hujus in corporis continemur? Non quod incedimus, quod spiramus, [Col. 0483B] et vivimus ab eo ad nos venit, vique ipsa vivendi efficit nos esse, et animali agitatione moveri?« (Arnob., lib. I, pag. 16.) At si Deus summus, de quo ibi disputat, sit rerum omnium creator, si illi debemus quod sumus homines, si ab eo ad nos venit quod sumus, et vivimus, certe inde sequitur quod et animarum nostrarum auctor sit et creator. Nihil quippe, ut ab eo definitum observavimus (Ibid., lib. II, pag. 52 et 56), aliud sunt homines, quam animae corporibus clausae, vel alligatae.

Quid ergo? Numquid ille sibi non constitisse, sed absurde contradixisse dicendus est? Sed quid prohibet quominus sine ulla plane animi inconstantia et volubilitate asserere potuerit animas non ab ipsomet omnipotente Deo, tamquam causa proxima, sed causa [Col. 0483C] tantum remota, et omnium prima, per alium e superioribus potestatibus aliquem creatas? Verum hanc non fuisse illius opinionem inde confici videtur, quod illa iisdem evertatur argumentis, quibus, uti diximus, ipse probare conatus est, animas, utpote vitiis obnoxias, non potuisse a summo Deo creari. Nonne ergo verisimilius est illum disputationis aestu abreptum, extra statos limites argumentum suum urgere ac prosequi? Si quis tamen nobis certo probaverit illum credidisse animas humanas nequaquam a summo Deo, sed ab inferioribus tantum quibusdam natalium splendore nobilissimis potestatibus creatas fuisse, nos illico eum errasse fatebimur, nec sequemur errantem.

At non deerit fortasse aliquis, qui nobis suggerat [Col. 0483D] Arnobium in hunc delapsum esse errorem, quia compertam non habuit peccati originalis labem, qua factum est, ut homo tot miseriis, infirmitatibus, et illicitis cupiditatibus sit obnoxius. Verum quomodo Arnobius originale peccatum potuit ignorare, a quo scriptum legimus: »Quia proni ad culpas, et ad libidinis varios appetitus vitio sumus infirmitatis ingenitae, patitur Deus se semper nostris cogitationibus concipi; ut dum illum oramus, et mereri ejus contendimus munera, accipiamus innocentiae voluntatem, et ab omni nos labe delictorum omnium amputatione purgemus.« (Ibid., lib. I, pag. 15.) Quid est autem, obsecro te, illud ingenitae infirmitatis vitium, nisi ipsummet peccatum originale? Certe quidem id [Col. 0484A] etiam heterodoxi scriptores ingenue ac rotunde confitentur. (Hoornb., Exercit. theolog., lib. I, § II, pag. 130.)

Cur ergo, inquies, tanto labore, tanta opera, tam longis sermonibus probare contendit hominis tot tantisque miseriis obnoxii animam a Deo non potuisse creari? Nonne illud sola peccati originalis expositione, vel prolato tantum nomine explicare poterat? Optime quidem. Sed animadvertas, velim, eum adversus Ethnicos disputare, qui animas nostras divinas, aut prolem divinam, aut Dei partem esse somniaverant, nihilque ne somniando quidem de originali cogitaverant peccato. Quid ergo, si illos ex ipsorum tantum placitis redarguat, atque ad hominem, ut aiunt, argumentatus sit, nec putaverit ibi [Col. 0484B] peccati originalis, sed alibi faciendam esse mentionem? Quid autem ex negante argumento confici potest contra rem aliquam, quam assertam habemus?



ARTICULUS III. Quae fuerit vera Arnobii de animae humanae natura et immortalitate opinio, et utrum in quemdam de illa errorem lapsus sit.

Quid de ipsa humanae animae natura, illiusque immortalitate sentiat Arnobius, et utrum in ea definienda rursus per errorem, ut quidam opinantur, lapsus sit, a nobis adhuc est sedulo inquirendum. Ab Heraldo autem docuisse insimulatur eam corpoream esse, et mortalem. Sed haec gravis criminatio examine proculdubio indiget.

Primum itaque putat Heraldus animas hominum [Col. 0484C] corporeas ab auctore nostro censeri, quia illas doloris sensu affici arbitratus est. Ubinam vero gentium scripto haec tradidit? ubi de Platone ait Heraldus, haec loquitur in verba: »Rem inenodabilem suscipit: ut cum animas dicat immortales, perpetuas, et corporali soliditate privatas; puniri tamen eas dicat, et doloris afficiat sensu. Quis autem hominum non videt quod sit immortale, quod simplex, nullum posse dolorem admittere; quod autem sentiat dolorem, immortalitatem habere non posse?« (Arnob., lib. II, pag. 52.) Verum Arnobius mentem sensumque suum ibi non explicat: sed ostendit Platonem secum pugnasse, cum animas etsi immortales, et incorporeas, doloris sensu affici adsseverat. Quod enim dolore, [Col. 0484D] inquit, afficitur, mortale sit, plane oportet. Quid autem in hac confutatione condemnandum?

At, inquies, ille reapse animas nostras mortales esse apertissime docuit. Nam ibidem paulo post subjunxit: »Sunt mediae qualitatis, sicut Christo auctore compertum est, et interire quae possint, si Deum ignoraverint; vitae et ab exitio liberari, si ad ejus se minas (ms. cod. reg. semina) atque indulgentias applicarint.« (Ibid.)

Postea vero philosophorum haud dubie Platonicorum, qui animas immortales esse asserebant, opinionem ideo refellit (Ibid., pag. 63 et seqq.); quia si id verum sit, quilibet, contemptis virtutibus, in omne voluptatis et flagitii genus sese secure et intrepide [Col. 0485A] daret praecipitem. Nullo siquidem supremae potestatis metu is cohiberetur: »Cui,« inquit (Ibid., pag. 64), persuasum fuerit tam se esse immortalem, quam ipsum Deum primum.« Tum namque se ita incorruptibilem esse sciret; ut nullo prorsus dolore, et animi perturbatione posset pulsari et agitari, neque ullius turpis actionis pollui foeditate. Corporalem enimvero substantiam, uti ille ait (Ibid.), qui non habet, nulla plane peccati sorde contaminari potest. Inde autem factum dicit, ut medietas, ancepsque animarum natura dederit philosophiae locum asserendi et bonos praemia, et malos poenas manere. Ea vero persuasione unusquisque in officio suo continetur. Quamobrem ille inde concludit: »Haec cum ita se habeant, et cum a summo traditum teneamus auctore non esse [Col. 0485B] animas longe ab hiatibus mortis et faucibus constitutas; posse tamen longaevas summi principis munere ac beneficio fieri, si modo illum tentent ac meditentur agnoscere . . . . tum deinde feritate atque inhumanitate depositis, resumant ingenia mitiora; ut ad illud quod dabitur esse possint paratae, quid est quod a vobis tamquam bruti et stolidi judicemur, si propter hos metus liberatori dedimus et mancipavimus nos Deo.« (Ibid., pag. 65.)

Neque hanc de animarum medietate opinionem ab Ethnicis rejici posse ostendit; quia illi deos suos, quocumque nomine ab ipsis appellarentur, ejusdem mediae naturae esse existimabant: »Qui mediae,« inquit (ibid., pag. 67), »qualitatis animas esse non creditis, et in medio limite vitae atque interitus [Col. 0485C] contineri, nonne omnes omnino, quos opinatio suspicatur, dii, Angeli, daemones aut nomine quocumque sunt alio, qualitatis et ipsi sunt mediae, et in ambiguae sortis conditione mutabiles.« Ibi autem Platonis sensum retulit, non verba ipsa, quae in eo, quem haud dubie laudavit, philosophi Timaeo, atque ab Athenagora, Cicerone et aliis citata invenies (Plato, in Timaeo, tom, III, pag. 41 et seqq.; Athenag., leg. pro christian., pag. 6; Cicer., de Univers. in fragm., tom. II, pag. 29).

Denique Arnobius hanc suam de illa animae nostrae natura sententiam his clarissimis minimeque ambiguis verbis exposuit: »Non absone, neque inaniter credimus mediae qualitatis esse animas hominum, utpote a rebus non principalibus editas, juri subjectas [Col. 0485D] mortis, parvarum et labilium virium perpetuitate donari, si spem muneris tanti Deum ad principem conferant, cui soli potestas est talia, corruptione exclusa, largiri« (Arnob., lib. II, pag. 79).

Nonne ergo ex hactenus dictis satis liquido probatur Arnobium in ea fuisse opinione, animas hominum mediae cujusdem mortalem inter et immortalem esse qualitatis et naturae? Docet autem hanc earum medietatem in eo positam esse, quod anima ipsa sua natura sit mortalis, et unius tantum Dei dono ac beneficio immortalis fiat. Quapropter ille adhuc postea perspicue declarat (Ibid., pag. 87): »Servare animas alius, nisi Deus omnipotens non potest, nec praeterea quisquam est qui longaevas facere, perpetuitatis [Col. 0486A] possit et spiritum subrogare, nisi qui immortalis et perpetuus solus est, et nullius temporis circumscriptione finitus.« Ubi obiter observa a Petavio traditum eo nomine longaevas, idem ab illo significari, ac si dixisset aeternas (Petav., tom. I, Theolog. dogm., lib. III, cap. 3, pag. 191). At haec porro esse videtur genuina Arnobii nostri de animae humanae natura opinio, quam certe, uti vides, nec semel, nec obscure, explicavit.

Sed plurium ea de causa errorum postulatur. Primum enim decernit animas solius Dei beneficio esse immortales, sua vero natura mortales, et morti, ex qua a solo Deo eripiuntur, obnoxias. At quidquid mortale est, illud proculdubio corporeum esse debet. Quis autem nescit hunc veterum quorumdam scriptorum [Col. 0486B] errorem esse jam a longo tempore, nec sine ignominia condemnatum?

Deinde vero Arnobius putat animas hominum Dei tantum beneficio, si tamen eum agnoverint, et hoc meruerint beneficium, immortales fieri. At inde adhuc sequitur persuasum illi fuisse animas impiorum et infidelium interire, nec a Deo immortalitate donari. Secundus autem hic error est, non minori, quam primus, censoriae severitatis nota jure merito inustus.

Quod autem ad primum errorem spectat, dictu profecto facile non est utrum Arnobius in illum inciderit, nisi prius constet quid mediae mortalem inter et immortalem naturae nomine ab eo intelligatur. At sane quamvis id ille plane et distincte non definiverit; certum tamen est hoc ideo ab ipso pronuntiari, [Col. 0486C] quia constanter credidit, quod ab Apostolo assertum legimus (I Timoth., VI, 16), Deum solum revera esse immortalem. Quid enim his ejus auctoris nostri verbis, ut alia missa faciamus, clarius et expressius? »Nonne solus ingenitus, immortalis, et perpetuus solus est?« (Arnob., lib. II, pag. 95.) Quin immo et ipsum solum incorporeum esse asseverat: »Ingenitus,« inquit (Idem, lib. I, pag. 17), »immortalis, perpetuus, solus, quem nulla delineat forma corporalis, nulla determinat circumscriptio.«

At si Arnobius eo tantum sensu animam esse immortalem negavit, quia alio, quam Deus, modo sit immortalis, nihil certe protulit nisi sanum et orthodoxum: »Anima quippe hominis,« ait Augustinus, [Col. 0486D] »immortalis est secundum quemdam modum suum. Non enim omni modo, sicut, de quo dictum est quia: Solus habet immortalitatem.« (Augustin., epist. 146, pag. 584). Tum deinde declarat quomodo anima et corporea et incorporea dici possit: »Incorpoream esse animam,« ita ille ad Hieronymum scribit (Ibid. et seqq.): »etsi difficile tardioribus persuaderi potest, mihi tamen fateor esse persuasum. Sed ne verbi controversiam vel superfluo faciam, vel merito patiar; quoniam cum de re constat, non est opus certare de nomine: si corpus est omnis substantia, vel essentia, vel si quid aptius nuncupatur id, quod aliquomodo est in se ipso, corpus est anima. Item si eam solam incorpoream placet appellare naturam, [Col. 0487A] quae summe incommutabilis, et ubique tota est, corpus est anima; quoniam tale aliquid ipsa non est. Porro si corpus non est, nisi quod per loci spatium aliqua longitudine, latitudine, altitudine ita sistitur, vel movetur, ut majore sui parte majorem locum occupet, et breviore breviorem, minusque sit in parte, quam in toto, non est corpus anima. Per totum quippe corpus, quod animat, non locali diffusione, sed quadam vitali intensione porrigitur . . . ., Quapropter si anima corpus esse dicenda est, non est certe corpus, quale terrenum est, nec quale humidum, aut aereum, aut aethereum . . . . . Unde intelligitur anima, sive corpus, sive corporea dicenda sit, propriam quamdam habere naturam, omnibus his mundanae molis elementis excellentiore substantia [Col. 0487B] creatam, quae veraciter non possit in aliqua phantasia corporalium imaginum, quas per sensus carnis percipimus, cogitari, sed mente intelligi, vitaque sentiri.«

Fatetur itaque Augustinus animam hominis variis loquendi modis dici posse corpoream et incorpoream, mortalem et immortalem. Quid ergo, si primo sensu Arnobius dixerit esse corpoream, atque ea quoque ratione mortalem, quia ab ipsomet Deo, a quo creata est, sicuti de Tatiano annotavimus (tom. I, Apparat. lib. II, dissert. 5, cap. 2, § 4, pag. 539), suam immortalitatem acceperit? Numquid illum ab errore negabis vindicatum?

Atqui hanc fuisse ejus mentem et opinionem nonne ex his confici potest verbis, quibus istam sibi [Col. 0487C] ipse proponit quaestionem? »Et quemadmodum se possunt incorporalibus corpora conjungere, aut, a Deo principe, res factae ab infirmioribus causis ad vitiorum dehonestamenta traduci« (Arnob., lib. II, pag. 53)? Ad illam enim quaestionem quid respondeat, animum, velim, advertas. Ab Ethnicis vicissim petit (Ibid.) utrum, animi fastidio arrogantiaque depositis, unam eamdemque cum Deo Patre immortalitatem se participare contendant. Postea autem rursus ille eumdem philosophorum Ethnicorum errorem refellendo: »Quod si homines,« inquit (ibidem, pag. 56), »penitus aut ipsos se nossent, aut intellectum Dei suspicionis alicujus acciperent aura, numquam sibi adsciscerent divinam immortalemque naturam.« Nonne autem hinc colligi haud prorsus [Col. 0487D] inepte potest Arnobii opinionem fuisse, animam hominis non eodem, quo Deus, sed alio prorsus modo esse immortalem, ea nimirum immortalitate, quam a se non habeat, sed a Deo acceperit, et quae ex illius pendeat potestate? At si haec ejus sit mens et sententia, nec aliam agnoverit animae nostrae medietatem, nisi eam qua inter immortalem et incorpoream Dei, atque alias mortales ac corporeas naturas media dici potest, fatendum est illum non omnino errasse. Plurium siquidem veterum Ecclesiae Patrum auctoritate probavit Petavius ideo solum Deum esse immortalem, quia non ab alio accepit immortalitatem, ac prorsus immutabilis est (Petav., tom. I. Theolog. dogm., lib. III, cap. 4, § 10 et seqq., [Col. 0488A] pag. 90 et seqq.). Utrum autem haec ipsa veraque sit Arnobii sententia, expendas velim, ac dijudices. Sed interim videamus utrum revera putaverit immortalem prorsus esse hominis animam.



ARTICULUS IV. Utrum Arnobius docuerit animas impiorum aliquando in nihilum redigendas, aut futuram corporum nostrorum resurrectionem negaverit.

Quosdam cum Heraldo aliisque nonnullis audire nobis videmur, qui contra expositam a nobis Arnobii de animae humanae immortalitate opinionem acriter urgent illum revera existimavisse impiorum animas mori, ac quamvis non statim extinguantur, consumi tamen longissimi temporis cruciatibus. Non obscure siquidem, sed clare et aperte de iis dixit: »In flumina [Col. 0488B] torrentia flammarum jaciuntur, et ad nihilum redactae, interitionis perpetuae frustratione vanescunt« (Arnob., lib. II, pag. 52). Nec opponi sibi patiuntur ibi ab illo minus suam, quam Platonis sententiam referri. Nam haec ibidem subjunxit. »Et ut quod ignotum est pateat, haec est hominis mors vera, haec nihil residuum faciens. Nam illa, quae sub oculis cernitur, animarum est a corpore dijugatio, non finis abolitionis extremus. Haec, inquam, est hominis mors vera, cum animae nescientes Deum, per longissimi temporis cruciatum consumentur igni fero, in quem illas jacient quidam crudeliter saevi, et ante Christum incogniti, et ab solo sciente detecti.« Nonne ergo ille ipse ibi, inquiunt, perspicue palamque pronuntiat animas impiorum et Deum ignorantium, per [Col. 0488C] longissimi tantummodo temporis intervallum, sed finiendis aliquando cruciatibus torquendas, ac tandem redigendas ad nihilum?

Quid vero, quod ille adhuc postea diserte tradidit; »Quo pacto immortalitas largitoris est donum Dei circa prolatos deos, et animas hoc pacto dignabitur immortalitate donare, quamvis eas mors saeva posse videatur extinguere, et ad nihilum redactas irremeabili abolitione delere« (Ibid., pag. 68).

Sed in hoc posteriori loco nihil aliud innuere videtur, nisi animas nostras, quantumvis incorporeae et spiritualis substantiae sint, posse, quod nullus negat, a Deo, earum creatore, penitus destrui et ad nihilum redigi. Tota autem difficultas in eo versatur utrum [Col. 0488D] crediderit animas sceleratorum hominum revera perituras, postquam per longissimi temporis spatium igne excruciatae fuerint. At certe cum animas fidelium et piorum hominum, uti diximus, solo Dei beneficio immortales fieri arbitretur, inde profecto conficitur eum putasse animas infidelium, hoc immortalitatis munere privatas, revera aliquando interire et omnino exstingui. Quamobrem Ethnicos his verbis compellat: »Res vestra in ancipiti sita est, salus dico animarum vestrarum: et nisi vos applicatis Dei principis notioni, a corporalibus vinculis exsolutos exspectat mors saeva, non repentinam afferens extinctionem, sed per tractum temporis cruciabilis poenae acerbitate consumens« (Ibid., pag. 86). [Col. 0489A] De ethnicorum itaque, hoc est, infidelium hominum suppliciis post mortem luendis loquitur, tanquam aeterna non sint, sed finem cum illorum animabus aliquando habitura.

Verumtamen non minus plane et dilucide docet ignes quosdam esse inextinguibiles, quibus illae impiorum animae torquentur. Nam ethnicos hanc christianorum opinionem irridentes sic alloquitur: »Audetis ridere nos, cum gehennas dicimus, et inextinguibiles quosdam ignes, in quos animas dejici ab earum hostibus inimicisque cognovimus (Ibid., pag. 52).« Et alibi, diserte appellat, inextinguibiles gehennae flammas (lib. IV, pag. 159). Neque respondeas ignes quidem ab eo dici inextinguibiles, sed silentio praetermitti utrum impiorum [Col. 0489B] animae iis semper et in perpetuum sint torquendae. Eam quippe ob rationem ignes illos accendi asserit; ut in eos animae impiorum ab earum hostibus, hoc est, daemonibus dejiciantur. Atqui si sempiterni sint ignes illi, et animae tamen in nihilum aliquando redigendae, tum certe inutiles forent, postquam omnes eaedem animae non exstabunt amplius.. In tam absurdam autem opinionem ivisse Arnobium, et sibi ipsi tam absurde contradixisse, quis nobis persuadebit? Si quis tamen id ab eo assertum fuisse recte probaverit, cedemus illico, et illum turpiter errasse fatebimur.

Sed Arnobius gravioris adhuc, si Deo placet, erroris ab Elmenhorstio et Heraldo arguitur, ubi de corporum nostrorum resurrectione sic contra Ethnicos [Col. 0489C] disputat: »Audetis,« inquit (Arnob., lib. II, pag. 51), »ridere nos, quod mortuorum dicamus resurrectionem futuram; quam quidem nos dicere confitemur: sed a vobis aliter, quam sentiamus, audiri. Quid in Politico Plato? Nonne cum mundus occoeperit ab occiduis partibus exoriri, et in cardinem vergere, qui orientis est solis, rursus erupturos homines telluris e gremio scribit, senes, canos, decrepitos, et cum anni coeperint accedere longiores, per eosdem gradus, quibus hodie crescitur, ad incunabula infantiae exituros?« Et hic quidem Platonis locus, cujus sensum, potiusquam verba Arnobius exhibet, in citato ejus Politico legitur (Plato., tom. II, Politic., p. 170). Ipsa autem verba hic referre nihil necesse est; nam et id longioris esset operae, [Col. 0489D] et de iis nulla prorsus esse potest controversia.

At mirum sane quantacumque infamis non erroris tantum, sed insaniae et furoris nota Auctori nostro inde inuratur. Si enim Elmenhorstio credimus: »Insanit cum furentibus hominibus, Marcione, Basilide, et Origene, qui resurrectionem non carnis, sed corporis, et corporis quidem spiritualis credebant.« Totidem haec sunt illius Arnobium tam graviter quam temere accusantis verba, quae ideo descripsimus, ne quis haec nobis dicentibus fidem derogandam censeat. Quae autem major temeritas, quam antiquissimum auctorem erroris, insaniae, et furoris audacter accusare, et nullam accusationis afferre rationem? Nullam autem Elmenhorstius profert, [Col. 0490A] nec minimam quidem proferri posse mox ostendemus.

Heraldo autem haeret aqua, ancepsque et incertus videtur cujusnam de corporum resurrectione erroris Arnobium insimulet. Nam illum ad falsam Origenis opinionem, modo ad graviorem, modo ad Marcionis insaniam accessisse, modo nihil certi de resurrectione aut tradidisse, aut comperisse redarguit.

Sed tam hujus quam Elmenhorstii iniquae prorsus et nugatoriae sunt censurae et criminationes. Non enim ibi Arnobius data opera de mortuorum hominum ad vitam regressu disputat: sed adversus ethnicos, qui tametsi nihil in negotiis sine fide agerent, tametsi philosophorum placitis, aliquid nonnumquam nostris affine habentibus, fidem darent; christianos tamen et [Col. 0490B] Christo, et omnibus doctrinae ejus articulis credentes irridebant. At varios hujusce doctrinae articulos percurrendo, ad illud de corporum nostrorum resurrectione delabitur. Ibi autem tantum argumento, ut loqui amant, ad hominem ostendit insulsam prorsus esse illam ethnicorum criminationem, quia christiani certissimis Apostoli ad Thessalonicenses scribentis verbis debitam (I Thess., IV, 12 et seqq.), ethnici vero dubio plane Platonis de animarum ad vitam reditu documento indebitam praestabant fidem. Quid autem hac in argumentatione potest erroris, insaniae, furoris argui? Quid amabo te, iniquis, quam Arnobium illius erroris insimulare, quem proscribit ac repudiat? Neque objicias illum suam ibi non explicasse sententiam. Nam ex ejus silentio nihil contra [Col. 0490C] illum inferre fas est. Deinde vero hic locus non erat sententiam suam explicandi, ubi insulsas tantummodo gentilium de christianorum, uti diximus, fide cavillationes criminationesque repellit et exagitat. Sed de illa christianorum fide nunc fusius agendum.



CAPUT X. De christianorum fide, spe, ecclesiis, sacris Scripturis, altaribus, simulacris, synaxibus, ac precibus etiam pro mortuis.



ARTICULUS PRIMUS. De christianorum fide ejusque necessitate, ac certa illorum de futurae vitae spe, quantumque ea gentilium opinionibus opposita sit.
[Col. 0490D]

Supremam Christi domini divinitatem variis, uti vidimus, rationum momentis cum Arnobius demonstraverit, non mirum sane si dictis ejus, tamquam divinis fidem ab omnibus adhibendam esse firmissime asseveret. Totidem enimvero argumentis eum vera dixisse, et illi credendum esse ostendit, quibus summam illius divinitatem asserit et vindicat. Sed quia gentiles hanc christianorum fidem irridere solebant, hinc auctor noster brevi inductione probat fidem etiam humanam tantae esse necessitatis (Arnob., lib. II, p. 47); ut ipsimet gentiles illam suis non solum cogantur habere auctoribus atque philosophis, sed nulla etiam negotia, navigationes, terrae culturam, [Col. 0491A] conjugia, bella, aliasque res sive humanas, sive divinas, nisi fide praeeunte, suscipere praesumant. Eodem quoque argumento postea Rufinus sic usus est, quasi illud ab ipso auctore nostro delibasset. Nam eadem sumpsit exempla, atque ex eis hunc disputat in modum: »Ut intelligentiae tibi aditus patescat, recte primo omnium te credere profiteris; quia nec mare quis ingreditur, et liquido ac profundo sese committit elemento, nisi se prius credat posse salvari. Nec agricola semina sulcis obruit, et fruges spargit in terram, nisi crediderit venturos imbres, affuturum quoque Solis teporem, quibus terra confota, segetes multiplicata fruge producat, ac ventis spirantibus nutriat. Nihil denique est, quod in vita geri possit, si non credulitas ante praecesserit. Quid igitur mirum, [Col. 0491B] si accedentes ad Deum, credere nos primo omnium profitemur, cum sine hoc nec ipsa exigi possit vita communis. Haec autem idcirco in principio praemisimus, quia pagani nobis objicere solent, quod religio nostra, quia rationibus deficit, in sola credendi persuasione consistat. Et ideo ostendimus nec agi, nec stare aliquid posse, nisi praecesserit vis credendi. Denique et matrimonia contrahuntur, quia creditur successura posteritas: et pueri discendis artibus traduntur, quia magistrorum in discipulos transfundenda creditur disciplina: et imperii insignia unus suscipit, dum credit populos et urbes, et armatum etiam exercitum pariturum« (Rufinus, Comment. in symbol. post init., p. 171). Prius vero eadem argumentatione, iisdemque exemplis Celsum Origenes, et Eusebius [Col. 0491C] quoslibet ethnicos refellunt, ad fidei probant necessitatem (Orig. lib. I, contra Cels., pag. 9 et 10; Euseb., lib. I, Praeparat. Evang., c. 5, p. 14 et seqq.). Quae quidem illi adhuc uberius prosequuntur. Quamobrem longius profecto foret omnia eorum verba describere, quae ab omnibus in illorum libris, facile cuilibet obviis, legi possunt. Ad eos porro adire qui voluerit, operae forsitan suae non poenitebit, gratumque nobis faciet, si deprehendere, indicareque possit utrum unus ex illis ab alio sua decerpserit. De fidei porro necessitate alibi disputavimus (tom. I, Apparat., lib. II, Dissert. 2, c. 11, art. 2, p. 1025 et seqq.).

Ex eadem asserta Christi divinitate efficitur, ut salutis aeternae, et eorum quae Christus promisit, firma [Col. 0491D] omnino certaque sit christianorum spes et expectatio. Deus enim ille utique esse non potest, qui promissis non satisfacit. Neque Arnobius sinit sibi ab ethnicis objici vanam et cassam esse christianorum spem (Arnob., lib. II, p. 44); nec ea a Christo impleta et data, quae saepius pollicitus fuerat. Nam promissis, constituto tempore, stetit; atque ejus miracula, et alia ab ipso divinitus facta, nec dubium sane, nec incertum aliarum ejus promissionum sunt pignus et comprobatio.

Ostendit insuper Arnobius quantum christiani et ethnici de futurae animarum post mortem salutis spe inter se dissentirent. Gentiles, inquit (Idem, lib. II, p. 66), salutem animarum suarum in se ipsis reponentes, [Col. 0492A] existimabant se solo conatu suo fieri deos: christiani vero infirmae naturae suae viribus diffidentes, illam ab omnipotentis Dei misericordia expectabant. Gentiles opinabantur alas sibi post mortem futuras, quibus in coelum convolarent. Quin immo somniaverant quasdam esse potestates, quae secretarum artium superstitionibus, et commendatitiis magorum precibus mollitae, facilem in coelum contendentibus dabant aditum (Ibid., pag. 52 et 87). Qua de re Plato in genuinis sive nothis suis operibus, Servius, et apud Augustinum Porphyrius legendi (Plato, in Phoedon., tom. I, p. 107, et Axioco, tom. III, p. 371; Serv., in lib. VI, Aeneid., vers. 758; August. lib. X, de civit., c. 9 et 10, p. 246 et seqq.). Verum christianis incertum est utrum vitam immortalem [Col. 0492B] accipere aliquando mereantur. Arbitrabantur denique ethnici se sponte sua, nulloque prohibente, in dominicam, tanquam suam propriam sedem redituros. Contra vero christiani istud fieri posse non sperabant, sine rerum omnium Domino, id est, nisi Deus omnipotens, et Christus Dominus immortalitatis, eo, quo superius diximus (Cap. super. art. 4), modo gratiam, et aeternae felicitatis praemium promerentibus contulerit. Visne Arnobium nostrum loquentem audire? En ejus verba: »Per hunc solum est ingressus ad Lucem, neque alias datum est vel irrepere, vel invadere, caeteris omnibus clausis, atque inexpugnabili arce munitis. Licet ergo purus, et ab omni fueris vitiorum contaminatione purgatus, conciliaveris illas atque inflexeris potestates, ad coelum redeunti ne [Col. 0492C] vias claudant, atque obsepiant transitum, ad immortalitatis accedere nullis poteris contentionibus praemium, nisi quod ipsam immortalitatem facit, Christo attribuente, perceperis, et veram fueris admissus ad vitam (Arnob., lib. II, pag. 90).«

Summa ergo erat gentilium dementia, qui beatam immortalitatem a potestatibus nescio quibus, vel a seipsis expectabant. Contra vero certissima est spes christianorum, qui si digni sint, hanc beatam immortalitatem ab omnipotente Deo, solo illius datore, se accepturos confidunt.



ARTICULUS II. De christianorum ecclesiis, sacris Scripturis, et synaxibus, quove ritu Deum in eis precarentur, ac quid ab eo peterent.
[Col. 0492D]

Ad alia, quae christianos adhuc spectant, gradum ut faciamus, ethnicis objicientibus nullas ab illis exaedificatas sacras aedes, Arnobius sic respondet, ut id nequaquam diffiteri videatur (Arnob., lib. VI, pag. 189). Quid ergo? Numquid revera christiani nullas ipsius tempore habebant sacras aedes, domos, ecclesias, sive templa, in quibus omnes simul congregati, Deum precarentur? Minime quidem. Nam plures habuerunt, quas Apostolus ecclesias, Eusebius vero: , domos, in quibus precabantur, ipsemet autem Arnobius conventicula appellant (Paul., Epist. I, ad Cor., cap. XV, vers. 15; Euseb., lib. VIII, Eccl. Histor., cap. 2, pag. 293; Arnob., lib. [Col. 0493A] IV, pag. 152). Sed haec ille ab ethnicis diruta, quemadmodum christianorum scripta ignibus data fuisse tam amaro, quam aequo doloris sensu his conqueritur verbis: »Nostra quidem,« ait ille, »scripta cur ignibus dari meruerunt? Cur immaniter conventicula dirui, in quibus summus oratur Deus?« Sicut ergo nullus potuit unquam negare christianos sua habuisse scripta, sacrosque divinae scripturae libros, ita inficias nemo ire potest eos ante Arnobii tempus et ejus tempore suas habuisse ecclesias, vel ut ille loqui maluit, conventicula, ubi ab ethnicis destructa non fuerant. De notata autem ab eo harum eversione, et sacrorum librorum incensione supra disputavimus (Supr., cap. 2, art. 1, tom. I, Apparat., pag. 731 et seq.; Dissert. in Minuc., cap. 12, art. 2). Rationem [Col. 0493B] quoque alibi reddidimus cur Arnobius fateri videatur nullas fuisse christianis ecclesias, sive nulla, quemadmodum ethnici, templa, tametsi conventicula ab illis extructa fuisse apertissime declaret. Cum nemo autem sanae mentis homo id denegare queat, nullus etiam inficiari potest in his conventiculis, quocumque nomine appellentur, actas christianorum synaxes.

In iis vero quid agerent, si scire desideres, his accipe ipsis ejusdem Arnobii verbis: »Summus oratur Deus, pax cunctis et venia postulatur magistratibus, exercitibus, regibus, familiaribus, inimicis (Arnob., lib. IV, pag. 152). Accedit adstipulator Cyrillus Hierosolymitanus, qui paulo fusius dixit (Cyrill. Hieronym., catech. 5, Mystag., pag. 539): [Col. 0493C] , , , , , , , , . »Obsecramus Deum pro communi Ecclesiarum pace, pro tranquillitate mundi, pro regibus, pro militibus, pro sociis, pro aegrotis, pro afflictis, et in summa pro iis omnibus, qui egent auxilio.« Addit ille omnes christianos tum orasse patriarchas, prophetas, apostolos et martyres, ut iis intercedentibus, Deus illorum exaudiret preces, et concederet postulata. Sed de his plura ante utrumque Tertullianus ut suo loco videbimus (Tertullian., Apolog., cap. 40).

Quid autem, quove ritu et more ibi christiani [Col. 0493D] Deum precarentur, sic Arnobius explicat: »Huic omnes ex more prosternimus, hunc collatis precibus adoramus: ab hoc justa, et auditu ejus condigna deposcimus. Non quo desideret supplices nos esse, aut amet substerni tot millium venerationem videre. Utilitas haec nostra est, et commodi nostri rationem spectans (Arnob., lib. I, pag. 14 et seqq.).« Tertullianus vero, ubi adversus Marcionis de duobus diis errorem dimicat: »In alienum,« inquit (Tertullian., lib. I, adv. Marc., cap. 24), »coelum alii Deo extenditur, in aliena terra alii Deo sternitur.« Nobis certe dicet aliquis hoc ultimum verbum sternitur, a quibusdam de publicam poenitentiam agentibus explicari, juxta illud ejusdem Tertulliani effatum: »Exomologesis [Col. 0494A] prosternendi et humiliandi hominis disciplina est (Idem, ib. de Poenit., cap. 9).« Sed jam conceditur hoc de pluribus christianis intelligendum. Nec minus certum manifestumque est, quod Arnobius de omnibus generatim dixit christianis (Arnob., lib. I, pag. 15), qui in synaxibus suis Deum prostrati precabantur, ac collatis, ut ille ait, precibus adorabant. Nonne enim hae collatae praeces sunt, de quibus alibi Tertullianus: »Corpus,« inquit (Tertullian., Apolog., cap. 39, pag. 34), »sumus de conscientia religionis, et disciplinae unitate, et fidei foedere. Coimus ad Deum, quasi manu facta precationibus ambiamus. Haec vis Deo grata est?« At certe hoc precantium agmine gratam Deo vim faciebant, ut ab illo, inquit adhuc Arnobius (Ibid.), impetrarent [Col. 0494B] innocentiae voluntatem et ab omni labe delictorum omnium purgationem.

Non mirum ergo si ille palam asseveret nihil plane in synaxibus auditum, »nisi quod humanos faciat, nisi quod mites, verecundos, pudicos, castos, familiaris communicatores rei, et cum omnibus consolidae germanitatis necessitudine copulatos.« (Idem, lib. IV, pag. 152.) Quapropter Augustinus brevius quidem, sed non minus luculenter dixit: »Populi confluunt ad Ecclesias casta celebritate, honesta utriusque sexus discretione, ubi audiant quam bene hic ad tempus vivere debeant, ut post hanc vitam beate semperque vivere mereantur.« (August., lib. II, de civit., cap. 28, pag. 57.) Sed de his, quae in christianorum synaxibus agebantur, alibi disseruimus, et [Col. 0494C] haec omnia ab Arnobio memorata, clarius adhuc in nostra de Tertulliani Apologetico dissertatione explicabuntur (tom. I. Apparat. pag. 23 et 411; Dissert. in Tertullian. cap. 15, art. 2 et seqq.).



ARTICULUS III. De christianorum precibus pro mortuis.

Christiani sacris suis in synaxibus Deum publice non solum pro vivis hominibus orabant, sed etiam pro mortuis. In iis siquidem »summus,« ait Arnobius (Arnob., lib. IV, pag. 152), »oratur Deus, pax et venia postulatur . . . . . . adhuc vitam degentibus, et resolutis corporum vinctione.« Tam perspicua autem expressaque sunt haec verba, ut heterodoxi quidam eorum splendorem dissimulare non potuerint. Verum [Col. 0494D] quo magis clara sunt, eo magis atram bilem aliis moverunt, qui optime vident inde haud incerto colligi aliquod esse purgatorium, sive aliquem, quolibet nomine vocetur, locum, ubi morientium justorum animae, quibusdam leviorum peccatorum maculis coinquinatae purgantur. Quantumvis tamen hi dentibus frendeant, omnesque adhibeant machinas, nunquam sane Arnobii auctoritatem elevabunt. Cur enim, amabo te, harum precum, quas ille, minime diminutis argumenti sui viribus, praetermittere poterat, mentionem facit? Cur eas ethnicis tam audacter objectat, nisi quia certo certius noverat, antiquum, communem, ac pium fuisse christianorum morem; quo Deum pro mortuis hominibus orare solebant?

[Col. 0495A] Et vero hoc christianorum Arnobio coaequalium, atque antiquiorum institutum moremque fuisse non solum scriptores Arnobio aetate pares, verum etiam superiores alii plurimi, iique omni fide majores, apertissime testificantur. Nam Tertullianus contra bigamos haec scribit in verba: »Neque pristinam uxorem poteris odisse, cui etiam religiosiorem reservas affectionem, ut jam receptae apud Dominum, pro cujus spiritu postulas, pro qua oblationes annuas reddis.« (Tertullian., lib. de Exhort. castit., cap. II, pag. 671.) Rursus autem sequenti libro: »Uxor,« inquit, »pro anima viri sui orat, et refrigerium interim adpostulat ei, et in prima resurrectione consortium, et offert annuis diebus dormitionis ejus.« (Idem, lib. de Monog., cap. 10, pag. 682.)

[Col. 0495B] Nec est sane quod nobis heterodoxus aliquis objiciat Tertullianum, cum hos libros conficiebat, ad haereticorum jam partes defecisse, atque ex Montano hanc delibasse doctrinam. Enim vero antequam hanc in haeresim prolapsus esset, sacros christianorum ritus breviter recensendo, eadem prorsus tradidisse legitur: »Oblationes,« inquit (Idem, lib., de Coron. milit., cap. 3), »pro defunctis, pro natalitiis annua die facimus.« Tantum igitur abest, ut heterodoxorum responsione infirmari possit illius de his precibus testimonium; quin potius inde plenius demonstretur hoc fuisse tam haereticorum, quam catholicorum constans, certumque documentum.

Antiquissimus vero Constitutionum Apostolicarum auctor christianos ad Deum pro mortuis fratribus [Col. 0495C] suis orandum sic hortabatur: »Pro fratribus nostris, qui in Christo requieverunt oremus, ut hominum amans Deus, qui animam defuncti suscepit, ei remittat omne peccatum voluntarium ac non voluntarium; et propitius clemensque factus, collocet eum in regione piorum, quiescentium in sinu Abrahami, Isaaci et Jacobi cum omnibus, qui a saeculo placuerunt Deo ac ejus voluntatem fecerunt, unde aufugit dolor, tristitia et gemitus.« (Constit. Apostol., lib. VIII, cap. 40 et 41, pag. 769 et seqq.) Deinde vero vult diem ab eorum morte tertium, nonum, quadragesimum, et anniversarium fusis similiter precibus celebrari.

Praeterea Cyprianus ad Furnitanos haec scribit: »Quod episcopi antecessores nostri censuerunt, ne [Col. 0495D] quis frater ad tutelam vel curam clericum nominaret: ac si quis hoc fecisset, non offerretur pro eo, nec sacrificium pro dormitione ejus celebraretur.« (Cyprian. Epist. I, pag. 2.) Quae quidem a nobis alibi citata sunt, ubi Ambrosii, et aliorum Ecclesiae Patrum auctoritate sententiam ab ineptis haereticorum cavillationibus, frivolisque responsionibus vindicavimus (Not. in Ambros., de obit. Valentin. consolat., pag. 1194 et supr., pag. 1121 et 1135).

Prodeat etiam Cyrillus Hierosolymitanus, et quem de precibus christianorum pro vivis quibuslibet hominibus disserentem superiori articulo audivimus, nunc de precibus pro mortuis dicentem audiamus (Cyrill., Catech. 5, Mystag., pag. 539): [Col. 0496A] , , , , . Rogamus omnes pro omnibus, qui inter nos vita functi sunt, maximum esse credentes animarum juvamen, pro quibus offertur precatio sancti illius et tremendi, quod in altari positum est, sacrificii. At haec Cyrilli verba citavit Eustratius, Constantinopolitanae Ecclesiae presbyter, in libro, quem circa medium saeculum sextum de iisdem christianorum precibus pro mortuis composuit, ubi has aliasque Cyrillo asseruit catecheses. Quis ergo, auditis hisce illius verbis, non mirabitur protestantes, qui serio respondent fusas olim a christianis has preces in fidei, spei, et charitatis tesseram, non vero in subsidium animarum, ac ignis purgatorii refrigerium?

[Col. 0496B] Mirari etiam satis non possumus Elmenhorstium, qui in suis ad hunc Arnobii nostri locum observationibus audacter asseverat Augustinum in suo de Cura gerenda pro mortuis libro ingenue fateri conceptas pro mortuis preces sola majorum niti traditione, nec sacris litteris firmari. Haec quippe sunt ipsissima, quae ille non retulit, nec suis forte, sed alienis oculis legerat, Augustini verba: »In Machabaeorum libris legimus oblatum pro mortuis sacrificium. Sed etsi nusquam in Scripturis veteribus omnino legeretur, non parva est universae Ecclesiae, quae in hac consuetudine claret auctoritas, ubi in precibus sacerdotis, quae domino Deo ad ejus altare funduntur, locum suum habet etiam commendatio [Col. 0496C] mortuorum.« (August., lib. de Cur. ger. pro mort., cap. I, tom. 6, pag. 616.) Nonne enim ibi aperte ingenueque fatetur harum precum in Machabaeorum libris, quos pro canonicis habuit, mentionem fieri? Quamvis autem negaveris hos libros canoni sacrae scripturae adscribendos, eos tamen antiquitate sua venerandos esse negare non potes. Quamvis etiam ingenuinis sacrae scripturae libris nihil penitus de iisdem precibus legeretur, contendit tamen Augustinus non minimae auctoritatis esse veteris Ecclesiae consuetudinem. Sed dic, quaeso, nobis, Elmenhorsti, utrum qui diserte affirmat aliquid in libris Machabaeorum haberi, atque satis aliunde probari, tametsi in veteribus Scripturis non legeretur, utrum, inquam, is ipse [Col. 0496D] idcirco negaverit illud in sacris Scripturis reperiri? Quis unquam, nisi errorum praejudiciis obcaecatus, ita argumentatus est? Sed dic adhuc, quaeso, numquid tam parvi ponderis est universae Ecclesiae et Augustini aetate, et plura, ut vidimus, ante saecula auctoritas et consensus? Unde autem illud manavit, nisi ex Apostolorum discipulis, atque ex ipsismet Apostolis?

Neque minus a scopo aberrat idem Elmenhorstius, qui instat Epiphanium negasse pariter preces pro mortuis ullo sacrae Scripturae testimonio stabiliri (Epiphan., haeres. 75, § 3 et 7). Jam enim citatis in Ambrosium observationibus nostris (Not. in Ambros., tom. II, pag. 1193) plane ostendimus ab Epiphanio [Col. 0497A] catholicorum propugnari sententiam, atque oppositam in errorum et haereseum Aerii reponi numero. Quo ergo jure, is qui preces pro mortuis fundendas negat, haereticus dici potest, nisi quia ejus opinio sacris Scripturis et constanti Ecclesiae traditioni adversatur?



ARTICULUS IV. De christianorum altaribus, sacrificiis, ac thuris usu; utrum Arnobius de catechumenis, sacramentisque Baptismi, et Eucharistiae, et divinae gratiae necessitate locutus fuerit.

Christianis crimen adhuc faciebant ethnici (Arnob., lib. VI, pag. 289) non solum quod nulla, uti diximus, haberent templa, aut nullas sacras aedes, sed nullas [Col. 0497B] etiam aras, nulla altaria, nulla sacrificia, nulla simulacra, nullum thuris usum. Arnobius vero id penitus negare non videtur; immo vero palam declarare nulla a christianis facta sacrificia, nec debuisse factitari. Sextum enim librum suum ab his orditur verbis: »Quid ergo, dixerit quispiam, sacrificia censetis nulla esse omnino facienda? Ut vobis non nostra, sed Varronis vestri sententia respondeamus: Nulla.« (Arnob., lib. VII, pag. 211.) Sed nemo est, qui ex citata ab Arnobio Varronis auctoritate, et allatis deinde contra sacrificia argumentis, facillime non intelligat, illum ibi de sacrificiis ethnicorum more factis, disputare, atque idcirco negare ea diis facienda. Sed Heraldus eum imperitiae et stupiditatis ibi accusat; quia ethnicorum sacrificia impugnando, [Col. 0497C] nullam sacrificiorum populi Israelitici fecit mentionem. In suis enim ad librum illius septimum primis animadversionibus sic eum castigat: »Vellem tamen dixisset aliquid Arnobius de sacrificiis populi Israelitici, quae magni illius sacrificii, quo agnus immaculatus pro peccatis nostris ante mundi creationem immolatus, peccata nostra purgavit, sacramentum constituebant. Sed Arnobii in religione ruditatem satis antea deteximus.« Verum et nos ibi ipsammet Heraldi in legendis, ac probe intelligendis Arnobii nostri libris ruditatem, si ejus verbo uti liceat, seu potius iniquum animum deprehendimus. Non aliud siquidem eo in libro propositum Arnobii fuit; nisi ut ostenderet nulla diis gentilium facienda esse sacrificia, eaque jure merito a christianis rejici. Atqui [Col. 0497D] constat ex data a nobis hujus libri analysi, atque ex infra dicendis, hoc ab illo validissimis argumentorum momentis esse demonstratum. Quis igitur sanae mentis homo id illi, tametsi de Israelitarum sacrificiis penitus tacuisset, satis fuisse inficiabitur?

Quid vero, quod ille apertissime praedicat gentiles inquirentibus, quae sacrificiorum suorum causa sit, frustra adsignavisse eorum antiquitatem ac consuetudinem. Utraque enim ex hominibus prodierat. Nullum vero sacrificium rite fieri potest, nisi divina lege institutum: »Ego autem,« inquit (Ibid., pag. 227), »cum postulo causam mihi depromi, audire desidero coelo aliquid lapsum.« At quis, oro te, dubitabit, hoc inter gentilium et Judaeorum sacrificia [Col. 0498A] fuisse discrimen, quod illa humanis, haec vero divinis legibus sancita fuerint?

Praeterea Arnobius, ubi gentilium sacrificia exagitat, atque explodit, ibi adhuc diserte tradit (Ibid., pag. 15), nihil ab ipsismet illorum diis, de ea ratione, qua ab hominibus coli, et sacrificiis honorari vellent, constitutum. Ecce si audire velis, ipsamet ejus verba: »Numquid dii aliquas,« inquit (Ibid., pag. 215), »leges sanxere aliquando mortalibus, constitutumque est ab his unquam quid eos agere conveniret, vel quid non; quid consecrari, quid fugere, vel coli se saltem quibus rationibus cuperent . . . . Ut opinor ab his numquam neque constitutum est aliquid, neque sancitum; quoniam nec visi aliquando, neque si sunt visi, apertissima potuit cognitione [Col. 0498B] dignosci.« Nonne ergo hac quoque argumentatione ille rejectis ethnicorum sacrificiis, alia omnia, quae Deus a Judaeis fieri praeceperat, plane penitusque comprobavit? At tametsi nihil omnino de illis dixisset, hoc silentium ei perperam culpae datur. Nam praeterquam quod tunc abrogata erant Judaeorum sacrificia, de illis certe, sicut diximus, non agebatur, sed de impiis ethnicorum sacrificiis, quae fictis falsisque diis facta, christiani jure merito detestabantur.

Quo porro sensu ipse diis sacrificandum negat; eodem plane iis aras et simulacra exstruenda fabricandaque omnino inficiatus est. Sed de his abunde disseruimus in superiore in Minucii Octavium dissertatione (Dissert. in Minuc., cap. 12, art. 29). Non enim [Col. 0498C] alio Arnobius modo, quam ille, de iis contra gentiles disputat uti ex infra dicendis satis patebit.

Ad thuris autem usum quod attinet, ethnicos illum a christianis spretum objicientes, eo Arnobius refellit (Arnob., lib. VII, pag. 231), quod apud ipsos, ut infra quoque ostendetur, antiquus non fuerit. Tertullianus vero, de quo nos fusius suo loco, tametsi alicubi nullum a christianis thus incendi fateatur; testatum nihilominus alibi facit, illud ab iis adhiberi, cum mortuorum corpora sepeliebant, et cum odor loci alicujus offendebat. Sed non eodem, inquit, ritu, nec eodem habitu, nec eodem apparatu, quo agitur apud idola. Vides igitur non omnem thuris usum ab illo, sicuti ab Arnobio improbari, sed eum dumtaxat, quo idolis a gentilibus thus adolebatur. Nos autem de illo [Col. 0498D] alibi egimus (tom. I. Apparat., lib. I, dissert. 10, cap. 16, pag. 198), et inferius adhuc agendum.

Opinatus est Heraldus Arnobium de sacramentis baptismi et eucharistiae sermonem habere, ubi docet animas nostras posse fieri »longaevas,« sive immortales, »si modo Deum tentent agnoscere, ac deinde servitate, atque inhumanitate depositis, resumant ingenia mitiora; ut ad illud, quod dabitur, esse possint paratae.« (Arnob., lib. II, pag. 65.) Sed qua, putas, ratione Heraldus putavit verbis prioribus baptismi, et posterioribus eucharistiae sacramentum designari? Audi, quaeso, et miraberis. Antiquissimi, inquit, Ecclesiae Patres non solum gentilium usurparunt verba, quibus in explicandis suis mysteriis utebantur; [Col. 0499A] sed ea etiam ad christianorum accommodarunt sacramenta, atque illorum ritus transtulerunt in Ecclesiam. Atqui hunc, inquit, in finem Arnobius citata a nobis verba ex his Ciceronis excerpsit: »Mihi cum multa eximia divinaque videntur Athenae tuae peperisse, atque in vita hominum attulisse, tum nihil melius illis mysteriis quibus ex agresti immanique vita exculti, ad humanitatem et mitigati sumus; initiaque, ut appellantur, ita revera principia vitae cognovimus« (Cicer., lib. II, de Legib., pag. 339, lin. 31). At inde Heraldus concludit Arnobium ad hunc latini oratoris locum collineando, suis prioribus verbis de baptismo, posterioribus de eucharistia locutum fuisse. O egregiam profecto consequentiam! Quasi vero Arnobius aliquid ex illis Ciceronis verbis [Col. 0499B] mutuari non potuerit, nisi de his christianorum sacramentis loqueretur?

At nihil certe ab ejus mente magis alienum. De sola enimvero disputat felici animae nostrae immortalitate, quam nisi agnito vero Deo, ac feritate vitiorum, et morum inhumanitate depositis, consequi non possumus. Quorsum igitur ibi commemoratio baptismatis, de qua non agebatur? Cui etiam praeter Heraldum in mentem venire potuit his postremis Arnobii verbis: Ut ad illud, quod dabitur, beatae immortalitatis praemium, animae possint esse paratae, eucharistiam significari? Sed vide mirificum ingenii illius acumen. De ea, inquit, obscure et trepide Arnobius, ut pote catechumenus, loquitur. Nonne lynce perspicacior fuit, qui id vidit, quod non quidem [Col. 0499C] obscure, uti ait, sed nullo plane modo Arnobius dixerat, nec dicere voluit? Nihil enim aliud, sicut monuimus, dixit, quam animas beatae aeternitatis non fore participes, nisi Deum agnoscant, ac purgatione vitiorum ad eam assequendam paratae sint. Apage ergo, has aliasque similes scriptorum quorumdam annotationes, quas ea tantummodo ratione congerunt, ut vanos male digestae eruditionis rumusculos aucupentur.

Multo igitur certius est agnitam ab auctore nostro divinae gratiae, seu divini auxilii ad subeundum pro christianae religionis confessione martyrium. Tot enim itamque horrenda ad mortem usque suppliciatam constanter perpeti sine Deo, inquit non potuerunt. Sed id a nobis supra explicatum ac probatum [Col. 0499D] (supr., cap. 4, art. 11) fusius probari nihil necesse est.



CAPUT XI. Examinantur priora Arnobii argumenta, quibus ethnicorum religionem falsam esse demonstrat.



ARTICULUS PRIMUS. Excutiuntur argumenta, inde contra gentilium religionem ab Arnobio petita, quod ethnici explicare non potuerint, ubinam illorum dii vitam degant, a quibus imposita sint eorum nomina, et quanta sit eorum multitudo, atque ex Ciceronis, praesertim de natura deorum, libris, de quibus quale judicium Arnobius ferat expenditur, ac tandem Euhemeri, Nicagorae, Pellaei Leontis, Theodori, Hipponis, et aliorum testimonio.

Duae sunt tantum totius hujus Arnobiani, uti ostendimus, [Col. 0500A] adversus gentes operis septem in libros distributi partes, quarum una christianae religionis veritatem, et altera ethnicae falsitatem demonstrat. Jam vero expendimus quanti ponderis sint argumenta, quibus demonstrare contendit christianae religionis, praecipuorumque ejus dogmatum veritatem, sacrorum illius mysteriorum et rituum sanctitatem, ac eorum qui eam sincere sectabantur, integritatem morum, et ea omnia ab repetitis saepius ethnicorum calumniis vindicet. Superest ut simili modo alia examinemus, quae ab illo in secunda operis sui parte, ad vanas gentilium religiones, impios cultus, ac ridiculas plane et absurdissimas superstitiones funditus evertendas protulit.

Primum itaque plurimis auctor noster argumentis [Col. 0500B] tam perspicue quam invicte probat falsos penitus ac commentitios esse omnes deos, quos ethnici non minus impio, quam antiquo cultu venerabantur. Ab eo autem ille, quasi praevia velitatione, initium dicendi fecit (Arnob., lib. III, pag. 102), quod ethnici nunquam explicare potuerint ubinam gentium vitam dii sui degant, aut quanta sit illorum multitudo. Certo enim affirmare nequeunt eos in coelo habitare, talesque ibi esse, quales in terris coluntur. Gentilium siquidem nullus illuc convolavit unquam, et vultum formamque illorum intuitus est.

Neque etiam illis explorata magis erat nominum, quibus dii vocabantur, origo, et a quibus excogitata dataque fuerunt. Quis enim asserere audeat utrum dii haec, inquit Arnobius, sibi diebus imposuerint lustricis, [Col. 0500C] in regio codice manuscripto legitur, ludibriis, in antiquis editionibus ludicris, in ultima lustricis, et id melius. Est enim, inquit Macrobius (Macrob., lib. I, Saturnal., cap. 16, pag. 307), lustricus dies, quo infantes lustrantur, et nomen accipiunt, ac mares quidem nono, feminae octavo, quemadmodum a Servio quoque observatur. At dii, quos ethnici, non secus ac caeteros homines, natos esse fatebantur, tum nomina sibi assumere non potuerunt (Fest., de verbor. Signifi., pag. 307). Neque etiam iis data sunt ab hominibus. Tanta enim erat ac prorsus innumerabilis illorum multitudo, ut magna pars, sicuti post Tertullianum ostendemus, plerisque diversis gentibus et populis ne nomine tenus cognita fuerit.

Velim autem expendas utrum auctor noster, haec [Col. 0500D] scribendo, nihil decerpserit ex illo Ciceronis loco, ubi Cotta hoc argumentum urget acrius, nullosque esse gentilium deos demonstrat: »Age, et his vocabulis deos esse facimus, quibus a nobis nominantur. At primum quot hominum linguae, tot nomina deorum. Non enim ut tu Velleius, quoquumque veneris, sic idem in Italia Vulcanus, idem in Africa, idem in Hispania. Deinde nominum non magnus numerus, ne in Pontificiis quidem nostris; deorum autem innumerabilis. An sine nominibus sunt? Istud quidem ita vobis dicere necesse est. Quid enim attinet, cum una facies sit, plura esse nomina? Quam bellum erat, Vellei, confiteri potius nescire, quod nescires, quam ista effutientem nauseare? An tu mei similem putas [Col. 0501A] esse, aut tui Deum? Profecto non putas.« (Cicer., lib. I, de Nat. deor., pag. 207, lin. 29.) Vides certe eamdem esse Ciceronis atque Arnobii nostri argumentationem, qua fictitiorum numinum divinitatem jure merito explodit.

Neque ibi tantum auctor noster premit oratoris latini vestigia. sed alibi saepius, aut verba ejus, aut sensum exprimit. At ea hausit potissimum ex tribus illius de Natura deorum libris, uti ex infra dicendis omnes intelligent. Prius igitur, quam ulterius progrediamur, non inutilis proculdubio operae pretium erit observare, quod auctor noster de his Ciceronis libris ferat judicium, et cur eorum in primis auctoritate ethnicos refellat.

De ipsomet autem Cicerone, in hisce libris loquente, [Col. 0501B] sic pronuntiat: »Ante omnes Tullius Romani disertissimus generis, nullam veritus impietatis invidiam, ingenue, constanter, et libere, quid super tali opinatione,« nimirum de gentilium diis, »sentiret, pietate, cum majore monstravit. A quo si res sumere judicii veritate conscriptas pergeretis, perorata esset haec causa, nec secundas, ut dicitur, actiones nobis ab infantibus postularet.« (Arnob., lib. III, pag. 103.) Quamobrem non pauci, pergit ille, aversabantur librorum ejus de natura deorum lectionem, nulloque penitus modo nec in aurem volebant admittere: alii vero eos senatusconsulto abolendos, ac de medio tollendos censebant. Cardinalis autem Baronius opinatus est id memorato a nobis superius Diocletiani edicto factum, illosque libros Ciceronis [Col. 0501C] cum christianorum scriptis igne revera crematos (Baron., ad Ann. 302, § 19, 723). Sed veremur ne doctissimus vir animum non satis adverterit Optatum et Eusebium, quos de eodem Diocletiani decreto disserentes alibi citavimus, sacrorum dumtaxat divinae Scripturae, seu deificorum nostrorum librorum fecisse mentionem.

Porro autem quam funditus Cicero hisce suis in libris impium deorum cultum, omnesque falsas ethnicorum religiones everterit, quidve de iisdem diis senserit, hic Lactantius explicat verbis: Romanae philosophiae princeps, et amplissimo sacerdotio praeditus, commentitios ac fictos deos redarguit: quorum cultus superstitiones pene aniles esse testatur; falsis opinionibus, erroribusque turbulentis implicatos [Col. 0501D] esse homines queritur. Nam totus liber tertius de Natura deorum omnes funditus religiones evertit, ac delet. Quid ergo a nobis expectatur amplius? Num eloquentia superare possumus Ciceronem? Minime id quidem. Sed fiducia illi defuit, ignoranti veritatem. Ait enim facilius se posse dicere, quid non sit, quam quid sit, hoc est, falsa se intelligere, vera nescire.« (Lactant., lib. I. Instit., cap. 17, pag. 90.)

Lactantio igitur, aliisque quamplurimis eruditissimis scriptoribus, visum est his Ciceronis libris falsam ethnicorum religionem funditus everti, tametsi ille aliam veram ostendere et stabilire non valuerit.

Augustinus vero citatis quibusdam ex secundo concludit illum simulacrorum institutioni et falsis [Col. 0502A] gentilium opinionibus indignari quidem, sed »conari, dum consuetudinem civitatis timet, religionem laudare majorum, eamque a superstitione velle sejungere, sed quomodo id possit, non invenire.« (August., lib. IV de Civit., cap. 30, pag. 110). Tum deinde sequenti libro ait, cum ille videret apertissimam esse insaniam, »confiteri Deum et negare praescium futurorum, tentavit asserere, quod scriptum est: Dixit insipiens in corde suo: Non est Deus; sed non ex sua persona. Vidit enim quam esset invidiosum et molestum; ideoque Cottam fecit disputantem de hac re adversum Stoicos in libris de deorum natura, et pro Lucilio Balbo, cui stoicorum partes defendendas dedit, maluit ferre sententiam, quam pro Cotta, qui nullam naturam divinam esse contendit.« (Idem [Col. 0502B] ibid., lib. V, cap. 9, pag. 121.)

At si Cicero his in libris omnes funditus religiones sustulit, si ad invidiam molestiamque depellendam, verbo tantum nec sincera mente deos existere asseruit, quo, inquies, jure Arnobius tanta asseveratione affirmat (Arnob., lib. III, pag. 104) hos ipsos esse Ciceronis libros, »quibus christiana religio comprobetur, et vetustatis opprimatur auctoritas?« Responderi haud inepte potest christianae religionis nomine ab illo significari illius de vero et unico Deo, divinaque illius omnia administrante providentia documentum. Nam eo asserto opprimitur vetustatis auctoritas, quae multiplices et infinitos, sicut diximus, Deos finxerat. Atqui Cicero in suis de Natura deorum libris haec tam aperte domonstrat, quam falsas esse omnes [Col. 0502C] gentilium quoslibet deos colentium religiones. At demonstrata earum falsitate, Arnobius necessario concludi posse putavit, solam christianam religionem esse veram, et aliis veteribus repudiatis, ab omnibus suscipiendam.

Praeter Ciceronem vero, mille alios, ex quibus nonnullos nominibus suis appellat, a se citari posse auctor noster asserit qui deos gentilium falsos penitus, ac meros homines fuisse scriptis publicis proclamare ac probare non dubitaverunt: »Possumus quidem omnes istos,« ita ille loquitur (idem, lib. IV, pag. 147), »nobis, quos inducitis atque appellatis deos, homines fuisse monstrare, vel Agragantino Euhemero replicato, cujus libellos Ennius, clarum ut fieret cunctis, sermonem in [Col. 0502D] italum transtulit, vel Nicagora Cyprio, vel Pellaeo Leonte, vel Cyrenensi Theodoro, vel Hippone, ac Diagora Meliis, vel auctoribus aliis mille, qui scrupulosae diligentiae cura in lucem res abditas libertate ingenua protulerunt.« Quam autem id verum sit, satis liquet ex his, quae nos de laudatis ab eo scriptoribus in priore apparatus nostri tomo, et superiore de Minucii Octavio dissertatione disputavimus (tom. I Apparat., lib. III, Dissert. 1, cap. 11, art. 5, pag. 785; et seq.; Dissert. in Minuc. Octav., cap. et art. ultim.). Nemini porro ullus, uti putamus, dubitandi locus est cum Ciceronem, tum alios, quos Arnobius nominatim vocavit, eos ipsos esse, de quibus ille alibi dixerat: »Audimus quosdam [Col. 0503A] philosophandi studio deditos partim ullam negare vim esse divinam, partim an sit, quotidie quaerere.« (Arnob., lib. I, pag. 18.)

His porro ita constitutis, ad alia veniamus argumenta, quibus ille absurdas gentilium de diis suis opiniones, atque adeo omnem illorum falsam religionem inde concutit, unde illis fundata constructaque videbatur. Rationum siquidem suarum momenta ex iis deducit, quae ethnici tamquam certa et minime dubia palam ubique de diis suis praedicabant. In illis porro recensendis et examinandis positum ab illo ordinem, quoad fieri poterit, sequemur. At ne eadem aliquando cum eo repetamus, ea omnia quae ad unam eamdemque rem faciunt, et si ab illo variis in locis tractata, simul [Col. 0503B] semelque retractabimus.



ARTICULUS II. Quomodo Arnobius demonstret falsam illorum divinitatem, qui dii renuntiati sunt, vel ob data hominibus beneficia, sicut Liber propter vini, Ceres panis, Aesculapius herbarum, Minerva oleae, Triptolemus aratri inventionem; vel ob praeclara quaedam facta, sicut Hercules et Romulus, qui senatorum manibus dilaceratus est.

Variam idololatriae et impii deorum cultus originem fontesque corruptissimos jam patefecimus et ostendimus (tom. I, Apparat., pag. 432 et 717, et seqq., ac Dissert. super., cap. 14, art. 3) eam inde potissimum manasse, quod prisci caecique homines eos in album deorum retulerunt, a quibus maxima se accepisse beneficia, aut praeclara quaedam [Col. 0503C] facinora edita fuisse arbitrabantur. Quamobrem Arnobius insanos illos gentiles his verbis compellat: »Vos Liberum, quod usum reperit vini; quod panis, Cererem; Aesculapium, quod herbarum; Minervam, quod oleae; Triptolemum, quod aratri; denique Herculem, quod feras, quod fures, quod multiplicium capitum superavit compescuitque nutrices, divorum retulistis in coetum. (Arnob., lib. I, pag. 21.)

At quid, oro te, inde sequitur, nisi eos homines fuisse, aut saltem deos aliquando esse coepisse, ac proinde falsam omnino illis divinitatem attribui? Vera enim divinitas aeterna esse debet, nec ullum umquam potuit habere initium.

Neque haec ab Arnobio perperam excogitata gratisque [Col. 0503D] ficta dixeris. Primum enim Diodorus Siculus, testis ea in re sane locupletissimus, disertissime tradidit a Dionysio, seu Libero, aut Baccho repertum fuisse vini usum (Diodor. Sicul., lib. I, pag. 9 et 10, et lib. III, pag. 142). Prius vero id uberius narraverat, ubi commemoratis quibusdam aliis ejus in homines beneficiis, haec adjecit (Ibid., p. 137 et 138): , , . His tam ingentibus beneficiis tantum sibi favoris conciliavit, ut propensius omnium studiis immortalitati consecratus, tamquam Deus, et cultus eximios et victimarum solemnitates reciperet. Vini porro inventionem [Col. 0504A] etiam Euripides, aliique Baccho tribuunt (Euripid. in Bacchis. vers. 277 et seq.; Dissertat. sup., cap. 14, art. 4). Sed de hoc, et Cerere, de quibus nos in superiori dissertatione, haec sunt Lucretii carmina:

Namque Ceres fertur fruges, Liberque liquores
Vitigeni laticem mortalibus instituisse. (Lucret., lib. V, vers. 14 et seqq.)
Ea autem Ceres panis inventrix, ab eodem Diodoro Siculo dicitur serendarum frugum, et totius messis rationem, unde panis conficitur, ea lege Triptolemum docuisse; ut eam cum universis hominibus communicaret (Diodor. Sicul., lib. III, Biblioth., pag. 232). Quapropter canit Virgilius:

Prima Ceres ferro mortales vertere terram
[Col. 0504B] Instituit, cum jam glandes atque arbuta sacrae
Deficerent sylvae, et victum Dodona negaret. (Virgil., lib. I Georg., vers. 147 et seqq.)
Virgilio concinit Ovidius:

      Prima Ceres, homini ad meliora vocato,
   Mutavit glandes utiliore cibo.
Illa jugo tauros collum praebere coegit:
   Tum primum soles eruta vidit humus. (Ovid., lib. IV, Fast., pag. 548.)
Porro autem narrat adhuc Diodorus, jam a nobis laudatus, deam Cererem ab Atheniensibus propter hoc beneficium ipsis collatum, oblationibus victimarum, atque Eleusiniis initiis honoratam (Diod., lib. V, Biblioth., pag. 200).

At ille praeterea, et qui verba ejus transcripsere Eusebius et Lactantius, apertissime declarant Aesculapium [Col. 0504C] non modo herbarum, sed totius etiam medicinae creditum fuisse repertorem. At de illo nos in superiore Apparatus nostri tomo diximus (Diodor. lib. V, pag. 235; Euseb., lib. V, Praepar. Evang., cap. 2, pag. 57; Lactant., lib. I, cap. 19, pag. 98; tom. I, Apparat., pag. 1192).

Testatum nobis adhuc Diodorus facit a Minerva traditam olivarum plantationem et culturam, atque olei expressionem (Diodor., loc. cit.). Quamvis enim hoc arboris genus, sylvestribus permixtum, ante hujus Minervae ortum extitisset, nullus tamen illius cultus et usus hactenus inventus fuerat. Unde Virgilius:

   Oleaeque Minerva
Inventrix, uncique puer monstrator aratri. [Col. 0504D] (Virgil., lib. I Georg., vers. 18.)
His autem posterioribus berbis quidam Osirim, alii Triptolemum, cujus Arnobius noster meminit, designari opinantur. Sed videsis in hos et superiores latini poetae versus Servii commentarium. Plinius vero dixit (Plin., lib. VII, Natur. hist., cap. 56, pag. 99) illam aratri inventionem Buzigi Atheniensi, vel Triptolemo adscribi. Sed de illo expresse Ovidius Cererem sic loquentem inducit:

Iste quidem mortalis erit, sed primus arabit,
Et seret, et culta, praemia tollet, humo. (Ovid., lib. IV, Fast., pag. 592.)
Ibi itaque Triptolemus expressis verbis dicitur aratri inventor, sicut a Diodoro Siculo paulo ante citato [Col. 0505A] totius agriculturae doctrina imbutus. De aratri porro aliorumque ab Arnobio memoratorum inventione, videsis Polydorum Vergilium, aliosque de rerum inventoribus scriptores (Diodor. lib. I, pag. 11, 12, loc. cit.; Polyd. Verg., lib. I, de inv. rer., c. 21, et lib. III, cap. 2 et 3).

Ex his autem, quae retulimus, illud facile intelligitur, quod Arnobius alibi scribit (Arnob., lib. II, pag. 90) primos homines non alium adhibuisse cibum, quam glandes, aut ex ramis agrestibus buculos, nec alias quam ex corticibus et pellibus vestes. Quod adhuc Diodori Siculi, Ovidii, Lucretii, et aliorum testimonio stabilitur ac corroboratur (Diodor., lib. I, pag. 5; Ovid., lib. I Fastor., sub fin.; Lucret., lib. V, vers. 951 et seqq.).

Post haec ab auctore nostro appellatur Hercules, [Col. 0505B] de cujus, ut aiunt, laboribus loquitur. Sed hi labores cui ignoti esse possunt? Si ulli tamen curioso incomperti sint, illos ab eodem Diodoro Siculo et aliis plurimis explicatos inveniet (Diodor. Sicul., lib. IV, Bibli., pag. 145 et seqq.). De illo autem et Libero etiam seu Baccho, et aliis qui ob eximia facta, et beneficia collata hominibus dii renuntiati sunt, praeter Lactantium (Lactant., lib. I, cap. 19, pag. 98 et seqq.). sic cecinit Horatius:

Romulus et Liber pater, et cum Castore Pollux,
Post ingentia facta deorum in templa recepti,
Dum terras hominumque colunt genus, aspera bella
Componunt, agros assignant, oppida condunt.
. . . . . . . . . . . . . . .
   Diram qui contudit hydram,
Comperit invidiam supremo fine domari. [Col. 0505C] (Horat., lib. II, epist. I, vers. 5 et seqq.)

At merito Arnobius Romanis exprobrat quod hunc Romulum, quem Horatius primum nominat, ob egregia facta ac collata beneficia, deorum numero adscripserint. Senatorum siquidem manibus discerptus, interfectusque fuerat: »Nonne ipsum Romulum patrem,« inquit ille (Arnob., lib. I, pag. 24), »senatorum manibus dilaceratum centum, et Quirinum esse Martium dicitis, et sacerdotibus et pulvinaribus honoratis, et in aedibus adoratis amplissimis, et post haec omnia coelum ascendisse juratis.« Vitam autem Romulo tam crudeliter a senatoribus fuisse ereptam, tametsi Livius dissimulare conetur, Valerius tamen Maximus, et Dionysius Halycarnasseus, et alii palam aperteque fatentur [Col. 0505D] (Liv., lib. I, cap. 12; Valer. Max., lib. V, cap. 3, § 1; Dionys. Halic., lib. II, Antiq. roman., p. 18). Quo porro ille modo in deorum numerum, pejerante Proculo, relatus sit, in superiori dissertatione ostendimus (Dissert. in Minuc., cap. 15, art. 2).

Quis igitur, nisi plane insaniat, hunc, aliosque a nobis memoratos, quaecumque aut falsa, aut vera beneficia contulisse, aut facta egregia edidisse ferantur, deos dixerit? Nam hi puri putique homines fuerunt, iique sceleratissimi. Quamvis autem tam sancti, quam scelesti et flagitiosi fuissent, numquam tamen illi etiam omnes simul, tot tamque ac Christus; ut supra vidimus, stupendis factis [Col. 0506A] admirationem, et beneficiis benevolentiam gratique animi memoriam sibi conciliaverunt. Si suis ergo rationibus stetissent ethnici, non poterant sane Christi negare divinitatem, aut rejicere religionem, et in ejus sectatores tanto furore debacchari. Quis itaque non videat quam futile vanumque sit illud argumentum? Jam vero vidimus qua ratione Minucius Felix hunc errorem everterit, ac infra ostendemus quomodo a Lactantio et Tertulliano refellatur (Ibidem, art. I, Dissertat. in Lactant., cap. 30, art. 5, et in Tertullian., cap. 25, art. 3).



ARTICULUS III. Expenditur aliud Arnobii contra ethnicorum religionem argumentum, inde ductum, quod ethnici dixerint deos suos mares et feminas, ac celebratis humano more nuptiis, alioque turpiori modo filios procreasse, ubi de septimanis foeturis, chalcidicis, Hellespontiaco Priapo, Cerere mammosa, deorum nuptiis usu, farre, coemptione celebratis, sponsalibus, fescenninis carminibus, regia Opis sobole, infami Veneris Cytheriae ortu, et meretricula Venere, a rege Cyprio ditata.
[Col. 0506B]

Validissimum sane contra ethnicos argumentum inde adhuc petit Arnobius, quod illi deos suos mares et feminas praedicarent, ac publicis suis precibus profiterentur: »Nam consuetis,« inquit, (Arnob., lib. III, pag. 139) »in precibus: sive tu deus es, sive dea, dicere. Quae dubitationis exceptio dare vos diis sexum disjunctione ex ipsa declarat.« Apud Varronem vero legimus quomodo preces illae fieri consueverant: »Lucum« ait (Varr., lib. de Re rusti., pag. 139), »conculcare romano [Col. 0506C] more sic oportet. Porco piaculo facito. Sic verba concipito: Si deus, si dea es, cujus illud sacrum est. Sed haec fusius probat Brissonius (Brisson., de Formul., cap. 60), et nos de iis aliquid alibi attigimus (Dissertat. in Minuc., cap. 15, art. 1).

Neque sinit Arnobius sibi ab inconsiderato aliquo opponi christianos quoque credere marem esse Deum, quandoquidem nomen, Deus, masculini generis est. Eo enimvero nomine non sexus, sed usu sermonis promitur Dei significatio. Non Deus ergo, sed ejus nomen genus masculinum significat.

At deos mares et feminas esse non posse sic probat Arnobius. Tales, inquit (Arnob., lib. III, p. 104 et seqq.), esse nequeunt, quin eas partes eaque habeant membra, quibus uterque sexus distinguitur, et quae ad propagandam sobolem facta sunt. Atqui [Col. 0506D] eae partes eaque corporis membra, si in diis sint, inutilia, sicut etiam ait Cicero, non potuerunt (Cic. lib. II de Natur. deor., pag. 208 et seqq.). Tanta igitur deorum immortalium, qui numquam senescunt, nec corporis viribus debilitantur, procreari debuisset multitudo, ut omnia iis jam plena forent, nec coelis innumeris possent amplius contineri. Eodem quoque argumento Minucium aliosque usos fuisse jam ostendimus (Dissert. in Minuc. Octav., cap. 16, art. 2).

Quam multa autem absurda, obscaena, et diis indigna ex diverso ipsorum sexu sequantur, Arnobius breviter explicat (Arnob., lib. III, pag. 104). [Col. 0507A] Inde enim, inquit, oriri deberent dearum menstrua, graviditates, abortus, soliti partus dolores, et septimanae faeturae, id est, deae septimo mense parturientes. Inde dii et deae nudo corpore in chalcidicis, hoc est, uti observant Turnebus et Scaliger, coenaculis et aedificiis magnis, atque infamis Hellespontiaci Priapi, de quo Natalis Comes, Vossius, Huetius, horrenda turpitudo (Turneb., lib. XVIII, cap. 34; Scalig., in Euseb. Chron. ad ann. 2104; N. Comes, lib. V, Mythol., cap. 15; Vossius, lib. II, de Orig. et Progr. idol., cap. 7, pag. 73 et seqq.; Huet., Demonstrat., pag. 109 et seqq.), et ab Iacho Ceres mammosa, ait auctor noster, musa ut praedicat Lucretii, hoc nimirum versu:

At gemina et mammosa Ceres est ipsa ab Iacho. [Col. 0507B] (Lucret., lib. IV, vers. 1161.)
Sed haec omnia pressius Cicero exagitat: »Quod et mares«. inquit (Cicer., lib. II de natur. deor., pag. 209, lin. 19), »deos et feminas esse dicitis, quid sequatur, videtis. Equidem mirari satis non possum, unde ad istas opiniones vester ille princeps venerit,« scilicet Epicurus.

At cur Arnobius, inquiet aliquis, et Tullius ridiculam ipsius Epicuri sectatorumque ejus non refellunt responsionem, qua garriebant deos non habere quidem corpus et sanguinem, sed quasi corpus et sanguinem? Facilis profecto ratio, et obvia omnibus est. Tullius siquidem plane et perspicue ostendit illud Epicuri figmentum a nemine umquam potuisse intelligi (Cicer., lib. I de nat. deor., pag. [Col. 0507C] 202, lin. 43). Deinde vero gentiles revera jactitabant deos suos vero corpore et sanguine praeditos, effraenataque ac perdita voluptatis libidine percitos, gignendis liberis dedisse operam. Quia vero illud satis notavit Arnobius, hinc non putavit longius in confutando illo insano Epicureorum commento tempus esse consumendum.

Quam certo autem ethnici crederent deos suos vero humanoque maris et feminae corpore constitutos, hinc sane liquet, quod ipsimet plura, ut recte arguit Arnobius, de solemnibus eorum conjugiis, ac susceptis inde liberis, posteritati tamquam minime dubia tradiderunt. Suis enim pene omnibus in libris venditaverant nuptias a diis suis humano ritu [Col. 0507D] et conditionibus, ut ait Arnobius (Arnob., lib. IV, pag. 140), quaesitis, atque usu, farre, coemptione celebratas. Ea autem omnia, teste Servio (Serv., in lib., Georg. Virg., vers. 30), ad antiquos nuptiarum ritus pertinebant: »Tribus enim modis, inquit, apud veteres nuptiae fiebant; usu, si verbi gratia, mulier anno cum viro, licet sine legibus, fuisset: farre; cum per Pontificem maximum, et Dialem Flaminem per fruges et molam salsam conjungebantur, unde confarratio appellabatur, ex quibus nuptiis patrimi et matrimi nascebantur: coemptione vero, atque in manum conventione, cum illa in filiae locum, maritus in patris veniebat, ut si quis prior fuisset defunctus, locum haereditatis alteri faceret.« [Col. 0508A] Videsis eumdem Servium in lib. IV Aeneid., vers. 103, et Brissonium, lib. de veteri Ritu nuptiarum, tom. XIII Antiquit rom., pag. 1016 et seqq., atque ibidem, p. 1128 et seqq. Holmanni, librum de veteri Ritu nuptiarum, cap. 20 et seqq., qui hos veteres ritus, et quod Arnobius desperatis, pactis, sponsis et fescenninis addidit, suis in tractatibus explicant. Fescennini porro versus dicti sunt, inquit Festus, vel quia ab urbe Fescennina allati, vel quia fascinum arcere ferebantur (Libris citat., p 1012, 1047, 1112, 1124; Fest., de verb. Sign.) Quapropter festive Arnobius cum ethnicis jocando, ait deas, quod participes fescenninorum non essent, perturbasse discordiis omnia.« (Arnob., lib. IV, p. 140.) Deos autem aliorum nuptiis, earumque celebrationi interfuisse varii scriptores atque in primis [Col. 0508B] Homerus saepius memorant (Homer., Iliad., XXIV).

Brevi autem enumeratione probat Arnobius deos, fatentibus ethnicis, filios non solemni tantum connubio, sed alio longe turpiori modo procreavisse. Quid validius autem ad falsam ac commentitiam illorum divinitatem, ipso sole clarius patefaciendam, proferri potest? Primum itaque narrat auctor noster (Arnob., lib. II, pag. 92 et 94; lib. IV, pag. 143) memoriae ab ethnicis proditum fuisse Saturnum ab Coelo et Hecata, atque ab eodem Saturno et Ope, ut alibi notavimus (Dissert. in Minuc., cap. 15, art. 2), Jovem fratresque ejus Neptunum, et Plutonem, ac Junonem sororem aliosque generatos; servatum vero Jovem a Curetibus, ne a patre suo, quemadmodum adhuc observavimus, devoraretur. Quam proculdubio [Col. 0508C] ob causam hos Arnobius, Opis soboles regias appellati (Arnob., lib. II, pag. 20). Et certe scriptum a Diodoro Siculo legimus (Diodor., lib. V, pag. 232). , , . , , . E Saturno et Rhea, quae Latinis Ops est, Vesta, Ceres, Juno, Neptunus, et Pluto nati dicuntur. Huic Hesiodus, et auctor libri de Universitate, aliique magno numero et consensu suffragantur (Hesiod., Theogon. vers. 453 et seqq.; Cicer., lib. de Univers. Append.)

Quid autem turpius foediusque excogitari potuit infami Veneris Cytheriae ortu, quem perpetuo silentio damnandum, et a gentilibus deposita omni verecundia publicatum Arnobius noster haec in verba eis exprobravit: »Numquid a nobis« inquit (Arnob., lib. [Col. 0508D] IV, pag. 143), »dicitur ex pelagi spuma, et ex Coeli,« cujus paulo ante mentionem fecimus, »genitalibus amputatis, Cytheriae Veneris concretum coaluisse candorem?« Sed hoc Clemens Alexandrinus paulo fusius et liberius in eosdem ethnicos, ut salubri aliquo, si unquam fieri poterat, pudore suffunderentur, sic urget (Clemens Alexandr., admonit. ad Gent., pag. 10): , . , , , , , , . . Aperte [Col. 0509A] autem dico, quae sunt occulta, non erubescens dicere ea, quae non pudet vos adorare. Quae ergo ex spuma, et in Cypro est genita, Cinyrae amica, Venerem dico Philomedeam, quia exorta est ex genitalibus, ex salacibus, inquam, genitalibus, quae Coelo abscissa sunt, quae post abscissionem fluctui vim attulerunt: tamquam libidinosis vestris partibus dignus fructus sit Venus in sacris mysteriis. Macrobius vero ubi de Saturno disserit: Hunc aiunt, inquit, abscidisse Coeli patris pudenda, quibus in mare dejectis, Venerem procreatam, quae a spuma, unde coaluit, nomen accepit. Adi praeterea Ciceronem, qui hanc secundam Venerem nuncupat. Consule etiam si velis, Hesiodum, Servium, Gregorium Nazianzenum, et alios (Macrob., lib. I Saturnal., cap. 8, pag. 209; Cicer. lib. II, de Natur. [Col. 0509B] deor., pag. 248, lin. 27; Hesiod., Theogon., vers. 195, et seqq.; Serv. in lib. I Georg. Virg., pag. 113; Gregor., orat. I in Julian., ante fin.).

Ex eodem porro Clemente Alexandrino videtur Arnobius id deliberasse, quod adjecit eamdem meretriculam Venerem a Cynira rege Cyprio ditatam, divorumque consecratam in numero. Quod quidem et a Julio Firmico confirmatum invenies (Arnob., lib. IV, pag. 143; Clemens Alexandr., admonit. ad Gent, pag. 10; Juli. Firm., de err. prof. relig., pag. 15). Nos autem de illa aliquid alibi perstrinximus (Tom. I Apparat., pag. 729).



ARTICULUS IV. Quomodo Arnobius falsam Jovis divinitatem demonstret ex ejus adulteriis cum Hyperione, unde Sol aureus; cum Latona, unde arcitenentes Apollo et Diana in insulis errantibus; cum Leda, unde Castores Tyndaridae, seu Dioscuri, ovorum progenies, quorum alter equorum domitor, alter pugillator, et cestu insuperabilis: item aliis Jovis adulteriis, cum Alcmena, unde Hercules; cum Semele, unde Bacchus, seu Bromius, Nisius, et Evius, ex genitalibus matris fulmine ictus, atque ex semine patris iterum natus: item Jovis cum Maia, unde Mercurius; cum Electra, unde Dardanus; cum Laodamia, unde Sarpedon, ubi de Minerva ex Jovis cerebro nata, ac de ejusdem Jovis in varias animantium formas mutationibus, atque de his verbis: Tisianes, et Bocores mauri, atque babecali adolescentes.
[Col. 0509C]

Jupiter cum Junone sorore sua incestas, ut ait Arnobius, et antea Tertullianus (Arnob., lib. IV, pag 143; Tertull., Apolog., cap. 14), aliique notarunt, nuptias celebravit. Sed magnus ille deus libidinosissimus hac uxore, inquit auctor noster, contentus [Col. 0509D] non fuit, quamvis oris dignitate, et ulnarum candore, sive ut Homerus, Gregoriusque Nazianzenus albiulna, atque eximia formae pulchritudine caeteris omnibus esset amabilior (Arnob., lib. IV, pag. 141; Homer., Iliad. I, vers. 14 et alibi; Greg. Naz., orat. 3 in Julian., pag. 257). Ex variis enim pellicibus et scortis, atque adeo totidem adulteriis, filios suscepisse perhibetur. Neque id ethnici negare audebant. Quamobrem Arnobius illos his verbis alloquitur: »Ex Hyperiona,« inquit (Arnob., lib. IV, pag. 141), matre et ex Jove jaculatore fulminis Sol aureus flagrantissimus natus est. Alibi vero, (Ibid., pag. 135); »Sol secundus aeque Jovis filius, et Hyperiona proditus genitrice.« Sed plane discrepat ab [Col. 0510A] Hesiodo, qui Solem a Theia matre sua, et patre Hyperione natum cecinit. Cicero etiam triplicis Solis patres recenset, quorum alter, inquit, natus Hyperione; sed de hoc Sole ibi ille non plura. Nihil tamen id mirum, quandoquidem de Hyperione alii scriptores variant (Hesiod., Theogon., vers. 371, et seqq.; Cicer., lib. III de Natur. deorum., pag. 247, lin. 45). At cum utroque Hesiodo et Cicerone in iis belle consentit Arnobius, qui continenter adjecit: »Ex Latona et eodem Jove arcitenens Delius et sylvarum captatrix Diana.« (Arnob., lib. IV, pag. 141.) Sive ut alio in libro dixerat: »Arcitenentem Diana et Apollo circumlati per fugas matris, atque in insulis errantibus vix tuti.« (Ibid., lib. I, pag. 20; Hesiod. Theogon., vers. 917 et seqq.; Cic., lib. III de Natur. deor., [Col. 0510B] pag. 248, lin. 17; Homer., Iliad., XIV, vers. 323 et seqq.; Strab., lib. X Geogr. pag. 483; Catul. in carm. saecul. Dian.; Ovid., lib. XV Metamorph., fab. 9.) De iis enimvero haec sunt Hesiodi carmina:

, ,
,
, .


Latona autem Apollinem et Dianam, sagittis gaudentem,
Amabilem prolem super omnes caelites,
Genuit sane, Aegiochi Jovis amore mixta.
Tulius vero »Apollo tertius Jove tertio natus et Latona, quem ex Hyperboreis Delphos ferunt advenisse.« His vero, praeter Homerum, Strabonem, Catullum, et alios concinit Ovidius, ubi Apollinem dicentem inducit:

   [Col. 0510C] Mihi Delphica tellus
Et Claros, et Tenedos, Pataraeaque regia servit,
Jupiter est genitor.
Ex Herodoto porro disces, cur idem Apollo et Diana ab Arnobio dicantur, »circumligati per fugas matris, atque in insulis errantibus vix tuti.« Ibi enim ille narrat Apollinem et Dianam a Latona in Chemmi insula, quae postea innatavit, occultatos et servatos (Herodot., lib. II, § 156, pag. 151; Arnob., lib. I, pag. 20).

Subscribit iterum Ciceroni auctor noster, cum postea tradidit ex ipso adhuc Jove genitos Castores, »Graece,« inquit (Ibid.; lib. IV, pag. 141) »Dioscuris nomen est.« Scriptis enimvero Cicero antea haec mandaverat: etiam apud Graios multis modis nominantur . . . . . Secundi Jove tertio nati [Col. 0510D] ex Leda Castor et Pollux.« (Cic., lib. III de Natur. deor., p. 147.) Utrique adstipulator accedit Theocritus poeta graecus his carminibus (Theocrit., Idyll. 22):

.
, ,
.


Hymno celebramus Ledae et Jovis Aegiochi filios
Castorem, et terribilem Pollucem,
Cum manu cinxit bubulis loris.
Videsis praeterea Homeri hymnum in Jovis pueros, ac Theodoretum (Theodor., serm. 2 de Angel. et daemon., pag. 511).

Arnobius vero ambos fratres uno simplicique nomine Castores appellat; »quia.« inquit Servius [Col. 0511A] (Serv., in lib. Georg. Virg. vers. 88, pag. 125), »ambo licenter et Polluces et Castores vocantur. Nam et ludi, et templum, et stellae Castorum vocantur.«

Primo autem in libro Arnobius dixerat: »Tyndaridae Castores (ms. reg. Tunc dari de Castores,) equos unus domitare solitus, alter pugillator bonus, et crudo inexsuperabilis coestu: Titanes et Bocores, (ms. reg. Tisianes et Bucures,) Mauri, et ovorum progenies Dii Syri.« (Arnob., lib. I, pag. 20.) Vides sane quam foede hic locus imperitia librarii depravatus sit. Quapropter lucem aliquam illi, quoad fieri poterit, afferre conabimur. Primum ibi, et adhuc alibi Castor et Pollux, Tyndaridae Castores, ab Arnobio, et a Cicerone Tyndaridae tantummodo, et ab [Col. 0511B] Ovidio Tyndaridae fratres nuncupantur (Idem, lib. II, pag. 93; Cicer. lib. II de Natur. deor., pag. 214; et lib. III, pag. 24; Ovid., lib. V Fastor., sub fin.). Nomen autem illud sortiti sunt; quia eos ex Tyndaro rege Oebaliae et Leda ejus uxore prognatos credebant; quamvis ex furtivo Jovis, in cygnum conversi, cum Leda congressu nati fuissent. Ex Jove enim Leda duo peperit ova, ex quibus non solum Castor et Pollux, sed Helena etiam et Clytemnestra editi ferebantur. Atque hanc sane ob causam Dioscuri , ut diximus, a voce Jovis, et sive , filii cognominati sunt. Quapropter nonnulli conjiciunt in Arnobii textu pro Dii Syri, legendum Dioscuri. Seldenus vero peculiarem de diis Syriis librum divulgavit.

[Col. 0511C] Ex his autem, quae paulo ante observavimus, facile intelligitur cur Castor et Pollux, ab Arnobio dicantur (Arnob., lib. I, pag. 120) ovorum progenies, Jupiter vero: Candidorum procreator ovorum (Idem lib. IV, pag. 142), de quibus praeter alios Vossius. At istud adhuc, et quod auctor noster ibidem adjecit unum equos domitare solitum, et alterum bonum pugillatorem fuisse, Horatius hoc versu belle confirmat:

Castor gaudet equis, ovo prognatus eodem
Pugnis. (Horat., serm. lib. II, vers. 25.)
Alibi vero illud repetit, eosque Ledae filios hisce carminibus appellat:

Dicam et Alcidem, puerosque Ledae,
Hunc equis, illum superare pugnis
[Col. 0511D] Nobilem. (Idem, lib. I, od. 12, vers. 25.)
Horatio pulchre Ovidius Propertiusque concinunt (Ovid., lib. V, Fastor.; Propert., lib. III, eleg. 13).

Quid sit autem caestus, quo Pollux insuperabilis dicitur, disces ex Servio in hunc, ad quem forte Auctor noster respexit, Virgilii versum:

Seu crudo fidit pugnam committere coestu. (Virgil., lib. V Aeneid., vers. 68.)
Ibi siquidem ille haec animadvertit: »Crudo caestu: aut crudeli, aut duro, ut sit simpliciter dictum, quod ex corio duro sint caestus: aut per diphthongum pugilum arma significat. Habet pluralem numerum, et est quartae formae. Nam caestus caesti, numeri tantum [Col. 0512A] singularis, sine diphthongo balteum Veneris, significat.« Quocirca Theocritus, ut paulo ante vidimus, cecinit manus Polluscis cinctas bubulis loris, sicuti reddidit ejus interpres, id est, caestibus. Quibus adjungi potest Seneca, qui alicubi dixit:

Cedet Castore cum suo
Pollux, caestibus aptior. (Senec., in Medea, act. I.)
At de caestu aliquid in priore Apparatus nostri tomo annotavimus (tom. I, Apparat., lib. III, dissert. 2, pag. 1193 et seqq.).

Major itaque difffcultas est in penultimis Arnobii verbis: Titanes et Bocores Mauri, aut ut in ms. codice [Col. 0512B] regio legitur, Tisianes et bucules mauri (Arnob., lib. I, pag. 20), quae Heraldus explicari non posse ultro fatetur. Suspicabatur autem Stewechius legendum: Ignes et fulgores marini; quia Castor et Pollux stellae sunt navigantibus salutares. Senecae autem, Plinii, et aliorum testimonio illud firmare poterat (Senec., lib. I, Natur. Quaest., cap. 1, pag. 405; Plin., lib. II, Natur. Hist., cap. 37). Sed aliis minime placuit haec Stewechii conjectura. Meursio margis arrisit Grotii divinatio, qua Tisianira et Bucero nati, scribendum augurabatur. Tisianira enim est Nemesis, sive Leda, et Jupiter Bucerus, ut pote, in taurum aliquando mutatus. Bucerum enim pecus, et bucera armenta idem ac boves significant. Sed quamvis Jovis cognomen fuisset Bucero, probari tamen debebat [Col. 0512C] cur ibi Arnobius mentionem habuerit Jovis potius conversi in taurum quam in cygnum, sub cujus forma violavit Ledam, de qua ibi disputat. Ad veram igitur Arnobiani textus lectionem restituendam, alius certe incorruptus codex manuscriptus desideratur.

Pergit Arnobius (Arnob., lib. IV, pag. 141), et alia Jovis adulteria sic contra Ethnicos urget: »Ex Alcmena et eodem Jove natus est Hercules ille Thebanus, quem clava pellisque tutatae sunt: ex Semele atque ipso Liber, qui Bromius dicitur, et ex semine iterum natus patris: ex ipso rursus et Maia, Mercurius ore facundus, et gestator affabilium colubrarum,« sive draconum in caduceo, quo belli finis, et pacis initium indicebatur. Sed haec cui ignota esse [Col. 0512D] possunt? De triplici autem Jovis adulterio, quo ex tribus feminis totidem filios suscepisse fertur, Hesiodus haec cecinit (Hesiod. Theogon., V, 937 et seqq.):

,
, .
,
,
. ,

.


Jovi vero Atlantis filia peperit gloriosum Mercurium,
Praeconem deorum, sacrum lectum conscendens.
Cadmi filia vero Semele peperit clarum filium,
Rem cum eo habens, Dionysium hilarem,
Immortalem mortalis: nunc ambo dii sunt.
Alcmene vero peperit vim Herculaneam
Mixta amore Jovi nubicogo.
[Col. 0513A] De hoc autem Alcmenae partu Cicero: Sextus Hercules, inquit, ex Alcmena, quem Jupiter genuit, sed tertius Jupiter. Plura, si lubet, apud Diodorum Siculum, Hesiodum, Plautum, et Vossium legere poteris. Addit vero Auctor noster post Clementem Alexandrinum transactas ab eodem Jove novem cum Alcmena noctes. De hoc porro aliisque ab Arnobio nostro memoratis Jovis adulteriis videsis Homerum (Cic., l. III, de Natur. deor., p. 205, lin. ult. Diodor., l. IV, Bibl., p. 157; Hesiod., de scuto Herc. Plaut., in Amphit.; Voss., l. I, de orig. et progr. idol., c. 14, p. 162; Arnob., l. IV, p. 145; Clemens Alexandr., Admonit. ad gent., p. 20; Homer. Iliad., XIV, versus 316 et seqq.).

Explicata quoque invenies, quae Arnobius scribit [Col. 0513B] Liberum, seu Bacchum ex Jove et Semele, atque ex semine, seu femore patris rursus natum; et ut alibi loquitur, ex genitalibus matris fulmine praecipitatum (Arnob., lib. I, pag. 20 et 24; et lib. IV, pag. 141). Narrat enim Diodorus Semelem a Jove, qui ejus amore flagrabat, precibus suis extorsisse, ut ad se ex illo praegnantem, pari atque ad Junonem honore, id est, tonitru et fulmine armatus accederet (Diodor. Sicul., lib. XL, Biblioth., pag. 138, et apud Euseb., lib. II, Praepar. Evang., cap. 2, pag. 52). Sed cum illa tantam fulgoris ac fragoris vim ferre nequivisset, statim exanimata abortum fecit. Tum vero Jupiter infantem suo insuit femori, eumque stato tempore enixus, Nysam Arabiae in civitatem deportavit. Ibi a Nymphis educatus, a patre, et loco, [Col. 0513C] ubi natus est, Dionysi accepit nomen. Alios testes, si tibi dari velis, cito dabimus Homerum, Nonnum, Ovidium, et Ciceronem, quos, cum lubebit, adire facile poteris (Homer., Iliad. XIV, vers. 233 et seqq.; Nonn., lib. I, Dionys. init.; Ovid., lib. III. Metamorph., § 3, pag. 102 et seqq.; Cicer., lib. I, Tuscul., pag. 119).

Interim observa Liberum ab auctore nostro non solum Semeleion, id est, Semeles filium, sed Bromium quoque, Nysium, atque Evium appellati. , inquit citatus a nobis Diodorus Siculus, . Bromius ab excitato circa nativitatem ejus tonitrus fragore nuncupatus est, Nysius vero non a jam praefata, uti videtur, urbe Arabiae Nysa, sed potius Nyso illius patre. Nam Cicero, post quem auctor noster quinque [Col. 0513D] Dionysos, sive Liberos recenset, diserte asserit, quintum Nyso natum et Thione. Evii denique cognomen Baccho inditum quidam putant; quia postquam in leonem mutatus, unumquemque ex gigantibus occidisset, a Jove patre suo Evhion, sive bonus filius cognominatus fuit. Alii suspicantur hoc nomen ortum a verbo Evoe, seu , quo Bacchantes in suis mysteriis Baccho, ut alibi annotavimus, palam acclamabant (Arnob., lib. IV, pag. 141, et lib. V, pag. 176 et 177; et loc. cit. Diodor. Sicul., lib. III, Biblioth., pag. 149; et apud Euseb., lib. II. Praepar. Evang., c. 2, pag. 54; Cicer., lib. III, de Natur. deor., pag. 248, lin. 25).

Ex citato paulo antea Cicerone illud procul dubio [Col. 0514A] adhuc excerptum fateberis, quod auctor noster subjunxit, ex eodem Jove et Maia genitum esse Mercurium (Arnob., lib. IV, pag. 136; tom. I, Apparat., lib. III, dissert. 3, c. 9, art. 2, pag. 757). Litteris quippe latinus orator haec consignasse legitur. »Mercurius tertius Jove tertio natus ex Maia, ex quo et Penelopa Pana natum ferant.« Diodorus autem Siculus: »Fuerunt filiae septem Atlanti . . . . Maia natu maxima e Jovis complexu Mercurium multarum artium repertorem« genuit (Cicer., lib. III, de Natur. deor., pag. 248, lin. 6; Diodor. Sicul., lib. III, Biblioth., pag. 135). Utrique autem praeter Macrobium (Macrob., lib. I, Saturnal., c. 12, pag. 122) suffragatus est Virgilius his versibus:

Vobis Mercurius pater est, quem candida Maia
Cyllenes gelido conceptum vertice fudit.
[Col. 0514B] At Maiam (auditis si quidquam credimus) Atlas
Idem Atlas generat, coeli qui sydera tollit. (Virgil., lib. VIII Aeneid., vers. 138 et seqq.)
Quos in versus videsis Servii observationes.

Mille porro aliis et virginibus et mulieribus, sicuti alibi memorat Arnobius (Arnob., lib. V, pag. 172), pudicitiam infamis Jupiter eripuit. Ibi autem ille Electram ac Laodamiam nominatim appellat. At Electra nympha fuit Oceani et Thethios filia, quae a Jove constuprata, Dardanum teste Ovidio, sive, ut Dionysius Halicarnasseus opinatur, Dardanum et Jasum peperit (Diony., Halicarn., lib. I, Antiquit. rom., pag. 49). Ovidii autem haec sunt ea de re carmina:

Dardanon Electra nesciret Atlantide cretum,
   Scilicet Electram concubuisse Jovi. [Col. 0514C] (Ovid., lib. XIV Fastor., vers. 49.)

Ex Laodamia vero Bellerophontis filia idem Jupiter genuit Saperdonem, Lyciae regem, quemadmodum canit Homerus (Homer., Iliad. VI, vers. 197 et seq.):

,
.


Cum Laodamia quidem concubuit Jupiter consiliator Eaque peperit divinum Sarpedonem aeratum bellatorem.

Tantam porro asserit Arnobius tamque flagitiosam, ac perditam, de qua nos alibi (Arnob., lib. IV, pag. 145, tom. I, Apparat., pag. 753, 805, 1242, et seqq.), fuisse Jovis libidinem; ut ad eam, si umquam potuisset, explendam in aurum, satyrum, draconem; alitem, taurum, ac formicam sese vertere non erubuerit. Quae paulo clarius enucleata Ovidius hunc [Col. 0514D] retulit in modum:

Moeonis elusam designat imaginem tauri
Europem.
. . . . . . . . . . . . . .
Fecit et Astorien aquila luctante teneri,
Fecit olorinis Ledam recubare sub alis:
Addidit, ut satyri celatus imagine pulcram
Jupiter implerit gemino Nicteida [(1) 1Kb] foetu:
Amphytrion fuerit, cum te Tirynthia [(2) 1Kb] cepit.
Aureus ut Danaen Asopida [(3) 1Kb] luserit ignis,
Mnemosynem pastor: varius Deoida serpens.
Postea vero Gregorius Nazianzenus (Greg. Naz., tom. II, carm. 61, pag. 142):

[Col. 0515A] ,
, , , , , ,
, ,
.


Cerne mihi quotnam formas, qui primus eorum est,
Induat, ardentis Veneris dum carpitur igne?
Nunc taurus, nunc albus olor, nunc caerulus anguis,
Nunc aurum, ursusque efficitur, nunc denique quidquid
Vult amor, infirmusque puer, sic dicitis ipsi,
Imbecilla juvat quos fingere numina dextra.
De ejusdem autem Jovis ridicula, ut Eurymedusae stuprum afferret, mutatione alibi aliquid perstrinximus (tom. I, Apparat., lib. III, dissert. I, c. 9, art. 1, pag. 752). Videsis adhuc de quibusdam illis nefandis Jovis conversionibus Justinum Martyrem, Clementem Alexandrinum, Epiphanium, Julium Firmicum, Vossium, [Col. 0515B] et alios (Justin., Cohort. 2, ad Graec., pag. 38, Clem. Alexadr., Admonit. ad gent., pag. 23 et seq.; Epiph, Ancorat., pag. 108, Firmic., de err. profan. relig., pag. 15; Voss., lib. I, de Orig. et progr. idol. cap. 14; Arnob., lib. II, pag. 93 et 118).

Minus forsitan inverecundum aliquibus videbitur, quod post Apollonium Rhodium, Nonnum, Lucianum, Pausaniam, Ovidium, aliosque complures, narrat Arnobius Minervam ex Jovis cerebro natam (Apollon., lib. IV, Argonaut., vers. 1309 et seq.; Nonnus, lib. I, Dionysiac., vers. 9 et seq.; Lucian., dialog. deor., pag. 73 et seq.; ac de Sacrif., pag. 183; Pausan., lib. I, pag. 22; Ovid., lib. III. Fastor. sub fin., Arnob., lib. IV, pag. 141 et seqq.). Sed hoc tamen supremo deorum patre penitus indignum fuisse nemo [Col. 0515C] sane diffitebitur. Nonne enim inde necessario sequitur Jovem fuisse hominem, cerebro aliisque humanis membris compositum; ac Minervam antea non extitisse, et perperam in dearum numerum aggregari?

Quis ergo non intelligit quam recte Arnobius ex his omnibus, quae a nobis hactenus enarrata sunt, concludat Jovem non potuisse majori umquam contumelia vexari, quam ab iis, qui palam, et ubique impudenter nefanda ejus adulteria praedicabant. Quid enim diis magis injuriosum, quam illos reos agere adulterii, quod leges humanae, quemadmodum ex Justinianaeo codice ac Theodoreto patet, et alibi annotavimus, capitali poena puniri voluerunt? (Lib. IX, cod. Justin., tit. IX, ad leg. Juliam de adulter.; Theodoret., serm. 3, de angel. et daem., pag. 154, tom. I, [Col. 0515D] Apparat., pag. 805 et seq., et 1241 et seq.)

Denique ibidem addidit Auctor noster eumdem Jovem ea arsisse coeca indomitaque libidine, ut babecali adolescentes solent. Et ita quidem in manuscripto codice regio, qui solita librarii inscitia plane corruptus videtur. Quamobrem pro babecali, quidam suspicati sunt legendum vagari, alii vero bacchari, et id tanto melius, quanto propius ad Arnobii propositum accedit. Jovis enim intemperantiam ibi Arnobius exagitat, eumque tametsi senem et canum non minori, quam adolescentes, ad feminas libidinis ardore exarsisse ostendit (Idem, ibid., pag. 713; Arnob., lib. IV, pag. 141).



CAPUT XII. Quomodo Arnobius ethnicorum religionem ex aliorum deorum, atque dearum adulteriis, et flagitiis falsam esse ostendat.
[Col. 0516A]


ARTICULUS PRIMUS. Quam invicte Arnobius probaverit absurdas esse gentilium de diis suis opiniones, ex Saturni cum Philyra adulterio; Martis cum Venere; Herculis cum quinquaginta Thestii filiabus; Neptuni cum Amphitrite, Amymone, Alope; Apollinis cum Arsinoe, Arethusa, Hypsipyle, Marpissa, Zeuxippe, Prothoe, Daphne, Sterope, atque etiam Coronide, unde Aesculapius avaritiae causa fulmine percussus.

Non major fuit aliorum deorum, quam Jovis castitas et pudicitia. Nam Saturnus, uti ait Arnobius (Arnob., lib. IV, pag. 145), quamvis senectute confectus, [Col. 0516B] poetarum tamen »carminibus indicatur ab uxore in adulterio comprehensus, induisse formam feri, et sub pecoris specie hinnitibus evolasse jactatis.« At his ille verbis fabulam notat ab Apollonio Rhodio (Apoll., lib. II, Argon., vers. 1335 et seqq.) decantatam, qua Saturnus Philyram Oceani filiam adamasse perhibetur. Cum illa etenim commixtus, ne ab adveniente Ope sive Rhea uxore sua agnosceretur, in equum se convertit. Ex eo autem concubitu Chiron centaurus natus est, qui parte corporis anteriore hominem, et posteriore equum referebat. Unde illud Ovidii carmen:

Ut Saturnus equo geminum Chirona creavit. (Ovid., lib. IV Metamorph., § 3, pag. 204.)
Plura apud Natalem Comitem videbis (Nat. Com., [Col. 0516C] lib. III, Mytholog., cap. 12).

Jam vero in superiori nostra dissertatione illud notavimus, quod Arnobius de Marte memorat: Dum genitalibus insultat alienis, haesisse in laqueis involutum, id est, deprehensum cum Venere in adulterio, atque a Vulcano, uti Gregorius Nazianzenus quoque scribit, et nos alibi notavimus, ac vinculis constrictum (Dissertat. in Minuc., cap. 18, art. 4; Arnob., lib. IV, pag. 144, et lib. V, pag. 186; Greg. orat. 3, seu 1, in Julian., pag. 258; Dissert. in Minuc., cap. 17, art. 4).

Quis autem Hercule intemperantior, ac petulantior? »Sanctus Deus,« ut lepide Auctor noster jocatur, »natas quinquaginta de Thestio nocte una perdocuit et nomen virginitatis exponere, et genitricum [Col. 0516D] pondera sustinere.« (Arnob., lib. IV, pag. 145.) Tam vero immoderatam, atque hactenus inauditam Herculis petulantiam ethnicis similiter objectarunt Tatianus, Clemens Alexandrinus, Gregorius Nazianzenus, et Theodoretus (Tatian., Orat. contr., Graec., pag. 159; Clem. Alexandr., Admonit. ad gent., pag. 20; Greg. Naz., orat. 3 seu 1, in Julian., pag. 263; Theodoret., serm. 8, de martyr., pag. 594 et seqq.). Ex gentilium autem Scriptoribus Pausanias refert, quae fuerint majorum ea de re sententiae; atque Ovidius ad eas respicit, ipsumque Herculem sic alloquitur:

Non tibi crimen erunt Teuthrantia turba sorores
   Quarum de populo nulla relicta tibi. (Ovid., epist., Heroid. 9, pag. 89.)
[Col. 0517A] Rex vero maris, pergit Arnobius (lib. IV, pag. 144), id est, Neptunus non uno tantum adulterio pollutus, Amphrititas, Hippothoas, Amyonas, Menalippas, Alopas per furiosae cupiditatis ardorem castimoniae virginitate privavit. Haec autem ille mutuatus est ex Clemente Alexandrino, qui tres alias adhuc mulieres his subjunxit (Clemens Alexandr., Admonit. ad gent. pag. 20): , , , , , , , , , , , . Voca mihi Neptunum, totumque chorum qui fuit ab eo corruptus, Amphitritem, Amymonen, Alopen, Menalippen, Alcionen, Hippothoen, Chionem, et alias [Col. 0517B] innumerabiles, in quibus quidem cum tot essent, vestri Neptuni in arctum perturbationes cogebantur. Verum tres posteriores Arnobius, sicuti et alias innumerabiles Clemens, omisit, quia quas uterque nomine suo appellat, eas ad institutum suum satis esse arbitratus est. Eamdem certe ob rationem Julius Firmicus, Amyonen, Alopen, Menalippen, Chionem, et Hyppothoen tantum nominat. De his porro et aliis a Neptuno vitiatis consule Natalem Comitem, et Vossium (Jul. Firm., de Err. prof. relig., pag. 16; Comes, lib. II, Mythol., cap. 8, pag. 166; Voss., lib. I, de Orig. et progr. idol., cap. 15, pag. 63).

Suam Arnobius prosequitur ironiam, et sic Apollinem festive irridet: »Apollo Latonius immaculatus ille, castissimus, atque purus, Arsinoas, Aethusas, [Col. 0517C] Hypsipilas, Marpissas, Zeuxippas, et Prothoas, Daphnas et Steropas inconsulti pectoris appetivit fervoribus.« Prius vero Clemens Alexandrinus, ex quo Arnobius ea similiter delibavit (Arnob., lib. IV, pag. 144; Clemens Alexandr., Admonit. ad gent., pag. 20): , ait, , , , . , , , , , , , . Voca mihi etiam Apollinem. Is est Phoebus, et vates castus, et bonus consiliarius. Sed non hoc dicit Sterope, nec Arethusa, nec Arsione, nec Zeuxippe, nec Prothoe, nec Marpissa, nec Hypsipile. Effugit enim sola Daphne et vatem et [Col. 0517D] vitium. Quamvis autem Daphne vitium fugerit, illud non minuit Arnobiani argumenti vim, immo vero evidentissime probat Apollinem caeca effrenataque in eam libidine percitum fuisse, ac turpiter inflammatum. Ovidius vero hanc fabulam cecinit. At insuper legere poteris, Julium Firmicum de ea, atque aliis, ab Apolline deperdite amatis, ac si adhuc vacat, consule Natalem Comitem (Ovid., lib. II. Metamor., fab. 10, pag. 27 et seqq.; Jul. Firm., de err. prof. relig., pag. 762; Com., lib. IV. Mythol., cap. 10, pag. 342).

Apollinis haud dubie filius, et Jovis nepos fuit Aesculapius, qui ab Arnobio nostro haud semel Coronide natus dicitur (Arnob., lib. I, pag. 20, et [Col. 0518A] lib. 7, pag. 249). Diodorus vero Siculus, cujus verba Eusebius transcripsit, testatum alicubi facit illum Apollinis et Phoronidis, , melius apud Eusebium , veluti, Theodoretus ex Apollodoro observat, Arsinoes, fuisse revera filium, qui quidem cum multos deploratae valetudinis homines sanaret, a Jove, id aegre ferente, ictu fulminis percussus est. (Diodor., lib. IV, Biblioth., pag. 189; Euseb., lib. II, Praepar. Evang., cap. 2, pag. 57; Theodoret., serm. 8, de Martyr., pag. 595.)

Quapropter alibi Arnobius hoc de illo scriptum reliquit: »Numquid cupidinis et avaritiae causa, sicut canit Boeotius Pindarus, Aesculapium fulminis transfixum esse telo?« Simili quoque modo Tertullianus: »Est et ille,« inquit, »de Lyricis, Pindarum [Col. 0518B] dico, qui Aesculapium canit avaritiae merito, quia medicinam nocenter exercebat, fulmine judicatum. Malus Jupiter, si fulmen illius est, impius in nepotem, invidus in artificem.« (Arnob., lib. IV, pag. 143; Tertullian., Apolog., cap. 14, pag. 15.) Prius vero hoc retulit Clemens Alexandrinus, qui non solum Pindari, sed Euripidis etiam hac de re carmina retulit. Videsis praeterea Cyrillum itidem Alexandrinum contra Julianum Apostatam disputantem, et quae a nobis alibi adnotata sunt, ac postea in subsequenti dissertatione dicentur (Clemens Alexandr., Admonit. ad gent., pag. 18; Cyrill., lib. VI, in Julian., pag. 200 et seqq.; tom. I. Apparat., pag. 754; Dissert. in Minuc., cap. 15, art. 3). Citatis porro Scriptoribus unum adhuc nobis adjicere [Col. 0518C] liceat Gregorium Nazianzenum, qui illa et alia nefanda prorsus, atque execranda deorum crimina his paucis carminibus descripsit (Greg. Naz., carm. 61, pag. 142):

, , , ,
, , , .


Mendaces, caedis constrictos sanguine, vafros,
Falsum jurantes, raptores, androgynosque,
Jura resolventes thalami, rabieque nefanda
Miscentes sese pueris, generique virili.
Sed de hoc plane execrando puerorum amore nostrum, si lubet, Arnobium audiamus.



ARTICULUS II. Quam evidenter adhuc Arnobius falsos esse gentilium deos probaverit ex pueris Catamito, seu Ganymede, Hila, Hyacintho, Pelope et Chrysippo, quos illi turpissime adamaverunt et constuprarunt.
[Col. 0518D]

Parum fuit insatiabili prorsus deorum libidini tot tamque detestabilia cum foeminis adulteria fecisse, sed turpissimo praeterea puerorum amore excaecati, eis quod dictu horrendum, illa intulerunt stupra, quae suis in historiis publicare ethnicos non puduit. Ab ipso enim Jove, quem Deum optimum, maximum, vocabant: »Catamitus puer,« ait Arnobius (Arnob., lib. V, pag. 172), pudoris spoliatus est honestate.) Atque ut alio in libro dixerat (Idem., lib. IV, pag. 145): Catamitus puer rapitur delicium futurus, et poculorum custos.« Si quaeras quis ille Catamitus fuerit, respondebit Festus (Festus, de [Col. 0519A] Verb. sign.): Catamitum pro Ganimede dixerunt, qui fuit Jovis concubinus.« Eam ob causam in coelum raptus esse fertur, idque Ovidius his versibus decantavit:

Rex superum Phrygii quondam Ganymedis amore
Arsit, et inventum est aliquid, quod Jupiter esse,
Quam quod erat, mallet. Nulla tamen alite verti
Dignatur, nisi quae possit sua fulmina ferre.
Nec mora, percusso mendacibus aere pennis
Abripit Iliaden, qui nunc quoque pocula miscet,
Invitaque Jovi nectar Junone ministrat. (Ovid., lib. X Metam., § 4, pag. 563 et seqq.)
Non mirum itaque si Arnobius immane illud ac prorsus detestabile facinus ethnicis semel et iterum objecerit (Arnob., lib. V, pag. 187). Cicero tamen [Col. 0519B] illud praepostere ab Homero, humana ad deos transferente, fictum censet. Alicubi enim hoc ab eo scriptis traditum fuit: »Nec Homerum audio, qui Ganymedem a diis raptum ait propter formam, ut Jovi pocula ministraret: non justa causa cur Laomedonti tanta fieret injuria. Fingebat haec Homerus, et humana ad deos transferebat, divina mallem ad nos.« (Cicer., lib. I, Tuscul., pag. 125, lin. 27.) Sed id non impedivit, quominus tantum scelus ab plerisque omnibus ethnicis creditum ac venditatum, eis Arnobius, et Julius Firmicus jure merito exprobraverint (Jul. Firm., de err. prof. relig., pag. 15). Adi, si velis, Vossium (Voss., lib. I, de Orig. et progr. idol., pag. 61), qui propterea Ciceronem memoria ibi deceptum fuisse arguit, quod Ganymedem Laomedontis [Col. 0519C] filium dixerit. De Catamiti porro nomine idem Vossius alibi disputat (Idem, in Etymolog., Arnob., lib. IV, pag. 145).

Quod autem Auctor noster his adjecit: »Et ut Jovis dicatur pullus, in partibus Fabius aduritur mollibus, obsignaturque posticis,« his Festi verbis paulo clarius explanatur: »Pullus Jovis dicebatur Fabius, cui Eburno cognomen erat, propter candorem, quod ejus natis fulmine icta erat. Antiqui autem puerum, quem quis amabat, pullum ejus dicebant.« (Fest. ad verbum Pullus.)

Verum ad alia cum Arnobio nostro pergamus. Sic autem ille ipsosmet ethnicos affatur: »Quid non contenti feminei generis attribuisse diis curas, etiam sexus adjungitis adamatos ab his mares? Hylam [Col. 0519D] nescio quis diligit, Hyacintho est alius occupatus, ille Pelopis desideriis flagrat, hic Chrysippum suspirat ardentius.« (Arnob., lib. IV, pag. 145.) Ex Clemente autem Alexandrino ea Arnobium desumpsisse ex his facile intelliges illius verbis: . , . . . Nam nec a pueris quidam dii vestri abstinuere. Unus quidem Hyllam, alius vero Hyacinthum, alius Pelopem, alius Chrysippum amantes (Clemens Alexandr., Admonit. ad gent., pag. 21).

Hylas autem Theodamantis, Driopum regis, filius fuit, et is sane formosissimus, quem Hercules, occiso patre ejus, raptum, Colchos secum duxit, [Col. 0520A] quando illuc cum Argonautis navigabat. Postea vero eum ad aquam, ex Ascanio flumine, seu Calciamnis fonte hauriendam misit, quem nymphae, ejus pulchritudine captae, rapuerunt. Hercules vero cum illum frustra quaesivisset, in ipsius honorem sacra instituit, in quibus solemniter Hyla clamabatur. Unde Virgilius:

His adjungit Hylam, nautae quo fonte relictum
Clamassent; ut littus Hyla! Hyla! omne sonaret. (Virgil., eclog. VI, vers. 43.)
Quos in versus videsis Servii observationes ac Strabonem, Apollonium, Theocritum, et alios (Strab., lib. XII, Geogr., pag. 564; Apolloni., lib. I. arg., vers. 1207 et seqq.; Theocrit., Idyll. 13).

[Col. 0520B] Hyacinthum autem, Amyclae regis filium, cujus deinde Arnobius meminit, ab Apolline et Zephyro perdite amatum cecinit Ovidius (Ovid., lib. 12, Metam., fabul. 5; Jul. Firm., de error. prof. relig., pag. 15, et seqq.); nec ulli id incompertum esse potest. At Julius Firmicus de illo et Hyla, et aliis duobus Pelope et Chrysippo eadem, atque Arnobius noster, sed paulo clarius retulit, atque inde contra ethnicos sic disputat: »Puerorum aliquis delectatur amplexibus, Ganymedem in sinu Jovis quaerat, Herculem videat Hylam impatienti amore quaerentem, Hyacinthi desiderio captum Apollinem discat. Chrysippum alius, alius Pelopem videat, ut per deos suos sibi licere dicat, quidquid hodie severissime Romanis legibus vindicatur.«

[Col. 0520C] A quo autem adamatus sit Pelops, de quo alibi idem Julius, his Tatianus (Ibid., pag. 20; Tatian., orat. cont. Graec., pag. 162) verbis indicasse videtur: , . Apud vos Pelops deorum epulis apponitur, et, seu etsi, amatus a Neptuno puer. Pindarus vero (Pindar., ol. Ode I, vers. 38 et seqq.):

. . . . . ,
.


   Quem praepotens,
Amavit terrarum ambiens Neptunus.
Denique Athenaeus haec de Chrysippo, et puerorum amore tradidit (Athen., lib. XIII, pag. 602 et seqq.): [Col. 0520D] , , , , . . Alii dicunt puerorum amorem ortum fuisse a Laio, ad Pelopen, diversato, qui ad amatum ejus filium Chrysippum, cum raptum imponsuisset currui, Thebas aufugit. Praxilla Sicyonia Chrysippum a Jove raptum fuisse inquit. Videsis adhuc Aelianum, si animus est, sed ibi ille Jovis non meminit (Aelian., lib. XIII, var. hist., cap. 5). Verum quis hos tam execrando, nec ullis ignibus satis umquam expiando amore flagrantes deos dici non horreat?



ARTICULUS III. Quomodo Arnobius falsam deorum divinitatem ostendat ex impudico illarum in homines amore, Aurorae in Tithonum, Lunae in Endymionem, Nereidis in Aeacum, Thetidis in Achillis genitorem, Proserpinae in Adonem, Cereris in rusticanum Jasionem, Veneris in Vulcanum, Phaetontem, Martem, et Anchisem, et cur haec Dioneia, et Troici viri mater dicatur.
[Col. 0521A]

Quanta etiam fuerit dearum impudicitia, his Arnobius, post Clementem Alexandrinum, exemplis manifeste demonstrat: »Nonne vestris cautum est litteris adamatum esse ab Aurora Tithonum, arsisse in Endymionem Lunam, Nereidem in Aeacum, in Achillis genitorem Thetin, Proserpinam in Adonem, matrem ejus Cererem in Jasionem nescio quem rusticanum, et post Vulcanum Phaetontem, Martem in Anchisae nuptias ipsam illam Venerem, Aeneadum [Col. 0521B] matrem, et Romanae dominationis auctorem« (Arnob., lib. IV, pag. 145 et seqq.). Clemens autem Alexandrinus prius eisdem gentilibus objecerat (Clemens Alexandr., Admonit. ad gent. pag. 21): , , , , , , , . Aurora propter Tithonum, Luna propter Endymionem, Nereis propter Aeacum, et propter Peleum Thetis, propter Jasionem autem Ceres, et propter Adonidem Proserpina: Venus vero propter Martem est probro et dedecore affecta, transiit ad Cyniram, et nupsit Anchisae, et paravit Phaetonti [Col. 0521C] insidias, et amavit Adonidem.

Tithonus autem Laomedontis, Trojanorum regis frater, ut ait Servius (Servi., in mox citand. Virgil.), ab Aurora ob formae praestantiam adamatus et raptus fuit, atque in Aethiopiam ejusdem curru advectus, ibi ex illa genuit Memnonem. Unde Virgilius cecinit:

   Aut ubi pallida surget
Tithoni croceum linquens Aurora cubile. (Virgil., lib. I Georg., vers. 446.)
Et rursus alio in libro:

Et jam prima novo spargebat lumine terras,
Tithoni croceum linquens Aurora cubile. (Idem, lib. IV Aeneid., vers. 584.)
De his plura Hesiodus (Hesiod., Theogon., vers. 904), et Propertius (Propert., lib. II, eleg. 18; idem, eleg. 15), qui de Endymione hos fecit versus:

[Col. 0521D] Nudus et Endymion Phoebi cepisse sororem
   Dicitur, et nudae concubuisse deae.
Pastor ille fuerat, Athlii filius, cujus amore Luna capta, in Latmi Cariae montis occultavit specu, et dormientem, sicut Cicero ait, osculatus est. Visne illius verba tibi proferri? En ipsa sunt: »Endymion vero, si fabulas audire volumus, nescio quando in Latmo obdormivit, qui est mons Cariae, nondum opinor experrectus. Num igitur eum curare censes, cum Luna laboret, a qua consopitus putatur; ut eum dormientem oscularetur« (Cicer., lib. I Tuscul., pag. 130, lin. 36)? Plures autem, qui haec ad aniles, nec audiendas umquam fabulas, non rejiciant si audire desideras, adire poteris Theocritum, Ovidium, [Col. 0522A] Plinium et alios (Theocr., idyl. 3; Ovid., epist. Heroid., 18, pag. 199, lib. III de Art. aman., pag. 473; Plin., lib. II Natur. hist., cap. 9, pag. 152).

Nereidis autem nomine Arnobius noster adhuc post Clementem Alexandrinum, ut jam vidimus, disignat Psamathen Nerei filiam (Clemens Alexandr., Admonit ad gent., pag. 21), ex qua Aeacus, ut refert Hesiodus, Phocum suscepit (Hesiod., Theogon., vers. 1004):

,
, .


Et sane quidem Phocum Psamathe peperit praestantissima dearum,
   Aeaci in amore, per auream Venerem.
Multa de Aeaco et Phoco Ovidius, quem cum lubebit, legere poteris (Ovid., lib. VII Metam., § 24 et [Col. 0522B] seqq.). Quem Arnobius dehinc Achillis vocat genitorem, is recte a Clemente Alexandrino appellatur Peleus, qui eumdem Achillem ex Thetide procreavit (Clem., loc. cit., pag. 21). Jam enim citatus a nobis Hesiodus cecinit (Hesiod., Theogon., vers. 1006):

,
.


A Peleo autem subacta dea Thetis, candidos pedes habens,
   Genuit Achillem.
Sed hoc ab Ovidio fuse decantatum invenies (Ovid., lib. II Metamorph., § 7).

Ferunt autem Proserpinam ac Venerem, Adonim pariter deperientes, ad Jovis venisse judicium, quo ille pronuntiaret cuinam ex duabus concederetur. [Col. 0522C] Dato vero ab eo fuit litis arbitra et judex Calliope, quae constituit, ut illum unaquaeque per dimidiam anni partem possideret. Lege, si velis, Hyginum, Apollodorum, et Giraldum (Hygin., Astronom., poet.; Apoll., lib. III Biblioth.; Girald., syntagm. 13 deor., pag. 396).

Jasion porro ab auctore nostro rusticanus quidem nescio quis, sed a Nonno vir agricola, et Cereris conjux, ab aliis Jovis et Electrae, et ab quibusdam Menois et Phroniae filius dicitur (Nonn., lib. XLVIII, vers. 969, et seqq.). Ab Hesiodo autem (Hesiod., Theogon. vers. 969) perhibetur ex Cerere Plutum genuisse:

, ,
.


Ceres quidem Plutum genuit, praestantissima dearum,
[Col. 0522D] Jasio heroi mixta jucundo amore.
Adi adhuc, si velis, et vacet, Theocritum et Ovidium (Theocr., idyl., vers. 50; Ovid., lib. IX Metamorph., § 11).

At non Jasionis solius, sed Vulcani etiam, Martis, Phaetontis et Anchisae nequissimo amore impudica Venus flagravit. De Marte autem paulo ante, ac de Phaetonte, seu potius Phaone in superiore Apparatus nostri tomo disseruimus (tom. I Apparat., pag. 767).

Sed observare hic juvat triplicem a Cicerone distingui Venerem, quarum »tertia« inquit (Cicer. lib., III de Nat. deor. pag. 248, lin. 28), »Jove nata et Dione, nupsit Vulcano« in quam, ut dixit auctor noster, ardebat. Quod quidem confirmatur a Servio [Col. 0523A] in suis ad haec Virgilii carmina animadversionibus:

At Venus haud animo nequidquam exterrita mater,
Laurentumque minis, et duro mota tumultu,
Vulcanum alloquitur, thalamoque haec conjugis aureo
Incipit, et dictis divinum afflavit amorem.
. . . . . . . . . . . . . .
Dixerat, et niveis hinc atque hinc diva lacertis
Cunctantem amplexu molli fovet, etc. (Virgil., lib. VIII Aeneid., vers. 370 et seqq.)
Denique Venerem Anchisae etiam nupsisse, et inde prognatum Aeneam, si quis sibi probari velit, audiat ex Graecis Hesiodum (Hesiod., Theogon., vers. 1008):

,
.


Aeneam porro peperit pulchre coronata Cytherea,
Anchisae heroi mixta jucundo amore.
Audiat etiam, si velit, ex Latinis Virgilium:

[Col. 0523B] Tu ne ille Aeneas, quem Dardanio Anchisae
Alma Venus Phrygii genuit Simoentis ad undas? (Virgil., lib. I Aeneid., vers. 621 et seqq.)
Quos in versus legat Servii annotationes. Revolvat quoque libros Ovidii (Ovid., lib. IV Fastor., § 1), qui illud decantavit suis ni Fastis, et alio in libro, ubi alia adhuc memorata non solum ab Arnobio, sed a Lactantio (Lactan., lib. I Instit., cap. 17, pag. 92) etiam dearum adulteria duobus hi versibus memorat:

In Venerem Anchises, in Lunam [(1) 1Kb] Ladmius heros
   In Cererem Jason, qui referatur, habet. (Ovid., lib. II Trist., vers. 301 et seqq.)
Nos vero paulo ex Cicerone ante observabamus tertiam esse Venerem, quae Jove et Dione nata, Vulcano nupsit, et de qua dixerat Arnobius (Arnob., lib. [Col. 0523C] I, pag. 20): »Dioneia Venus proles, viri materfamilias Troici, atque intestini doloris publicatrix,« id est, Venus filia fuit Diones nymphae, de qua Virgilius:

Sacra Dioneae matri, divisque ferebam. (Virgil., lib. I Aeneid., vers. 19.)
hoc est, Veneri, ait Servius, a matre Dione secundum Homerum. Ea autem mater fuit Troici viri, sive Aeneae, quemadmodum supra annotavimus; et intestini, ejusdem Aeneae, doloris publicatrix, quia infelices illius casus, intimosque ac domesticos dolores, a Virgilio decantatos (Idem, lib. VIII, vers. 379 et seqq.) publicavit. Caeterum auctor noster hanc Venerem ab aliis non distinxit, quia sive una, sive plures fuerint, satis ad propositum suum esse putabat [Col. 0523D] demostrasse nullam ex iis potuisse deam dici, ut pote quae omnem humani pudoris sensum exuerat.

Arnobius itaque ex hactenus disputatis recte concludit crhistianos, qui hanc Venerem, aliosque omnes prorsus iilos sive viros, sive feminas, tantis flagitiis sceleribusque inquinatos, deos esse negabant, immerito prorsus impios ab ethnicis appellari. Contra enimvero constare debet hos ipsos gentiles, qui ea de diis suis praedicabant, maximae condemnari impietatis. Ea namque adulterina et crimina si vera sint, qui ea perpetravere, dii esse nequunt. Si falsa autem esse probentur, certe propter tam impudentes penitusque [Col. 0524A] intolerandas calumnias, totque ac tam turpia facinora, sibi fallaciter ascripta, omnes ethnicos perdere debuissent.



CAPUT XIII. Quam perspicue Arnobius convincat falsos nullosque esse gentilium deos, ex eorum patria, forma, figura, disciplinis, et artibus, quibus eos operam impendisse, aut praefuisse ethnici jactitabant.



ARTICULUS PRIMUS. Quam invicte Arnobius ex assignata ab Ethnicis deorum patria, forma, ac figura, demonstret falsam esse illorum divinitatem.

Quamvis Arnobius falsos esse gentilium deos ex turpissimo eorum ortu, execrandisque flagitiis satis superque ostenderit; aliis tamen rationum momentis [Col. 0524B] non minus certis et evidentibus illud rursus demonstrat. Ex iis autem unum erat, quod ille desumit ex designata deorum patria, et loco ubi mortui sunt, quae nobis magno sane studio ipsimet ethnici indicare curaverunt. Nam inde certo certius conficitur eosdem deos aliquando non exstitisse, ac proinde nec sempiternos esse posse, nec divina natura praeditos.

At primo quidem Ceres, uti ait Arnobius (Arnob., lib. I, pag. 20; Dissert., in Minuc., cap. 20, art. I), ab gentilibus asserebatur: »In Trinacriae finibus nata, atque in floribus legendis occupata,« priusquam Proserpina a Plutone, sicut alibi explicavimus, raperetur. Trinacriae autem nomine Arnobius Siciliam procul dubio intelligit. A Diodoro etenim Siculo, et [Col. 0524C] Servio discimus (Diod., lib. V Biblioth., pag. 199, Serv., in lib. VI Georg. Virg., pag. 265), hanc insulam primum a sua figura Trinacriam, vel Trinacem, postea a Sicanis cultoribus Sicaniam, ac tandem a Siculis Siciliam fuisse nuncupatam. Addit autem Diodorus longa majorum suorum traditione a Siciliotis accepta didicisse Cereri ac Proserpinae dicatam olim fuisse hanc insulam. Plura vero hanc in rem retulit Cicero, quem facile adire poteris (Cic., orat. IV in Verrem, pag. 179).

Quae vero a gentilibus de Api, qui in Peloponeso Serapis nuncupabatur, et de Iside in Aegypto prodita sunt, et ab auctore nostro memorantur, jam a nobis satis explicata fuere, nec iis repetendis aliorum otio abutendum (Arnob., lib. I, pag. 20; tom. I [Col. 0524D] Apparat. pag. 1090).

Palam quoque fecimus Arnobium ex Clemente Alexandrino ea decerpsisse, quae de Martis patria et vinculis narrat. Ibi vero expendimus utrum ille erroris ab Herveto jure vel injuria postuletur. Nullus quoque dubitandi locus videtur, quin adhuc Arnobius ex eodem Clemente ea deliberavit, quae de canibus et asinis eidem Marti immolatis adjecit (Arnob., lib. IV, pag. 143; Clemens Alexandr., Admonit. ad gent., pag. 18; tom. I Apparat., pag. 753).

Quam viles autem et divina majestate indignas diis suis formas ethnici attribuerint, his ille, quae ad eos ipsos facit, verbis declarat (Arnob., lib. III, [Col. 0525A] pag. 107): »Vos deos parum est formarum quod amplectimini mensione, filo et atterminatis humano, et quod indignius multo est, terrenorum corporum circumcaesura finitis,« hoc est, deos vestros formarum mensione, seu dimensione vel mensura, et filo, sive textura et lineamentis humanis, ac corporum terrenorum circumcaesura, seu extremitate terminatis et circumscribitis. Priori autem verbo usus est Cicero (Cic., Orator., pag. 268, lin. 2), et duo posteriora desumpta ex Lucretio videntur. Variis quippe ea adhibet in locis, unde haec proferemus:

Sunt igitur jam formarum vestigia caeca,
Quae vulgo volitant subtili praedita filo. (Lucret., lib. IV, vers. 85 et seqq.)
Alibi vero:

   [Col. 0525B] Specie confusa videntur
Quam minimum filum.
. . . . . . . . . . . . . .
Perparvum quoddam interdum mutare videntur
Alterutram in partem filum. (Et lib. V, vers. 581, et vers. 588 et seqq.)
Alio autem in libro nomen circumcaesura sic adhibet:

Extima membrorum circumcaesura tamen se
Incolumem praestat. (Lib. III, vers. 220.)
Rursus vero:

Extima membrorum circumcaesura coercet. (Lib. IV, vers. 651.)
Atqui nec tales esse deos, nec corporea forma, aut humana figura et specie constare posse pluribus rationum firmamentis Arnobius demonstrat. Excerpta autem sunt ea fere omnia, quae ille suum accommodavit [Col. 0525C] in modum ex primo Ciceronis de Natura deorum libro, ubi Cotta Academicus Velleium Epicureum refellit (Arnob., lib. III, pag. 107 et seqq.; Cicer., lib. I de Natur. deor., pag. 206 et seqq.). Sed haec ex mox dicendis evidentius cuilibet, uti credimus, patebunt.

Brevi itaque corporeorum membrorum enumeratione perspicuum primo Arnobius facit deos neque iis, neque ulla cujuslibet corporis figura componi. Sed hanc recensionem stylo suo inflato et turgido prosequitur, ac insolitis quibusdam utitur verbis, quae idcirco nec omnibus obvia claraque omnino sunt, nec sine explicatione aliqua debent praetermitti. Docet autem deos praeter caput, aures, pedes, aliasque omnibus notissimas corporis partes, habere nequaquam [Col. 0525D] posse »suspensum imbricem narium, munctionibus mucculentis, et spiritali commeabilem tractui (Arnob., lib. III, pag. 107),« id est, narium canalem, quo mucus humoresque ex capite defluunt, ac spiritus ducitur.

Praeterea: »Dentes trini generis, atque in officia trina compositos« (Ibid.), id est, primos acutos, qui cibum secant; maxillares, latos, qui eum molunt, et caninos, quorum media est inter utrosque natura. Videsis Aristotelem, Plinium, et Isidorum. At Cicero duo tantum dentium genera, adversus nimirum acutos, et intimos, seu genuinos agnoscere videtur (Aristot., lib. III de Part. animal., cap. I, tom. I, pag. 999; Plin., lib. II Hist. natur., cap. 37, pag. 553; [Col. 0526A] Isid., lib. II Orig., cap. 1; Cicer., lib. I de Natur. deor., pag. 234, lin. 49, et seqq.).

Addit Auctor noster: »Omentorum membranulas, et gurguliones.« (Arnob., loc. cit.) Omentum vero Graecis , membrana est tenuis ac pinguis, quae intestinorum amfractus involvit tegitque inferiores ventris partes. Unde Plinius: »Ventriculus,« inquit, »atque intestina pingui ac tenui omento integuntur, praeterquam ova gignentibus.« Plinio subscribit Isidorus. Juvenalis autem alicubi omentorum in sacris usum sic cecinit:

   Albaque porci
Omenta.
Et Persius:

Tot tibi cum in flamma junicum omenta liquescant.
[Col. 0526B] Denique dii a gentilibus conficti, habere debebant gurguliones, ait Arnobius. Gurgulio autem ab Isidoro sic describitur: »A gutture nomen trahit, cujus meatus ad os et nares pertendit, habens viam, qua vox ad linguam transmittitur; ut possit verba collidere; unde et garrire dicimus.« (Plin., lib. II Hist. natur., cap. 37, pag. 574; Isid., loc. cit.; Juvenal., satyr. 13, vers. 118; Pers., satyr. 2, vers. 45; Isidor., lib. II Orig., cap. 1, et lib. XII, cap. 8.)

Atqui si dii, ait Arnobius, corpora habeant, debent quoque habere has aliasque foedissimas corporum partes. Sed nihil dictu magis absurdum. Si vero iis membris carent, illorum corpora, tamquam utres inflata erunt, sed inania omnino ac vacua. Brevius ac dilucidius, quamvis paulo aliter Cotta apud Ciceronem [Col. 0526C] adversus Villeium Epicureum sic argumentabatur: »Habebit igitur linguam deus et non loquetur; dentes, palatum, fauces ad nullum usum: quaeque procreationis causa natura corpori affinxit, ea frustra habebit deus: nec externa magis quam interiora, cor, pulmones, jecur, caeteraque detracta utilitate, quid habent venustatis? quando quidem haec esse in deo propter pulchritudinem vultis.« (Cicer., lib. I de Natur. deor., pag. 208, lin. 46.)

Secundum Arnobii momentum comprehenditur hoc dilemmate: Si sint aliquae horumce deorum species, formae, ac figurae, vel eaedem sunt, et sibi invicem similes, vel plures, ac dissimiles. At si una eademque sit deorum omnium figura et facies, ii certe se ipsos non cognoscunt, nec secernunt. Si plures ac [Col. 0526D] diversae: »Ergo,« arguit Arnobius, »dicendum est quosdam capitones, silunculos, frontones, labeones: in his alios mentones, naevios, atque nasicos: hos displosis naribus, illos resimis; nonnullos turgentibus malis, aut buccarum cumulatione saccibucces, nanos, longos, medios, macilentos, pingues, crassos; hos capillorum intorsionibus crispulos, calvitios alios, et glabriatibus rasos.« (Arnob., lib. III, pag. 108.) Quis autem dubitabit haec decerpta fuisse a Cicerone, si haec Arnobius umquam legerit illius verba: »Redeo ad deos. Ecquos, si non tam strabones, ac petulos esse arbitramur? Ecquos naevum habere? Ecquos silos, flaccos, frontones, capitones, quae sunt in nobis? An omnia emendata in illis? Detur id vobis. Num [Col. 0527A] etiam est una omnium facies? Nam si plures; aliam esse alia pulcriorem necesse est . . . . Si enim nihil inter deum et deum differt, nulla est apud deos cognitio, nulla perceptio.« (Cicer., lib. I de Natur. deor., pag. 207, lin. 5.)

Labeones autem, de quibus Plinius (Plin., lib. II Hist. natur., cap. 37, pag. 553), et alii, ab immodicis labiis appellati sunt. Vide autem utrum silunculi et naevii, ii sint, quos Cicero silos, et naevum habere dixit. Veremur tamen ne corrupta sint in Arnobii textu haec vocabula. Nam in regio codice cilunculos et naevimos legimus. Nec minus depravata vox saccibucces. In eodem enim codice regio manuscripto scriptum est sacrivoces alii acrivoces, scribendum suspicantur. Sed sine emendatioris alicujus manuscripti [Col. 0527B] codicis ope quae vera sit lectio quis certo definire poterit?

Urget Arnobius negari ab ethnicis non posse quales descripsimus, tales a suis effingi deos. Nam id eorum et »produnt,« uti ille loquitur (Arnob., lib. IV, pag. 108), »atque indicant officinae. Siquidem cum facitis atque informatis deos, hos crinitos effingitis, alios laeves, senes, juvenes, pueros, aquilos, caesios, ravos, seminudos, intectos, aut ne frigus incommodet, fluidarum vestium superjectione perfusos.« Et haec quoque ex eodem Ciceronis libro hausta sunt. Post citata enim a nobis ejus verba, institutum sermonem sic prosequitur: »Nobis fortasse si occurrit, ut dicis, Jovem, Junonem, Minervam, Neptunum, Vulcanum, Apollinem, reliquos deos ea facie novimus, [Col. 0527C] qua pictores fictoresque voluerunt; neque solum facie, sed etiam ornatu, atque vestitu . . . . Isto enim modo dicere licebit Jovem semper barbatum, Apollinem semper imberbem, caesios oculos Minervae, caeruleos esse Neptuni.« (Cicer., lib. I de Natur., pag. 207, lin. 12.) Nonne autem inde satis aperte conficitur quas gentilium officinas Arnobius vocat, has ipsas esse istorum, ut ait Cicero, pictorum ac fictorum, qui deorum imagines, statuas et simulacra, quomodo uterque descripsit, fingere solebant? Recte ergo inde ambo concludunt nihil Deo magis indignum ac contumeliosum posse umquam excogitari.

Sed pressius adhuc cum ethnicis agit Arnobius (Arnob., lib. III, pag. 109), et summae ait esse stultitiae [Col. 0527D] ab ethnicis irrideri aenigmata Aegyptiorum, qui animalia vilissima, numero deorum adscripta, solemnibus cerimoniis et ritibus honorabant. Ipsosmet siquidem ethnicos non pudebat hominum, adjectis quibusdam animalium insignibus, tamquam deorum suorum veras effigies colere ac venerari. At haec rursus delibata sunt ex eodem Cicerone (Cicer., lib. I de Natur. deor., pag. 207, lin. 19), qui ea clarius huncque in modum explicat: »Quid igitur censes? Apim illum, sanctum Aegyptiorum bovem, nonne deum videri Aegyptiis? Tam Hercle! quam tibi illam nostram sospitam, scilicet Junonem, quam tu numquam ne in sommis quidem vides, nisi cum pelle caprina, cum hasta, cum scutulo, cum calceolis [Col. 0528A] repandis,« sive sursum recurvis. Quis vero non fatebitur ab utroque evidentissime demonstrari non minorem esse dementiam Romanorum aliorumque gentilium, qui deos humana facie, et cum animalis cujusdam insignibus repraesentatos colebant, quam Aegyptiorum, qui animalia ipsa, tamquam deos venerabantur.

Verum Arnobius insaniam illam alio adhuc ariete concutit, et evertit (Arnob., lib. III, pag 109, et seq.). Si aselluli, inquit, canes et porci aliquid, ad discendas artes, humani ingenii haberent, atque ad nos honorandos, statuas imaginesque sibi similes fabricarent, nonne indigne prorsus nec sine stomacho pateremur bestiarum formâ nos exhiberi? Nonne ipsimet ethnici indignarentur Romulum asinina figura [Col. 0528B] repraesentari, Numam canina, et porcina Catonem, sive Ciceronem, aut alium quemlibet? Jam autem vidimus Clementem Alexandrinum in Stromatum libris eodem contra gentiles usum esse argumento, atque eamdem in rem ab illo, quemadmodum ab Eusebio, et Theodoreto, citari Xenophanis carmina (Tom. I Apparat. lib. III, dissert. 2, cap. 14, art. 1, pag. 1089).

At dii, uti assumit Arnobius, indignius ferre deberent se ab hominibus humana, quam homines se a bestiis belluina facie depingi. Longe major enim est deorum ab hominibus, quam hominum a belluis discrepantia. Ecquid vero, inquit Arnobius, »in homine pulchrum? quid, quaeso, admirabile, vel decorum, nisi quod et clurino cum pecore,« ita ms. codex et ultima [Col. 0528C] editio, »Nescio quis auctor voluit esse commune.« (Arnob., lib. III, pag. 110.) Apud Plautum quidem legimus clusirum pecus: sed putat Vossius ab illo scriptum fuisse clurinum pecus, eoque nomine simias significari (Plaut. Comoed., Truced., act. 2, scen. 2; Voss., Etymolog. ad verbum CLURA). At certe hoc sensu ab Arnobio nostro accipi videtur, atque his verbis: Nescio quis auctor, Eunium laudari. Dum enim haec scribebat, in mente procul dubio habuit hunc Ciceronis locum (Cicer., lib. I de Natur. deor., pag. 209, lin. 37): »Ipsa vero, quum nihil ad rem pertinet, quae vos maxime delectat similitudo? Quid? canis nonne similis lupo?« Atque ut Ennius:

Simia quam similis turpissima bestia nobis.
[Col. 0528D] Major ergo diis fit contumelia, cùm similes hominibus effinguntur, quam hominibus, cùm exhiberentur simiae, aliisque bestiis similes.

Nec sinit Arnobius sibi ab ethnicis responderi alias quidem esse deorum (Arnob., lib. III, pag. 109), quam hominum formas et species, sed has honoris causa illis accommodari. Nam hic error priore longe pejor est. Eo siquidem majore probro gentiles deos suos afficiebant his formamentis divinis, sicut ille loquitur, quo certius ea falsa, diisque suis magis dissimilia esse noverant. Minus enim peccat ille, qui diis falsi aliquid, quod tamen verum esse arbitratur, imprudens tribuit, quam alius, qui sciens volensque falsa ipsis adscribit. Formamenta autem idem sonant [Col. 0529A] ac figurae et formae, sicuti his liquet Lucretii, quem Scriptor noster saepe sequitur, versibus:

   Omnia principiorum
Formamenta queunt in quovis esse nitore. (Lucret., lib. II, vers. 818.)



ARTICULUS II. Quam commentitii sint dii, quos ethnici variis artibus imbutos aut praefectos praedicabant, ubi de Appolline vate, futura praenuntiante, Aesculapio medico, Vulcano fabro, Tritonia seu Tritogenia et Arachne textrina, et Atalantea progenie, sive Calypso caeteris eloquentiore, de aliis, qui artibus aut scientiis praeesse fingebantur, uti Portunus navigationi, armentis et gregibus Pales, unde Palilia, Innuus sive Pan animalibus, Pythius ariolantibus, regum gazis locupletatus, et Tutelares tutelae hominum praefecti.

Aliud contra falsam illorum, quos gentiles colebant, [Col. 0529B] divinitatem argumentum inde petit Arnobius, quod ethnici eos artifices, atque artium et scientiarum praesides proclamarent: »Deos« enim »nobis inducitis,« verba illius sunt ethnicos compellantis, »alios fabros, alios medicos, alios lanarios, nautas, citharistas, aulaedos, venatores, pastores, et quod supererat, rusticos.« (Arnob., lib. III, pag. 111.) Neque haec ethnici, a scriptoribus suis saepe saepius decantata, negare poterant. Nam ut missos quam plures faciamus, haec Hesiodus in Theogonia cecinit. Deos vero rusticos ac pastores agnoscit ipse qui eos invocat Virgilius (Virgil., init. lib. I Georgic.).

Quid autem his absurdis opinionum commentis divinae naturae magis oppositum? Numquid enim, ait Auctor noster, in coelis sunt rura, quae a diis colantur; [Col. 0529C] montes et sylvae, ubi illi venentur; infirmi, qui ab eis curentur; aliave loca, ubi caeterae artes ab ipsis exerceantur? Quae major insulsitas, et insolentia, quam serio dicere hunc deum aliqua imbui arte, quam alius ignorare debeat? Quid putidius, quum asserere uni deae laboranti, vel aegrotanti opem, quam illa sibi ferre non poterat, ab alia posse ferri?

Frustra ergo, uti prosequitur Arnobius (Arnob., lib. III, pag. 112), ethnici opinabantur Latonium vatem, nimirum Apollinem Jove, ut diximus, et Latona natum, alio deo, id est, Jove ipso impletum ea caeteris diis, quae nesciebant, praenuntiare. Vetus enim poeta olim canebat:


.

[Col. 0529D]
Citissime huc venire; namque talia
Apollini pater loquenti suggerit.
Videsis ea de re Natalem Comitem (Nat. Com., lib. IV Mythol., cap. 10, pag. 359).

Perperam quoque venditabant Epidaurium, id est, Aesculapium, de quo nos jam haud semel disseruimus, aliorum morbis et vulneribus mederi (Tom. I Apparat., pag. 754 et 1193, et sup, cap. 9, art. 2). Quod vero subjicit Arnobius (Arnob., lib. III, pag. 113, et lib. IV, pag. 143), Vulcanum arma fabricasse, vel ut alibi, apud insulam Lemnum fabrilia opera exercuisse, hoc sumptum procul dubio fuit ex hisce Tullii verbis: Vulcanus tertius ex tertio Jove et Junone, qui Lemnae fabricae dicitur praefuisse. Ab illo autem fabricata [Col. 0530A] Aeneae arma jam supra Virgilii citatis carminibus ostendimus. Ille vero ipse Vulcanus est, cujus in tutela ignem fuisse alibi Auctor noster asseverat. At de eo nos in superiori Apparatus nostri tomo (Cicer., lib. III de Natur. deor., pag. 248, lin. 2; Virgil., lib. VIII Aeneid., vers. 370 et seqq.; Arnob., lib. III, pag. 114; tom. I Appar., pag. 776 et infra.).

Quae autem diis nebat, ac vestes trilices, id est, tribus liciis versicoloribus confectas iis, sine onere imponebat, haec ab Arnobio nostro Tritonia vocatur (Arnob., lib. II, pag. 112, et lib. VII, pag. 228; infr., cap. 14, art. 3). Pallas autem haec est, seu Minerva, quae ideo Tritonia, sive Tritonis, vel Tritogenia nuncupata fuit, aut quia ex Jovis cerebro orta, aut, ut ait Lucanus, et post eum Servius, a Tritone Africae palude, [Col. 0530B] juxta quam nata dicitur (Lucan., lib. IX, vers. 341 et seq.; Serv., in lib. II Aeneid., pag. 232). Ovidio autem si fidem habeas, telam illa texebat, puellasque eam texendi artem docuit. Audi, quaeso, illius carmina:

Pallade placata, lanam mollite, puellae:
   Discite jam plenas exonerare colos.
Illa etiam stantes radio percurrere telas
   Erudit, et rarum pectine densat opus.
Hanc cole, qui maculas laesis de vestibus aufers.
   Hanc cole velleribus quisquis ahena paras. (Ovid., lib. III Fastor., sub fin.)
Praeterea ille cecinit ejusdem Palladis cum Arachne de lanificio telaque texenda certamen, et quid ab utraque factum fuerit (Idem, lib. VI Metam., init., pag. 187 et seq.). Denique Julius Firmicus, ubi de variis [Col. 0530C] Minervis: »Fuit alia,« inquit, »in Aegypto, Nili regis filia, textrinae artis magistra.« (Firmic., de error. proph. relig., pag. 20). Sed id gentiles probare numquam potuerunt.

Denique Atlantea (ms. codex reg. Alantea) progenies, quae, sicuti ait Arnobius (Arnob., lib. II, pag. 112), eloquii primas tulisse perhibetur, nonne ipsa est Calypso Atlantis, uti Homero Tibulloque observatum (Homer., Odys. V; Tibull., lib. IV, eleg. 1, vers. 77), filia, apud quam naufragus Ulysses sex aut septem annis diversatus, postea Jovis imperio, quemadmodum canit idem Homerus, ab ea discessit. De illa haud semel Ovidius, et alii (Ovid., lib. II Amor., eleg. 17, pag. 336, lib. II de Art. aman., pag. 442, et epist. 10, pag. 353). Numquid ergo Calypso caeteris [Col. 0530D] diis aut deabus eloquentior erat?

Quid ad haec ethnici? Deos, inquiebant, non opifices, aut artifices, sed artium scientiarumque magistros dicimus. Sed quam vana futilisque sit haec responsio ex jam dictis patet, quibus ostendimus quam asseveranter ethnici tractatas ab eis artes praedicarent. Fac tamen deos ac deas praefuisse tantum artibus. Dic ergo quonam modo illas docere potuerint, nisi iis prius imbuti, ac primi fuerint artifices? Praeterea cum nullus sit artibus apud superos locus, cur ethnici frustra deos quosdam hac vel illa tantum arte et scientia excellere garriebant? Verus enim Deus omnia sciat, nihilque penitus ignoret, omnino necesse est.

[Col. 0531A] Nec hilum vero hi promovebant, qui opinabantur artibus revera praeesse deos; ut eorum cura et administratione omnia nobis feliciter cedant. Arnobius siquidem id falsissimum esse convincit (Arnob., lib. III, pag. 113). Quot etenim quantaque, inquit, homines naufragia faciunt, tametsi Portunus navigationibus praefectus, teste Virgilio, dicatur? De illo siquidem haec ille canebat:

Et pater ipse manu magna Portunus euntem
Impulit. (Virgil., lib. V Aeneid., vers. 240.)
Ovidius vero:

Quem nos Portunum sua lingua Palaemona dicet,
   Esto, precor, nostris aequus uterque locis. (Ovid., lib. VI Fastor., vers. 490.)
Portunus quippe graece Palaemon, atque etiam Melicerta [Col. 0531B] vocabatur, ac quemadmodum Servius in citatum Virgilii carmen, et alibi animadvertit, Deus marinus, qui portubus praeest. De illo autem, ejus aede, et feriis, in ipsius honorem institutis, mentionem fecit Varro (Serv., in lib. I Georg., pag. 91; Varro, lib. I de Ling. latin., pag. 50). Sed de his nos in sequenti de Lactantii libris dissertatione.

Neque etiam pestes et contagiones a pecoribus, ait Arnobius (Arnob., lib. III, pag. 113), avertebant Pales, Inuusque, quos Ethnici armentis et gregibus praesidere arbitrabantur. Pales autem fingebatur pastorum, sive, ut ait Solinus, Pastoralis dea (Solin., Polyhist., cap. 1, pag. 2). Unde Ovidius, ubi de palilibus, seu festo in laetam hujusce deae memoriam XI kalendas maias, ut notat Servius, fieri solito haec decantavit:

   [Col. 0531C] Et nos faciamus ad annum
Pastorum dominae grandia liba Pali. (Ovid., lib. IV Fastor., pag. 602.)
Virgilius etiam de illa quoque canit:

Ipsa Pales agros, atque ipse reliquit Apollo. (Serv. in Virgil., lib. III Georg., vers. 1, pag. 120.)
Rursus autem de animalibus dicturus, sic ab illa orditur:

Te quoque Magna Pales . . . . . . . canemus. (Virgil., eclog. V, vers. 4.)
Quos in versus, ac praecipue in posteriorem Servius observat illam quoque pabulorum esse deam, quam alii Vestam, alii Matrem deûm vocabant. Varro autem suum utrique Ovidio et Virgilio suffragium his verbis alicubi tulisse legitur: »Palilia a Pale, quod [Col. 0531D] et feriae ei deae fiunt.« Festus vero illis hunc subscripsit in modum: »Pales dicebatur dea pastorum, cujus festa Palilia dicebantur, vel ut alii volunt, dicta parilia, quoniam pro partu pecoris eidem sacra fiebant« (Festus, ad verbum PALES).

Jam vero laudatus a nobis Servius monitum quemlibet esse voluit deam feminino genere Palem a Varrone, et ab aliis masculino appellari, ut hic Pales, inquit (Serv. in lib. III. Georg., vers. 1). Ab hac nihilominus dea Caesius, ab auctore nostro postea citatus, discernit: »Palem, sed non illam,« inquit (Arnob., lib. III, pag. 123), »feminam, quam vulgaritas accipit, sed masculini nescio quem generis ministrum Jovis ac villicum.« Videsis Aulum Gellium, [Col. 0532A] Lilium Giraldum, Turnebum, et alios (Gell., lib. XIII, Noct. Attic., cap. 22; Girald. syntagm. 1, pag. 42, et syntag. 17, pag. 525; Turneb., lib. XIX Adv. cap. 11, pag. 140).

Inuus vero, cujus adhuc auctor noster meminit, idem erat, teste Macrobio, atque Pan, sive, ut Servius observat: »Inuus latine appellatur, graece : idem graece, latine Incubo. Idem Faunus, idem Fatuus, Fatuellus. Dicitur autem Inuus ab ineundo passim cum omnibus animalibus.« Arnob., lib. III, pag. 113; Macrob., lib. I Saturnal., cap. 22, pag. 278; Serv., in lib. VI Aeneid., pag. 441). Audisne quam bellus ille sit deus, et quam dignum deo ejus officium?

Quid plura? Divinitatis, inquit Arnobius, »scientiam [Col. 0532B] largitur ariolantibus Pythius,« nimirum Apollo, »et cur obliqua ac dubia, cur obscuritatis submersa caligine, dat saepius subministratque responsa.« (Arnob., lib. III, pag. 114). Et recte quidem, Chrysippus quippe totum, sicuti narrat Cicero (Cicer., lib. II de Div., pag. 296), volumen impleverat Apollinis oraculis, partim falsis, partim casu veris, partim flexiloquis et obscuris, interprete indigentibus; partim ambiguis, et quae ad dialecticam erant referenda. Ipsa vero latinus Orator hoc quibusdam Croesi et Pyrrhi exemplis manifestissime demonstrat. At hi procul dubio sunt duo reges, de quibus, tacito nomine, haec Auctor noster postea scriptis tradidit: »Apollinem ditem factum, eos ipsos reges, quorum gazis fuerat locupletatus et donis, ambiguitate fefellisse [Col. 0532C] responsi.« (Arnob., lib. IV, pag. 133.) Similia plane Lucianus his verbis dixerat (Lucian., Dialog.: Juno et Laton., pag. 81): , , , , , , , , , , , . , . Apollo autem simulat quidem omnia scire sese, et jaculari, et cithara canere, et medicum esse, et vaticinari, et erectis vaticinandi tabernis, hic in Delphis, illic in Claro, et Didymis, decipit consulentes se, obliqua et in utramque partem quaestionis [Col. 0532D] propositae inclinantia respondendo, ne videlicet erroris posset damnari: atque ita ex hoc quaestum facit et ditescit. Multi enim amentes sunt, seque ipsos exhibent praestigiis deludendos. Quae quidem ille alibi, aliique confirmant (Idem, in Jove Tragoedo, pag. 682 et 693).

Verum hic insurgentes ethnici respondebant. Si dii illi, aliique Tutelares officio munerique suo desint, id non in ipsos, sed in homines, qui illis non supplicabant, refundendum. Tutelarium autem, ut id dicamus, deorum nomine, illos Arnobius designat (Arnob., lib. V, pag. 114), quos Varro, teste Augustino (August., lib. VI de Civit., cap. 9, p. 156), iis omnibus praefectos esse dixit, quae ad tuendam vitam hominis ab ejus conceptione ad ultimam usque senectutem [Col. 0533A] ac mortem pertinent. Sed de his paulo post plura (Infr., art. 5). Arnobius vero breviter ac perspicue ostendit, nihil hoc responso levius et imbecillius. Quis enim nesciat gratuitam omnino, nec umquam mercenariam esse debere deorum in homines benignitatem ac magnificentiam. Et certe Deus verus omnibus hominibus tam bonis quam malis tempora, ventos, pluvias, ac fruges aequaliter subministrat. Deinde vero ethnici quodlibet sordidum ac vile ministerium, ingenuo homine indignum, ut jam ex dictis patet, atque adhuc fiet ex dicendis liquidius, hisce fictitiis Tutelaribus diis, aliisque singulis privatim tribuebant. At paulo quidem aequius existimare potuerunt Consum deum nostris praeesse cogitationibus fidisque consiliis. Sec fictitius ille deus, quem huic [Col. 0533B] tantum operi intentum somniaverunt; non impedit, uti ait Arnobius, contrarios humanis consiliis exitus, ac repentinam illorum inopinatamque mutationem. De hoc porro deo quandoquidem in superiori egimus dissertatione (Dissert. in Minuc., cap. 16, art. 2), ad alios, si lubet, veniamus.



ARTICULUS III. De aliis diis, singularibus aliis rebus simili modo praepositis, Lucina Junone partubus, Unxia unctionibus, replicationi cingulorum Cinxia, seu Virginensi dea, ac victui et potui Victua et Potua.

Alios adhuc deos aliarum privatim rerum praesides ethnici tam falso, quam absurde introduxerant. Quamobrem illos Arnobius jure merito objurgat (Arnob., lib. III, pag. 106, 112 et 114), quod Junonem [Col. 0533C] Lucinam mulierum partubus praepositam fuisse affirmare non dubitarent. Ipsa enimvero ab parturientibus innumeris mulieribus invocata, suppetias numquam tulit. Quam autem aequa justaque sit haec objurgatio, disces ex Tullio, qui superstitiosam illam credulitatem hisce verbis irridet: »Ut apud Graecos Dianam eamque Luciferam; sic apud nostros Junonem Lucinam in pariendo invocant: quae eadem Diana omnivaga dicitur . . . . . adhibetur autem ad partus, quod ii maturescant, aut septem nonnumquam, aut plerumque novem lunae cursibus . . . . . Concinneque ut multa Timaeus, qui cum in historia dixisset qua nocte natus Alexander esset, eadem Dianae Ephesiae templum deflagravisse, adjunxit minime id esse mirandum, quod Diana cum in parti Olympiadis [Col. 0533D] adesse voluisset, abfuisset domo.« (Cicer., lib. II de Natur. deor., pag. 224, lin. 19).

Non immerito igitur Augustinus eodem argumento gentiles saepe insectatur. Alicubi enim sic eos, non sine irrisione, corripit: »Quid opus erat, inquit, parturientibus invocare Lucinam, cum si adesset felicitas, non solum bene parerent, sed etiam bonos?« (August., lib. IV de Civit., cap. 12, pag. 102.) Alibi vero, ne omnia illius dicta recenseamus: »Nec Lucinam,« ait ille (Ibid., cap. 34, pag. 114, et prius cap. 11, pag. 97), »mulieres Judaeae invocaverunt, quando earum partus, ut miris modis multiplicarentur, et gens illa incredibiliter cresceret, ab Aegyptiorum persequentium, et infantes omnes necare [Col. 0534A] volentium, manibus ipse Deus liberavit, ipse servavit.« Alios adhuc ridiculae illius deae testes si quis postulet, adeat Macrobium, Horatium, Terentium, Plautum, qui saepius illius meminit, et alios complures, quos hic appellare supervacuum foret (Macrob., lib. VII Saturnal., cap. 16; Horat., lib. III Carm., od. 22; Terent., Adelph., act. 3, scen. 4).

Pergit Arnobius, et »Unctionibus,« inquit (Arnob., lib. III, pag. 115), »superest Unxia, cingulorum Cinxia replicationi.« Sed ut id intelligatur, observandum est vetustum fuisse gentilium morem, quo antequam nova nupta domum mariti adduceretur, postes illius ornabant laneis vittis, vel adipe suillo, ut ait Plinius, vel oleo, aut unguine lupino, ut notat Servius, ungebant et oblinibant (Plin., lib. [Col. 0534B] XXVIII Hist. natur., cap. 9, pag. 604; Serv., in lib. IV Aeneid., pag. 343). Quo de more videsis Donatum, Isidorum, Gyraldum, et plura apud Brissonium, qui Arnobii nostri sententiam confirmat his Martialis Felicis verbis, quibus Philologiam cum Junone loquentem sic inducit: »Cum nihil contagionis corporeae sexu intemerata pertulerim, Iterducam, Domiducam, Unxiam, Cinxiamque mortales puellae debent in nuptias convocare; ut earum et itinera protegas, et in optatas domos ducas, et cum postes ungent, faustum omen affigas.« (Donat. in Terent. Hecyr., act. I, scen. 2; Isidor., lib. IV Origin., cap. 8; Girald., Hist. deor.; syntagm. 3, Briston., de Ritu nuptiar. ante fin.).

Cinxiam autem cingulorum replicationi praeesse [Col. 0534C] arbitrabantur, atque idcirco eam invocabant, cum sponsus, ut Festus scribit (Festus, ad verb. CINGUL. et CINXIA), novae nuptae cingulum herculaneo nodo vinctum solveret. Hanc sane ob causam Theocritus cecinit (Idyll. 17, vers. 60):

.


Ibi enim Lucinam invocant Lysizonam.
At quamvis Festus, a nobis proxime citatus, asserat Cinxiae esse Junonis nomen; ab Augustino nihilominus Virginensis dea nuncupatur (August., lib. IV de Civit., cap. 11, pag. 97; et lib. VI, cap. 9, pag. 157). Ubi quippe de singulorum deorum officiis disserit, haec habet: »Et certe si adest Virginensis dea; ut [Col. 0534D] virgini zona solvatur.« Sed quis nescit plura illius aliarumque dearum ac deorum fuisse nomina. Et certe ex Ciceronis verbis, paulo ante allatis, discimus eam, quae apud Latinos Juno Lucina dicebatur, hanc apud Graecos, Dianam Luciferam appellari. Lege adhuc, si velis, Giraldum et Brissonium jam laudatos, Vossium, atque alios (Voss., lib. II de Orig. et progr. idolol., cap. 26, pag. 219 et seqq.).

Ad haec vero: »Victa et Potua sanctissimae,« ait Arnobius, »victui, potuique procurant.« (Arnob., lib. III, pag. 115.) Enodatius autem Donatus in suis ad Terentium observationibus: »Legitur apud Varronem, initiari pueros Eduliae, et Poticae, et Cubae, divis edendi, et potandi, et cubandi, ubi primum a [Col. 0535A] lacte et a cunis transierunt. Quod Virgilius: Nec deus hunc mensa, dea nec dignata cubili est. Hoc adnotavit Probus.« (Donat. in Terent. Phormion., act. 1, scen. 1.) Augustinus vero eas vocat Potinam, quae potionem; et Educam, quae escam praebeat (August., lib. IV de Civit., cap. 11, pag. 97). At utramque ridiculam hanc divinitatem ideo explodit; quia Israelitae in Aegypto, sine Educa, et Potina escam, potumque sumpserunt. Postea vero. »Si duas quisquam nutrices, inquit, adhiberet infanti, quarum una nihil nisi escam, altera nihil nisi potum daret, sicut isti ad hoc duas adhibuerunt deas, Educam et Potinam, nempe desipere, et aliquid mimo simile in sua domo agere videretur.« (E. lib. VI, cap. 9, pag. 156.) Hae autem ipsae procul dubio sunt, quae ab Arnobio nostro, si [Col. 0535B] tamen nullus in ejus textu subsit haud insolitus librarii error, Victa et Potua nuncupantur. At ille non minori, quam Augustinus, despectu et ludibrio eas, et jure quidem merito proscribit ac rejicit.



ARTICULUS IV. De commentitiis aliis diis, qui non minus absurde aliis rebus praeficiebantur, uti Bellona bellis, Discordia et Furiae dissidiis, Mars praeliis, Mercurius ceromis, pugillatibus, et luctationibus; hostibus pellendis Pellonia, quam Romanis non favisse probant praelia ad Furculas Caudinas, et ad Lacum Trasymenum, ac Cannenses clades; nec dici posse deos sinistris partibus praeesse, et dextris adversari: item de Pauso bellis opposito, de Praestana et Panda, seu Pantica, et Tito Tatio, in Capitolium introducto.

Gradum ad alia si faciamus, quo certe ulterius progrediemur, eo sane pejora ac longe deteriora deprehendemus. [Col. 0535C] Gentiles enim non puduit in deorum suorum numerum illos referre, quos, sicuti Arnobius noster perhibet (Arnob., lib. III, pag. 115), truci ac crudeli natura malis hominum et gaudere et praeponi finxerant. Quae quidem tam absurda esse existimavit, ut Bellona, Discordia, Furiis, ac laevis numinibus praetermissis, statim venerit ad Martem, bellis praeliisque praefectum, et in iis, uti stulte arbitrabantur, dominantem. Bellonam autem omittit, quia si Mars bellorum deus esse non possit, ut mox videbimus, multo minus femina tantae crudelitati, tantisque sceleribus, quae praelia secum vehunt, praeesse poterat (Ibid., lib. I, pag. 15, et lib. III, pag. 115). Romae tamen versus portam Carmentalem templum huic bellicae deae, sicuti Augustinus aliique annotarunt, ab Appio [Col. 0535D] aedificatum fuerat, ac pridie nonas Julii consecratum (Augustin., lib. III de Civit., cap. 25, pag. 82, et lib. IV, cap. 11, pag. 96). Ovidius autem haec stricta oratione ita decantavit:

Hac sacrata die Tusco Bellona duello
   Dicitur, et Latio prospera semper adest.
Appius est auctor, Pyrrho qui pace negata,
   Multum animo vidit; lumine captus erat.
Prospicit a templo summum brevis area Circum
   Est ibi non parvae parva columna notae.
Hinc solet hasta manu, belli praenuncia mitti,
   In regem et gentes cum placet arma capi. (Ovid., lib. VI Fastor., § 4.)
Hujus autem templi, et senatus in eo habiti frequens apud Livium aliosque, ac praesertim poetas Lucanum, Horatium, Tibullumque mentio. Plura vero Giraldus, [Col. 0536A] quem si vacat, consule (lib. X, cap., 19; lib. XXVI, cap. 21; lib. XXVIII, cap. 9; Lucan., lib. VII, p. 847; Horat., serm. 2, satir. 3; Tibull., lib. I, eleg. VI; Girald., Syntagm. 10, p. 309 et seqq.).

At Virgilius ejusdem Bellonae, Discordiae, Furiarum et Martis, de quibus auctor noster loquitur, uno eodemque in loco sic meminit:

   Saevit medio in certamine Mavors,
Caelatus ferro, tristesque ex aethere Dirae,
Et scissa gaudeus vadit Discordia palla:
Quam cum sanguineo sequitur Bellona flagello. (Virgil., lib. VIII Aeneid., vers. 700 et seqq.)
De Discordia rursus idem Virgilius, Lucanus, Augustinus, et alii (Idem., lib. VI Aeneid., vers. 280, et seq.; Lucan., lib. VII, pag. 287; August., lib. III de Civit., cap. 25, pag. 82).

[Col. 0536B] Cicero autem docet ex dearum albo delendas esse Furias, quas Graeci Eumenides seu Erynnes vocabant: »Sin Hecate,« inquit, »dea est, cur non Eumenides? Quae si deae sunt, quarum et Athenis fanum est, et apud nos, ut ego interpretor, cujus Furinae, Furiae deae sunt, speculatrices, credo, et vindices facinorum et scelerum.« (Cicer., lib. III de Natur. deor, pag. 246, lin. 33.) Quem in locum Legesis Lescalopierii observationes. Vide etiam, si velis, Lilium Giraldum, Natalem Comitem, a quibus plures scriptores citatos videbis (Girald., Syntagm. 6, pag. 215 et seqq.; N. Com. lib. III Mythol., cap. 10, pag. 215 et seqq.).

Praeliis porro Martem ab ethnicis praepositum fuisse, ita notum est, ut probatione non indigeat. [Col. 0536C] Quapropter hoc tantum ab Ovidio decantatum proferemus:

Mars Latio venerandus erat, quia praesidet armis,
   Arma ferae genti remque deusque dabunt.
Recte igitur Augustinus illud iisdem gentilibus sic probro vitioque vertit: »Quia nec Marti aliquod elementum, vel partem mundi invenire potuerunt, ubi ageret opera qualiacumque naturae, deum belli esse dixerunt, quod opus est hominum, et optabile eis non est. Si ergo pacem perpetuam Felicitas daret, Mars quid ageret, non haberet.« (Ovid., lib. III Fastor., vers. 85 et seqq.; August., lib. VII de Civ., cap. 14, pag. 173.) Quis ergo moleste non ferat talem deum tam inhumanum, tam crudelem, ac multo magis Discordiam et Furias ab Ethnicis deas fingi, invocari, [Col. 0536D] honorari?

Sed agedum, ac si tibi grave adhuc non sit, animum, quaeso, nobiscum adverte, quam dirae adhuc crudelisque naturae ille fuerit gentilium deus, de quo Arnobius: »Curat,« inquit (Arnob., lib. III, pag. 114), »Mercurius ceromas, pugillatibus et luctationibus preaest,« quibus athletae sese mutuo conficiebant. Ea tamen erat hujus dei imbecillitas; ut impedire nequiverit, quin altera pugnantium luctantiumque pars vinceretur ab altera, aut aliquid pateretur detrimenti. Siccine ergo hujusmodi deos fingere licuit?

At, inquiet aliquis, quid ea vox, ceromas, significat? Duplex est illius significatio. Ceroma enim est unguentum, oleo, subactaque cera, et luto confectum, [Col. 0537A] quo athletae et alii ungebantur. Olim autem quam commune vulgatumque fuerit, disces hoc solo Juvenalis carmine, nisi aliud quoddam simile, pretiosum notare voluerit:

   Femineum ceroma,
Quis nescit?
Illius adhuc mentionem faciunt Martialis, et saepius Plinius. (Juvenal., satir. 6, ante med.; Martial., lib. XIV, Epigr. 19; Plin. lib. XXVIII Natur. hist., cap. 4, pag. 575, et lib. XXIX, cap. 1, pag. 672; et lib. XXXV, cap. 13, pag. 247.)

Alio quoque sensu ceroma locum significat, ubi iidem athletae ungebantur. Ab eodem etenim Plinio scriptum invenies: »Palaestras athletarum imaginibus, et ceromata sua exornant.« A Seneca vero: [Col. 0537B] »In ceromate . . . . . spectator puerorum rixantium sedet.« (Idem, lib. XXXV, cap. 2, pag. 171; Senec., lib. de Brevit. vitae, cap. 2, pag. 367.) Ceroma autem hoc secundo sensu ab Arnobio accipi videtur. Scribit enim persuasum, sed frustra, ethnicis fuisse ceromas, seu potius ceromata a Mercurio curari. Quod autem adjecit hunc pugillatibus quoque praeesse, et luctationibus, id probari potest his Prudentii carminibus:

Tum mastigophoris, oleoque et gymnadis arte
Unctis pugilibus, miles pugnabat Etruscus,
Nec petaso insignis poterat, Lacedaemone capta,
Mercurius servare suas de clade palaestras. (Prudent., lib. II, cont. Symmach., § 4.)
Pellendorum porro hostium dea potens, uti postea narrat Arnobius (Arnob., lib. IV, pag. 128), Pellonia putabatur. Quamobrem Augustinus: Si dea, inquiebat, [Col. 0537C] revera sit Felicitas: »Cur esset invocanda propter fessos diva Fessonia, propter hostes depellendos diva Pellonia?« (August., lib. IV de Civit., cap. 21, pag. 103.) Verum Arnobius alio argumento falsam illius divinitatem detrudit. Nam utraque, ait ille, hostium inter se pugnantium pars hujus deae suae praesidio sese invicem pellere debuisset.

Nec Romani respondere poterant suam esse, et non aliorum, hanc deam (Arnob., lib. IV, pag. 129). Etenim dici non potest iis deas fuisse, atque hanc nominatim ita peculiares; ut aliarum quarumdam gentium non fuerint. Deinde vero haec bona dea non modo Romanorum hostes saepe saepius non depulit, sed aequo etiam passa est animo illos maximis cladibus affligi ac profligari. Ubinam enim Pellonia illa [Col. 0537D] dea erat, ait Arnobius (Ibid.), »quando ad Furculas Caudinas decus publicum subjugatum est?« Furculae vero seu Furcae, aut Fauces Caudinae a Caudo, vel Caudio, Samnitum in Italia prope Beneventum oppido nuncupatae, insigni Romanorum clade celebrantur. Ibi quippe illorum copiae, T. Veturio Calvino, et Sp. Posthumio consulibus et ducibus, undique ab hostibus obsessae, ad eas angustias redactae sunt, ut positis armis, sub illorum, uti Livius uberius narravit (Liv., lib. IX, init., et lib. XXV, cap. 6), jugum missae sint. Quapropter Augustinus hoc eodem exemplo et argumento ethnicos, quemadmodum Arnobius, refellit: »Ubi erant dii,« inquit, »quando in Caudinas Furculas a Samnitibus obsessi, ambo cum exercitu [Col. 0538A] consules foedus cum eis facere coacti sunt; ita ut equitibus Romanis sexcentis obsidibus datis, caeteri amissis armis, aliisque spoliati, privatique tegminibus, sub jugum hostium cum vestimentis singulis mitterentur?« (August., lib. III de Civit., cap. 17, pag. 75.)

Nec ea sola fuit, non impediente Pellonia, Romanorum strages. Verum: Apud Thrasimeni quoque lacum, pergit auctor noster (Arnob., lib. IV, p. 129), sanguinei cucurrere torrentes. In agro autem Perusino situs est hic lacus, ubi Flaminio consule et duce, Romanus exercitus ab Annibale fusus deletusque fuit. Historiam narrat Livius, ac postea, hunc ille loquitur in modum: »Haec est nobilis ad Thrasymenum pugna, atque inter paucas memorata Romanorum clades. [Col. 0538B] Quindecim millia Romanorum in acie caesa sunt, decem millia sparsa, fuga per omnem Etruriam, diversis itineribus Romam petiere.« Sed de hac clade legere poteris Polybium, Valerium Maximum, Ovidium, et alios a nobis in dissertatione superiori citatos. (Liv., lib. XXII, § 7; Polyb., lib. III Hist., pag. 233, et seqq.; Val. Max., lib. I, cap. 6, § 6; Ovid., lib. VI Fastor., pag. 685; Dissert. in Minuc., cap. 17, art. 3.)

Addit denique Arnobius Pelloniam non adfuisse: »Cum Diomedis campi romanis cadaveribus aggerati sunt.« (Arnob., lib. IV, pag. 129.) De Cannensi pugna et clade haud dubie loquitur, quam Livius scribit ab Marcio illustri vate his ferme verbis praedictam: »Amnem Trojugenas Cannam, Romane, [Col. 0538C] fuge; ne te alienigenae cogant in campo Diomedis conserere manus. Sed neque tu credas mihi, donec compleveris sanguine campum, multaque millia occisa tua deferat amnis in Pontum magnum ex terra frugifera, piscibus, atque avibus, ferisque, quae incolunt terras, iis fiat esca caro tua. Nam mihi ita Jupiter fatus est.« (Liv., lib. XXV, § 12.) Quibus ille adjecit: »Et Diomedis Argivi campos, et Cannam flumen, qui militaverant in iis locis, juxta atque ipsam cladem agnoscebant.« (Ibid. c. 6, et prius lib. 22, c. 43, et seqq.) Sed haec ille cum ibi, tum alibi fusius prosequitur, quemadmodum Polybius, Florus, Augustinus, et alii. Diomedis porro campi dicti sunt, quia post vulneratam Venerem ille, patria relicta, Apuliam, Servio aliisque bene multis testibus, incoluisse perhibetur. [Col. 0538D] (Polyb., lib. III Histor., pag. 256 et seqq.; Flor., lib. II. c. 6; August., lib. III de Civit., c. 19; Serv., in lib. VIII Aeneid., pag. 487.)

Quid ad haec ethnici? Respondebant deos sinistrarum partium esse praesides, et dexterarum inimicos. Neque dixeris hanc ab Auctore nostro, quam facilius refutaret, gratis fictam responsionem. Litteris enim mandatum a Varrone legimus: »Quae sinistra sunt, bona auspicia existimantur. A quo dicuntur comitia, aliudve quid sit, dici ave sinistra; quae nunc est; id a graeco est, quod hi sinistram vocant .« Servius vero: »Sinistrum,« inquit, »prosperum; quia coeleste est. Sinistrum autem a sinendo, quantum ad auguria pertinet; quod nos agere sinat. Unde alibi: [Col. 0539A] Si quem numina laeva sinant. Sinistras autem septemtrionales esse augurum disciplina consentit; et ideo ex ipsa parte significantiora fulmina, quoniam altiora, et viciniora domicilio Jovis.« (Varro, lib. VI de Ling. latin., pag. 88; Serv., in Lib. II Aeneid., vers. 693.)

At quo certius graviusque gentiles haec asserebant, eo validius ab Arnobio nostro refelluntur. Mundus enimvero totus, uti ille arguit, cum teres rotundusque sit, nullam neque dexteram, neque sinistram partem habet. Nostri autem tantum respectu, et positione, ac dumtaxat dum quiescimus, pars laeva aut dextera dicitur. Nam utraque pars quolibet mutatur corporis nostri motu. Ad haec vero, quid sinistrae et dexterae partes meruerunt; ut hae sine ullis diis praesidibus [Col. 0539B] essent, qui sinistris fausti ac felices semper adesse ferebantur? Nihil certe absurdius excogitari poterat.

Caeterum memoratis bellorum diis contrarius erat Pausus, quem Arnobius Bellonae imprimis opponere videtur, ubi de ethnicis dixit: »Pausos reverentur atque Bellonas.« (Arnob., lib. I, pag. 15.) Pausum enimvero a pausa sic cognominatum Vossius existimat (Voss. in Etymolog.), atque adeo pausae, quietis et pacis fuisse deum, atque uti Turnebus animadvertit, bellorum et Bellonae adversarium (Turneb., lib. XV Adv. c. 21). Utrum autem is fuerit Janus, cujus templum belli tempore claudebatur, aliorum esto judicium. Sed cuinam, obsecro, sanae mentis homini haec sibi invicem opposita numina risum, aut stomachum [Col. 0539C] non movebunt?

Non magis profecto probari poterat Praestanae Pandaeque divinitas, quas Arnobius suo ad ipsosmet ethnicos converso sermone sic explodit: »Praestana est, ut perhibetis, dicta, quod Quirinus, sive Romulus, in jaculi emissione cunctorum praestiterit viribus: et quod Tito Tatio, Capitolinum ut capiat collem, viam pandere atque aperire permissa est, dea Panda est appellata, vel Pantica.« (Arnob., lib. IV, p. 128.) Opinati sunt quidam Pandae deae mentionem fieri citatis ab A. Gellio duobus Varronis carminibus, quae in ejus editione foede corrupta, varii scriptores pro ingenii acumine emendare conati sunt (Gell., lib. XIII Noct. Attic., c. 22). Turnebus autem et alii suspicantur hanc esse, quae in vetere lexico , [Col. 0539D] id est, pacis dea, atque ab urbium portis, pacis tempore pandendis et aperiendis ei nomen Pandae impositum (Turneb., lib. XIX Adv. c. 11). At certe Arnobius non loquitur de pacis dea, nec de Cerere, in cujus templo iis, qui in illud, ut ex citato Varrone observat Nonius, tamquam azylum confugerant, panis dabatur (Noni., de Propriet. verbor., c. 1, ad verb. PANDERE). De dea siquidem bellica potius disputare videtur, utpote quae quia ad capiendum Capitolinum collem T. Tatio viam pandisse ferebatur, idcirco Pandae nomen sortita est.

At fatetur Vossius suam non rediisse in memoriam unde Arnobius hanc etymologiam acceperit. Verum si hujus etymologiae auctor ei defuit, non [Col. 0540A] deficit haud plane infirma ratio. Scriptis quippe a Livio, Dionysio Halicarnasseo, Valerio Maximo, Propertio, Ovidio et aliis traditum est quomodo Tatius, cum Sabinis in Capitolinum, ut ait Arnobius, collem a Tarpeii filia virgine introductus fuerit (Liv., lib. I, § 11 et seq.; Dionys., lib. II, pag. 105 et seq.; Valer. Max., lib. IX, cap. 6, § 1; Prop., lib. IV, eleg. 4; Ovid., lib. I Fast., § 3). Dionysius vero Halicarnasseus his adjecit virginem illam ibi sepulcri honore donatam, ubi ceciderat, redditasque illi quotannis a Romanis inferias. Nonne ergo vero satis simile est eam idcirco Pandae seu Panticae nomine dearum adscriptam fuisse numero? Nonne etiam eadem ratione Praestana in dearum coetum aggregata est, cujus ope Romulum in jaculi emissione caeteris praestitisse [Col. 0540B] perperam putabant. Ab Augustino enim, postea citando, discimus illum fuisse gentilium morem, ut deos suos illius, quo fungi aut functos esse opinabantur, officii nomine appellarent.

Quidquid porro sit de Pandae vel Panticae et Praestanae etymologia, fictitiam utriusque divinitatem Arnobius inde funditus evertit, quod neutra ante Tarpeium et Romulum dea fuerit. Nam sicuti ille loquitur: »Nisi Romulus tenuisset teli trajectione palatium, nique Tarpeiam rupem rex Sabinus potuisset accipere, nulla esset Pantica, nulla Praestana esset (Arnob., lib. IV, pag. 128). Quis autem, nisi plane desipiat, veros deos esse dixerit, qui olim non fuerant dii, nec ab aliis quam hominibus casu aliquo facti sunt? Sed ab his, quos dementes ethnici ob armorum bellorumque [Col. 0540C] terrorem, vel quietis pacisque bonum, ad alios, quos ob vilissima ministeria, deos finxerunt, cum auctore nostro transeamus.



ARTICULUS V. Quomodo Arnobius argumentum suum prosequatur, et demonstret perperam fingi ab ethnicis deum Lateranum praesidere crudis laterculis, Genium foco, aliisque locis, Aium Locutium Romanae custodiae, Faunos et Fatuas futuris rebus praedicendis, Putam arborum putationibus, rebus petendis Petam, Nemestrinum nemoribus, rebus patefactis vel patefaciendis, Patellanam et Patellum, Nodutim fructuum nodis, terendis frugibus Terensem, Saturnum sationi, Floram floribus, montibus Montinum, Vibiliam erroribus viarum, Limentinum liminibus, eorum custodiae Limam, obliquitatibus Limos, Lucrios lucrorum consecutionibus, et opulentiae deam Pecuniam.

Si commentitiae deorum praefecturae falsam eorum [Col. 0540D] divinitatem evidenter demonstrant, illae procul dubio, quibus ethnici ipsos vilissimis abjectissimisque rebus praeesse passim ubique praedicabant, adhuc efficacius et manifestius eamdem falsitatem ostendunt. Quid enim insulsius et absurdius, quam Lateranum quemdam venditare focorum genium et deum? Eo tamen nomine hunc propterea vocari ethnicis placuit; »quod ex laterculis crudis,« ut ait Arnobius, »ab hominibus caminorum istud exaedificatur genus« (Arnob., lib. IV, pag. 130 et 133: Plin., lib. XXXV Natur. hist., cap. 14, pag. 248). At Plinius putabat a nemine ignorari illini quidem crates parietum, et lateribus crudis exstrui.

Nulli vero mirum esse debet, si ethnici genium [Col. 0541A] aliquem focis praeesse crederent. Nam genium dicebant antiqui, quemadmodum loquitur Servius (Serv., in lib. I Georg., pag. 85, et in lib. V Aeneid., pag. 367), naturalem deum uniuscujusque loci, vel rei, aut hominis. Alibi etiam testificatur nullum apud gentiles sine genio fuisse locum. Testes alios si velis, confestim habebis Virgilium, Dionysium Halicarnasseum, Tertullianum, et Prudentium, qui plura de geniis ubique praesidentibus, atque de iis maxime, quos Arnobius alibi civitatum genios, et ab iisdem gentilibus adorari solitos memorat (Virgil., lib. V Aeneid., vers. 95, et lib. VII, vers. 135; Diony. Halic., lib. VIII Antiq. roman., pag. 513; Tertull., lib. de Pall., cap. 4; Arnob., lib. I, pag. 15; Prudent., lib. II cont. Symmach., § 3). Haec autem sunt Prudentii carmina:

[Col. 0541B] Quamquam cur genium Romae mihi fingitis unum,
Cum portis, domibus, thermis, stabulis soleatis
Assignare suos genios, perque omnia membra;
Urbis perque locos geniorum millia multa
Fingere, ne propria vacet angulus ullus ab umbra.
Ibi autem ille ea refellit, quae Symmachus de diis urbium custodibus garriebat, quemadmodum Cyrillus Alexandrinus alia hujusmodi commenta, quae de iisdem Julianus Apostata dixerat plane confutavit (Symmach., apud Ambros., tom. II, pag. 830; Cyrill. Alexand., init. lib. IV in Julian. Apostat., pag. 115 et seqq.). Palam autem Arnobius facit quam divino numini contumeliosum sit praedicare deum focis et coquinis praepositum, per eas cursitantem, ac curantem ut cibi et pulmenta bene coquantur ac condiantur. Quin etiam fatui procul dubio et plane deliri hominis [Col. 0541C] est deum comminisci praesidem focorum et caminorum, non tamen omnium, sed eorum tantum, qui uno certo modo, lateribus crudis, nec aliter erant fabricati.

In praefatorum fortasse geniorum, aut deorum, pro Romanae urbis custodia vigilantium, gregem rejiciendi sunt Aii Locutii, quos adhuc ethnici, uti eis exprobrat Arnobius (Arnob., lib. I, pag. 15), adorare consueverant. Graeci siquidem latinique Scriptores Plutarchus, Dionysius Halicarnasseus, Cicero, Livius, A. Gellius, et alii posteris tradiderunt auditam olim neglectamque vocem monentis, ut provideretur ne a Gallis Roma caperetur, ac post depulsos victosque hostes in hujus rei memoriam templum aramque in nova via Aio Locutio exaedificata fuisse [Col. 0541D] (Plutarch., in Vita Camilli, pag. 144, et lib. de Fortun. roman., pag. 319; Diony. Halicar., lib. V Antiq. rom., pag. 290; Cicer., lib. I de Divin., pag. 272 et pag. 289; Liv., lib. V, sub fin. cap. 50 et 52; Gell., lib. XVI, cap. 17). Sed eam superstitionem non minus lepide Cicero, quam Arnobius irridet. Sic autem Orator illam exagitat: »Audita vox est monentis; ut provideretur, ne a Gallis Roma caperetur. Ex eo Aio Loquenti aram in nova via consecratam. Quid ergo? Aius iste Loquens, quando eum nemo norat, aiebat, et loquebatur, et ex eo nomen invenit; postea quam et sedem, et aram, et nomen invenit, obmutuit« (Cic., lib. II de Divinat., pag. 289; Arnob., lib. I, pag. 15).

[Col. 0542A] Nec prorsus immerito Arnobius fictitiis diis, qui futura praedicere credebantur, conjungit Faunos et Fatuas, quos gentiles similiter tamquam deos venerabantur. Nam Dionysius Halicarnasseus in dubium vocat, an vox illa, quam divinitus emissam ferebant, herois cujusdam an Fauni fuerit. Varro autem, et Servius Fauno nomen datum putant a fando, vel quia, ut Caius Bassus apud Lactantium, atque alii autumabant, Fatuam nominatam, quae mulieribus, sicut Faunus viris, fata canere perhibebantur. Et Virgilius quidem Fauni responsa laudavit. At Cicero, quamvis dixerit Fauni voces saepe in praeliis et rebus turbidis auditas, ubi tamen Cottam Balbo respondentem introduxit, eam Fauni vocem a se umquam auditam inficiatus est (Diony. Halic., lib. VI Antiquit. [Col. 0542B] rom., pag. 290; Varr, lib. VI de Ling. lat., pag. 78; Serv., in Virg., lib. I Georg., vers. 10 et 11, et in lib. VII Aeneid., vers. 45 et seqq.; Lactan., lib. I, cap. 22, pag. 127; Virg., lib. VII Aeneid., vers. 103; Cic., lib. I de Divinat., pag. 272; lib. II de Nat. deor., pag. 214, et lib. III, pag. 24). Videsis Isidorum lib. VIII. Origin. cap. II. Natalem Comitem, lib. V Mytholog. cap. 9; Lilium Giraldum, Histor. deor. Syntag. 15, pag. 427; Vossium, lib. I de Origin. et Progr. idolol., cap. 12; Huetium, Demonstr. Evang. propos. 4, cap. 9 § 4, pag. 136, et seqq.; Alexandr. ab Alex. et Tiraquelli notas, lib. VI Genial. dier., cap. 8, pag. 648.

Alius praeterea fuit, deorum grex et coetus, quos ethnici aliis rebus praefici falso arbitrabantur. Nec [Col. 0542C] minimam quidem Arnobius (Arnob., lib. IV, pag. 131), sed majorem Augustinus illorum turbam congregarunt, quorum nomina et officia nihil nisi divina natura plane indignum prodere poterant. Ab Arnobio autem memoratur Puta arborum putationibus (Ibid., pag. 131 et 132), sicuti Peta rebus petendis, Nemestrinus nemoribus, Patellana patefactis frugum haud dubie folliculis, ac patefaciendis Patella; Nodutis nodis fructuum ac ipsismet frugibus terendis Terensis; Saturnus sationi, et montibus Montinus praesidentes. Ridebis procul dubio hanc deorum sive dearum catervam, quam culturae agrorum, terrae frugibus, et montibus praeesse caeci prorsus gentiles existimabant.

Verum Augustinus quosdam ex his aliosque longe [Col. 0542D] plures, quam Arnobius eisdem officiis praefectos enumerat. Ea autem ipsa sunt illius verba cum Arnobianis conferenda: »Nec agrorum munus uni alicui deo committendum arbitrati sunt: sed rura deae Rusinae, juga montium deo Jugutino, collibus deam collatinam, vallibus Valloniam praefecerunt. Nec saltem potuerunt unam Segetiam talem invenire, cui semel segetes commendarent; sed sata frumenta quamdiu sub terra essent, praepositam voluerunt habere deam Sejam, cum vero jam essent super terram, et segetem facerent, deam Segetiam; frumentis vero collectis deam Tutilinam praeposuerunt . . . . . Praefecerunt Proserpinam frumentis germinantibus, geniculis nodisque culmorum deum Nodotum, involumentis folliculorum [Col. 0543A] deam Voluntinam, cum folliculi patescunt, ut spica exeat, deam Patelanam . . . . Nec omnia commemoro, quia me piget, quod illos non pudet« (August., de Civit., c. 8, p. 93 et seqq). Vides sane ab eo, quemadmodum ab Arnobio, in hunc deorum numerum nominatim referri Patelanam et Nodotum, sive ut auctor noster ait, Nodutim. Nemini itaque verisimile prorsus non videbitur alios ab ipso memoratos iis esse annumerandos, quos nominare sicut Augustinum et Arnobium nostrum pigebat, ita et nos etiam pigere debet.

Alibi tamen doctissimus ille vir eamdem, atque auctor noster, Saturni mentionem fecit: »Saturnus,« inquit, »unus de principibus deus, penes quem sationum omnium dominatus est.« Prius vero: [Col. 0543B] »Saturnum propter ipsum semen.« Et paulo post: »Omnium seminum Saturnum habere potestatem.« Ex Varrone procul dubio haec delibata sunt. Quodam enim illius in libro legimus: »Ab satu dictus est Saturnus.« At non magis penes illum sationum, quam penes Floram, inquit auctor noster, florum erat dominatus. Non enim prohibebant quominus haec frigore vel aestu adurerentur. In superiori autem dissertatione de Flora, et memoratis ab Arnobio ludis in ejus honorem celebratis disputavimus (Augus., l. VII de Civit., c. 13, p. 172; ibid., c. 2, p. 163, et c. 3, p. 164; Varr., l. IV de Ling. lat., p. 16; Arnob., l. IV, p. 113; Dissert. in Minuc., c. 16, art. 3).

Caeterum quamvis Nemestrinus nemorum, et Montinus montium deus ab Arnobio appelletur; Diana [Col. 0543C] tamen dicitur ab Horatio:

Montium custos nemorumque virgo. (Horat., lib. III Carm., od. 22.)
Faunus vero et Picus apud Ovidium haec de se ipsis praedicant:

Di sumus agrestes, et qui dominemur in altis
Montibus. (Ovid., lib. III Fastor., § 3, pag. 532.)
Sed quid vetat, quominus Diana nemorum custos, et Nemestrinus eorum deus a gentilibus stulte crederetur? Quid etiam prohibet quominus Faunus aut Picus iidem fuerint, ac Montinus, diversis nominibus appellati? De his porro diis consule, si velis, Tertullianum, Giraldum, et Vossium. (Tertull., l. de Spect., c. 8, p. 93: Girald., Hist. deor., syntagm. 1, p. 89; Voss., l. V de Theol. gent., c. 48, p. 89 et seqq.)

[Col. 0543D] Ab ipso adhuc auctore nostro, quemadmodum ab Augustino irridentur ethnici, qui Melloniam deam mellis confectioni praefici somniaverant. Quasi vero sine illa mel confici numquam potuisset? Quocirca de Judaeis recte Augustinus: »Sine Segetia,« inquit, »segetes, sine Bubona boves, mella sine Mellona, poma sine Pomora, et prorsus omnia, pro quibus tantae falsorum deorum turbae Romani supplicandum putaverunt, ab uno vero Deo felicius acceperunt« (Arnob., l. IV, p. 131; August., l. V de Civit., c. 14, p. 114).

Quid vero, quod ethnici alios deos viarum, liminum, et ostiorum praefectos commenti fuerant? Non enim sine ironia et objurgatione dixit Arnobius: [Col. 0544A] »Ab erronibus viarum dea Vibilia liberat?« (Arnob., ibid.) Nonne autem ea ipsa est de qua Varro: »Venilia a veniendo, ac vento illo, quem Plautus dixit: Quod ille dixit, qui secundo vento vectus est tranquillo mari, ventum gaudeo« (Varr., l. IV de Ling. lat. p. 18). Augustinus vero citat eumdem Varronem alibi dicentem: »Venilia unda est, quae ad littus venit.« Nonne tamen ab illo recedit, ubi de infantibus disputat, et ait: De spe, quae venit, Venilia. Servius Veniliam a nonnullis dictam esse refert, quod veniam det exigentibus (August., l. VII de Civit., c. 22, p. 178; ibid., l. IV, c. 11, p. 97; Serv., in l. X Aeneid., p. 577). Sed si citata a nobis Varronis verba magis ad auctoris nostri propositum faciunt, dubitatis forsitan an in hujus textu legendum potius [Col. 0544B] sit Venilia, quam Vibilia, At quid decernere audeas, ubi tanta est fictitiorum deorum multitudo?

Opinabantur praeterea gentiles Limentinum esse praesidem liminum, et eorum custodiam Limae adtributam: Sed »quis credat,« arguit Arnobius, »Limentinum, quis Limam custodiam liminum gerere, et janitorum officia sustinere, cum fanorum quotidie videamus et privatarum domorum convelli et subrui, nec sine his esse flagitiosos ad lupanaria commeatus?« (Arnob., lib. IV, pag. 132.) Hujus autem Limentini alibi Arnobius (Idem, lib. I, pag. 15), et alicubi Cyprianus meminere (Cyprian., de idol. Vanit., p. 13). Quodam vero Tertulliani in libro, ubique passim mutilo et lacunis hiante, haec legimus, quibus tamen auctoris nostri dicta satis aperte confirmantur: [Col. 0544C] »Taceo deos Forculum a foribus, et Cardeam . . . . . . nibus, et liminum Limentinum, sive qui alii inter vicinos ap . . . . num janitorum adorantur. Quid enim magnum, cum et habeant in lupanaribus, in culinis, et in imo carcere.« (Tertullian., lib. II ad Nation., cap. 15, pag. 78.) In alio quoque libro perfectiori et integro scripsit: »Certi esse debemus, si quos latet per ignorantiam litteraturae saecularis, etiam ostiorum deos apud Romanos, Cardeam a Cardinibus appellatam, et Forculum a foribus, et Limentinum a limine, et ipsum Janum a Janua; et utique scimus licet nomina inania atque conficta sint, cum tamen in superstitionem deducuntur, rapere ad se daemonia, et omnem spiritum immundum per consecrationis obligamentum.« (Idem, lib. de Idolol., cap. 15.) [Col. 0544D] Eorumdem illorum deorum meminit Augustinus, atque ab ethnicis haud illepide rogat cur Forculus et Limentinus dii masculi dicantur, Cardea vero femina cardini praesideat (August., lib. IV de Civit., cap. 8, pag. 94; et lib. VI, cap. 7, pag. 153). Numquid etiam sancti illi dii lupanarium liminibus et foribus praepositi, eas luxuriosis ac libidinosis aperiebant?

Optime quidem, inquies. Sed nulla illis omnibus in locis Limae, ab Arnobio appellatae, mentio. Quamobrem suspicantur corruptum esse hoc nomen, ac pro eo Limentinam, aut Janum, aut Janam legendum. Quid si legeretur Cardea, de qua proxime a nobis citati auctores, aut Carna, de qua plura Ovidius cecinit (Ovid., lib. VI Fastor., § 2, pag. 652 et [Col. 0545A] seq.) Sed cum infinitus fuerit, ut dictum est, hujuscemodi deorum numerus, quid in Arnobii textu scriptum fuerit, definire non audemus. Et sane Servius alicubi observat limen Vestae fuisse consecratum (Serv., in lib. VI Aeneid., pag. 414).

Magis vero corrupta videntur subsequentia Arnobii verba: »Quis curatores obliquitatum Limos,« in manuscripto regio, »Lemons« pessime (Arnob., lib. IV, pag. 132). Quia vero solus hic nobis superest horum librorum manuscriptus codex, ab imperitissimo librario descriptus, quae sit vera auctoris nostri lectio, dictu difficillimum. Nobis tamen haud aegre probaretur reponendam esse vocem Lemures, de quibus nos alibi, et Ovidius jam a nobis laudatus (Ovid., lib. V Fastor., § 5, pag. 632 et seq.). Verumtamen [Col. 0545B] nisi alterius correctioris codicis ope adjuti, nihil adhuc ea de re certi aliquid statui posse arbitramur. Quidquid sit, quis, obsecro, ingenuus, liberalisque homo hujusce dei munus obire umquam vellet?

Neque etiam Arnobio credibilius videtur, »deos Lucrios lucrorum consecutionibus praesidere; cum ex turpibus causis frequentissime veniant, et aliorum semper dispendiis constent.« Qui autem fuerint illi dii, si scire aveas, ab Suida accipere poteris. Nam , inquit (Suidas, ad verbum ), , , , , , , . Quaestuosus deus Mercurius, ut lucri sive quaestus effector. Quin etiam [Col. 0545C] ipsum faciunt gestare marsupium, et ipsum orationis, furti, et mercaturae, id est, quaestus inspectorem. Quapropter Gregorius Nazianzenus in Julianum Apostatam haec scribit: »Quoties Lucrium tuum, et Logium, et Enaegonium intueor, oculos obtego, ac spectaculi pudore deum tuum praetereo.« (Greg. Naz., orat. IV, in Julian., pag. 309.) Quem in locum Nonius haec observavit: »Lucrium deum Mercurium Graeci vocant, ut lucri auctorem. Unde etiam comicus Aristophanes in Pluto addubitans, quo nomine Mercurius appellandus sit, Statuamus, inquit, , id est, quaestus et lucri praesidem.«

Non solum autem Mercurium deum Lucrium Gregorius vocare videtur, sed etiam Apollinem. Superiori etenim in oratione ille dixerat: »Quomodo Lucrius [Col. 0545D] ipsis constituetur, et sacculus proferetur, et furax dei vis atque facultas honorabitur; illudque etiam. Sine aere Phaebum minime vaticinari, nec obolo quidquam esse praestantius? Hae enim graves eorum ac venerandae sunt sententiae.« (Greg. Naz., orat. 3, in Julian., pag. 262.) Inde etiam tritum illud apud Graecos iambicum carmen:

.
Absque aere Phoebi muta sunt oracula.
Porro autem monet nos Giraldus Apollinem non secus ac Mercurium , Lucrium seu Lucrionem ab ethnicis cognominari (Girald., Hist. deor. syntagm. 7, pag. 218).

Longe vero difficilius cordato cuilibet homini persuadebitur [Col. 0546A] deam esse Pecuniam, quam tamen velut maximum numen, uti loquitur Arnobius, ethnicorum indicant litterae (Arnob., lib. IV, pag. 132). Frequens autem occurrit hujus deae apud Augustinum mentio. Certiores vero nos facit eam ab ethnicis invocatam, ut essent pecuniosi, et illam quae ab ipsa dari frustra ominabantur, pecuniam obtinerent (August., lib. IV de Civ., cap. 20, pag. 103, et cap. 24, pag. 106; lib. VII, cap. 3, pag. 165).

Scimus quidem a Juvenale decantari nullum suo tempore constructum Pecuniae templum, nullasque nummis aras positas fuisse. Vidimus enimvero haec illius carmina:

   Etsi funesta Pecunia templo
Nondum habitas, nullas nummorum exstruximus aras. (Juven., satyr. 1 vers. 111 et seqq.)
[Col. 0546B] Sed id non prohibuit, quin ante Arnobii tempus Pecunia ab ethnicis haberetur dea, atque ab lucri avidis, et appetentibus, sive in aliquo ejus templo, sive alibi invocaretur. Vide autem utrum in hujus sententiae confirmationem proferri possint haec Epicharmi citata a Stobaeo carmina:

,
, .


Ego autem deos utiles esse arbitror,
Argentum nostrum et aurum. (Strobaeus, serm. 89, de Laude divit., pag. 533.)
Quidquid autem de his versibus pronunties, quis cum Arnobio nostro non fatebitur memoratos a nobis deos eo ipso refutari, quo vilia, et turpia illorum officia nominantur?



ARTICULUS VI. De aliis diis ac deabus, quos hominum vitiis et aliis rebus praeesse ethnici asserebant, ubi de Laverna furum dea, et segnium Murcida, de Venere Militari turpissimis flagitiis; Perfica, Pertunda, Tutino, sive Mutino obscaenis voluptatibus, Libentina et Liburno libidinum tutelis, Orbona et Naenia extremitati vitae, ac funeri ridiculis praesidibus, ubi etiam de scortis meritoriis, Acca Laurentia, Flora, et Leaena.
[Col. 0546C]

Nemini sane quantumvis parum aequo rerum aestimatori, si quae tamen rectae rationis scintilla ei supersit, quidquam prorsus videbitur a divina natura, justitia, et sanctitate magis alienum, quam deos fingere hominum vitiis non modo faventes, sed etiam praefectos. Tales nihilominus deos, nec paucos quidem ethnici mira plane nec satis umquam damnanda [Col. 0546D] impietate commenti sunt. Quamobrem Gregorius Nazianzenus illos his compellat versibus (Greg. Naz., tom. II, carm. 61, pag. 142):

,
,
, , .


Ipsa quoque infanda sacratis numina noxa,
Atque aliis alium vitiis qui praesit, habetis:
Scilicet ut crimen non tantum vindice poena
Sit vacuum, sed et obtineat laudemque decusque,
Et gratum acceptumque Deo, cultumque ab eodem.
Sed audiamus Arnobium nostrum hos infames deos, et turpissimas eorum praefecturas enarrantem. Renuntiarunt, inquit, »Lavernam deam et praesidem furum« (Arnob., lib. III, pag. 115) ac latronum, atque eorum maxime, quemadmodum ab aliis observatum [Col. 0547A] est, qui clam occulteque furabantur. Testatum siquidem nobis Varro facit Romae extructam fuisse huic Lavernae deae aram, ex qua Lavernalis porta nomen accepit (Varr., lib. IV. de Ling. lat., pag. 40). Quod autem fures illi, tamquam suae praesidi supplicarent, probant haec Horatii carmina:

   Pulchra Laverna,
Da mihi fallere, da justum sanctumque videri,
Noctem peccatis, et fraudibus objice nubem. (Horat., lib. I, epist. 16, vers. 60 et seqq.)
Plura videre poteris apud Festum, Nonium Marcellum, et Lilium Giraldum (Fest. et Non., ad verba LAVERNIONES et LAVERNAE; Girald., syntag. 1, pag. 50; Arnob., lib. IV, pag. 132).

Nec minori impietate iidem ethnici Murcidam, Lavernae haud dubie oppositam, segnium, sicuti eis [Col. 0547B] vitio Arnobius vertit, deam venditabant. Tam insanum vero humanae superstitionis commentum ille non excogitavit. Narrat siquidem, et plane miratur Augustinus publica a Romanis, qui singulis pene hominum motibus deos singulos adtribuebant, instituta fuisse sacra deae Marciae, »quae praeter modum,« verba ejus sunt, »non moveret, aut faceret hominem, ut ait Pomponius, murcidum, id est, nimis desidiosum, et inactuosum.« (August., lib. IV de Civit., cap. 16, pag. 100.) Testis vero nobis est Livius Ancum Martium, superatis Latinis, qui eum desidem Romanorum regem appellaverant, Romam rediisse. Tum deinde addidit: »Multis Latinorum in civitatem acceptis, quibus ut jungeretur Palatio Aventinum, ad Murciae datae sedes.« (Liv. lib. I, § 32 et 33.)

[Col. 0547C] Aliumne testem adhuc desideras? En adest Tertullianus, qui eidem deae aedem aedificatam fuisse memorat: »Consus,« inquit, »apud metas sub terra delitescit Murcias: has quoque idolum fecit. Murciam enim deam marcoris volunt, cui in illa parte aedem vovere.« (Tertull., lib. de Spectac., cap. 8, pag. 93.) Nos quidem non fugit quibusdam visum ibi pro marcoris, legendum amoris. In animum quippe hi sibi induxerunt Tertullianum de Venere loqui, cui uti scribit Plinius, primum Myrteae, deinde Murciae nomen fuit. Addere poterant hujus adhuc a Varrone, Plutarcho, et aliis fieri mentionem (Plin., lib. V Natur. hist., cap. 19, pag. 212; Varr., lib. IV de ling. lat., pag. 37 et 38; Plutarch., Quaest. roman., tom. II, pag. 268). At certe cum in emendatiori Tertulliani [Col. 0547D] textu scriptum legamus marcoris, eum de eadem, atque citati a nobis Scriptores, Murcida dea intelligendum esse cui vero plane simillimum non videatur? Si quis porro recte probaverit hanc Murcidam segnium deam non aliam esse quam Venerem Myrteam, seu Murciam, amoris sive marcoris deam, ei manus tanto lubentius dabimus, quanto inde validius Arnobii sententia stabilitur.

Visne ad majorem ethnicorum ignominiam, ac sempiternum dedecus, atque adeo ad certam religionis eorum ruinam et eversionem tibi aliquid proferri? Nihil sane facilius. Praesto siquidem sunt ii, qui a caecis illis gentilibus ullo sine rubore colebantur, dii illicitis ac turpissimis rebus, et vitiis praepositi. Necesse [Col. 0548A] autem non est hic cum Arnobio nostro (Arnob., lib. III, pag. 15) appellare Venerem, illam, inquit, cupidinum matrem, praefectam amoribus, et cupiditatis ardori. Quis enim est, qui haec ignorat? Quamobrem cum Lactantio dicere sufficit: »Quid loquar obscoenitatem Veneris, omnium libidinibus prostitutae, non deorum tantum, sed et hominum . . . . . . Quae prima, ut in historia sacra continetur, artem meretriciam instituit, auctorque mulieribus in Cypro fuit, uti vulgo corpore quaestum facerent. Quod idcirco imperavit; ne sola praeter mulieres, impudica, et virorum appetens videretur.« (Lactan., lib I Institut., cap. 17, pag. 92.)

Sed quia plures ab ethnicis praedicabantur impudicitia et libidinibus famosissimae Veneres, unam imprimis [Col. 0548B] Arnobius, caeteris sane pejorem, his verbis insectatur: »Etiamne Militaris Venus castrensibus plagiis (ms. codex regius et vet edit. flagitiis) praesidet, et puerorum stupris.« (Arnob., lib. IV, pag. 131.) Quid, quaeso, ethnicis majori, si unquam erubescere potuissent, dedecori probroque esse poterat, quam infamis illius deae cultus et veneratio? Sed rogabis haud dubie quae fuerit illa Militaris Venus, cujus rarior, quam aliarum mentio facta est. Non semel tamen Pausanias Veneris Armatae, ac proinde Militaris meminit (Pausan., lib. II, pag. 48, et lib III, pag. 97 et 106), atque hisce potissimum verbis: , , , , . [Col. 0548C] . A Scandea ad ipsa Cytherorum moenia adscenditur, stadium decem via. Est illic Uraniae Veneris templum, eorum omnium, quae apud Graecos Veneri dicata sunt, maxime priscum. Deae signum cum armis est. Nonnus quoque (Nonn., lib. XXXV; Dionys., vers. 175 et seqq.) ubi Venerem Marte potentiorem canit:

,
.


Ne Spartam ingredere, bellicosi ubi cives
Aeneam imaginem habent armatae Veneris.
Narrat autem Lactantius (Lactan., lib. I, cap. 19, pag. 109) ab iisdem Spartanis constructum Veneri Armatae fanum, ac simulacrum, in mulierum memoriam, quae illis post fugatos Messenios venerant [Col. 0548D] obviam, et cum ipsis concubuerant. Denique ab Hesychio memoratur , . Hastata Venus, Cypriis. Quid vero tam turpe et obscoenum, cui haec Venus praeesse non crederetur? Jure igitur merito Ethnicos irridet Arnobius; quia Venerem ipsam turpissimis hominum flagitiis praeesse opinabantur; quam tamen, militarem armatam, atque hastatam, armis quemadmodum amoribus et flagitiis praefectam praedicare ac venerari non erubescebant.

Pergit Arnobius (Arnob., lib. IV, pag. 131), et rursus ab ethnicis sciscitatur utrum serio credant Persicam, Pertundam et Tutunum iis, quemadmodum ipsi divulgabant, et ille recenset, obscoenis praefici voluptatibus. Quem enim, nisi omni pudore deposito, talia numina colere, immo dicere non pudeat? Nos [Col. 0549A] quidem non fugit Lucretium Persicae, nomine tamquam naturae epitheto usum esse ubi canebat:

Donicum (seu donec) ad extremum crescendi Persica finem

Omnia produxit rerum natura creatrix. (Lucret., lib. II, vers. 1125 et seqq.)
Verum Arnobius eam Persicam esse dixit, quae turpissimas voluptates ducere ad exitum, et perficere ferebatur. Turpiora adhuc erant munia Pertundae et Tutuni, sive Tutiani, Tutini vel Mutini, qui, ut notat Augustinus, a Graecis infamis Priapus vocabatur. Sed de his, quos nisi Ethnici coegissent, nominare pudet, aliquid adhuc Tertullianus et Lactantius dicunt, sicuti in sequentibus dissertationibus nostris dicetur (August., lib. IV de Civit., cap. 11, pag. 97, et lib. VI, cap. 9, pag. 156; Tertullian., Apolog., cap. 25, et [Col. 0549B] lib. II ad Nation., cap. 11; Lactan., lib. I, cap. 20, pag. 110).

Non minori profecto caecitate et amentia credebant gentiles Libentinam et Liburnum, ut adhuc refert Arnobius, »libidinum superesse tutelis.« Alicubi autem a Varrone scriptis traditum legimus: »A libendo libido, libidinosus, sic alia, ut Libentina,« haud dubie dea illa, de qua auctor noster loquitur. Nam postea dixit Augustinus: »Deae Libentinae, cui nomen est a libidine.« Expende autem utrum ea sit Libentina Venus, de qua Cicero. »Cupidinis et voluptatis, et Lubentinae Veneris vocabula consecrata sunt, vitiosarum rerum, neque naturalium.« (Arnob., lib. IV, pag. 132; Varr., lib. V de Ling. lat., pag. 57; August., lib. IV de Civit., cap. 8, pag. 93; Cicer., lib. [Col. 0549C] II de Natur. deor., pag. 223, lin. 7.)

Quod ad Liburnum attinet, ejus nomen corruptum videtur. In regio enim manuscripto codice habetur Burnum, quod quidem cum librarii ignorantia depravatum suspicarentur, inde fecerunt Liburnum. Sed quis sit iste Liburnus, nobis indicare non curaverunt. Quamobrem Meursius legendum putavit Liberum, quem Augustinus ab ethnicis libidini praefectum testificatus est (August., lib. VI de Civit., cap. 9, pag. 156, et lib. VII, cap. 2, pag. 163). Et nos quidem huic conjecturae libenter subscriberemus, si pro Libentina, legeremus libera, quae teste adhuc Augustino libidini quoque praeposita censebatur. Quia vero ille ibi adhuc docet eam etiam ab ethnicis Venerem existimari, nonne inde eamdem ac Libentinam fuisse [Col. 0549D] colligi potest? Verumtamen cum tot tamque multiplices, uti diximus, fuerint apud ethnicos ejuscemodi dii, quae vera sit Arnobii lectio, certo affirmare non possumus.

Quid porro ad sempiternum ethnicae religionis opprobrium ac dedecus omnibus patefaciendum supererat, nisi ut scortis et meretricibus sacra, quemadmodum aliis diis suis, impudentissimi homines facerent? Atqui »in civitatibus maximis,« inquit auctor noster, »atque in potentioribus populis sacra publica fiunt scortis meritoriis quondam, atque in vulgarem libidinem prostitutis (Arnob., lib. I, pag. 15). Quibus sane verbis ab illo haud dubie notatur Acca Laurentia et Flora, de quibus nos in superiori dissertatione egimus [Col. 0550A] (Dissert., in Minuc., cap. 16, art. 2). At Laurentia illa procul dubio est, quam Arnobius alibi Lupercam deam nuncupat: »Quod abjectis,« ait, »infantibus, Romulo scilicet et Remo, pepercit, lupa non mitis, Luperca dea est, auctore appellata Varrone »(Arnob., lib. IV, pag. 128). Unde etiam Lactantius (loc. cit.): »Romuli nutrix lupa est honoribus affecta divinis.« Sed de illa satis in superiori nostra, ut diximus, dissertatione.

Tertia ex his famosis meretricibus fuit Leaena Atheniensis, cujus Clemens Alexandrinus meminit, et alii Scriptores in nostris, in ejus opera dissertationibus citati (tom. I Apparat., lib. III, dissert. 2, cap. 24, art. 3, pag. 1250). Apud Athenaeum autem Demochares memoriae mandasse perhibetur Athenienses [Col. 0550B] ut Demetrio Poliorcetae adularentur, Leaenae, Lamiaeque Veneri templa construxisse (Athen., lib. VI, pag. 252.)

Caeterum tametsi Orbona et Naenia his duabus honestiores et verecundiores viderentur, non minus tamen falsa commentitiaque erant numina. Arbitrabantur autem ethnici in prioris tutela esse orbatos, ut inquit Arnobius (Arnob., lib. IV, pag. 131), liberis parentes, et sub posterioris patrocinio homines constitutos in extremis. In Tertulliani autem libro mutilato, et lacunis passim hiante legimus: »Orbana quae in orbitatem seminat extinguat.« (Tertullian., II ad Natio., cap. 15.) Testem insuper habemus gentilem Plinium ad aedem Larium aedificatum fuisse Orbanae fanum (Plin., lib. II Natur. Hist., cap. 7, pag. [Col. 0550C] 142). Naeniae quoque deae, extremis vitae seu funeribus praefectae, sacellum extra portam Viminalem, sicuti ex Paulo et Festo dicimus, consecratum fuerat.

Quae porro de hac dea aliisque diis et deabus, quos hactenus ab Arnobio appellatos vidimus, haec possunt Varronis fulciri testimonio, quod Augustinus sic protulit: »Varro commemorare et enumerare deos coepit a conceptione hominis, eamque seriem produxit usque ad decrepiti hominis mortem, et deos ad ipsum hominem pertinentes clausit ad Naeniam deam, quae in funeribus senum cantatur. Deinde coepit alios deos ostendere, qui pertinent non ad ipsum hominem, sed ad ea quae sunt hominis, sicuti [Col. 0550D] est victus, vestitus, et quaecumque alia, quae huic vitae sunt necessaria, ostendens in omnibus quod sit cujusque munus, et propter quid debeat cuique supplicari.« (August., lib. VI de Civit., cap. 9, pag. 158.)

Nemo autem est, qui ex iis omnibus, quae hactenus disputavimus, facile non perspiciat quam recte Arnobius concludat falsos omnino nullosque prorsus esse omnes illos deos. Satis enim superque probatum est aut eos numquam exstitisse, aut aliquando suum habuisse ortum et initium, aut ea egisse, vel passos fuisse, quae a divina majestate et natura penitus abhorrent, ac saepe saepius homine vel minimum verecundo et pudente prorsus indigna. Denique si quidam alii in medium rursus ab Arnobio nostro vocantur, [Col. 0551A] de illis infra dicendi locus dabitur (Arnob., lib. III, pag. 113).



CAPUT XIV. Excutitur aliud Arnobii contra gentilium deos argumentum, ex eorum servitute, vinculis, vulneribus, morte ac sepulcris desumptum.



ARTICULUS PRIMUS. Quam valida sit Arnobii ad destruendam gentilium de diis suis opinionem argumentatio, petita ex servitute Herculis, Apollinis, et Neptuni, foedo Minervae ministerio, Musarum famulatu, Martis ac Saturni vinculis, atque a regno suo expulsione, ac ejusdem Martis, Veneris, Plutonis, Junonis, Minervae, et Herculis vulneribus.

Deos suos, quorum majestate nihil sublimius excellentiusque excogitari debebat, eo usque ethnici deprimebant, ut eorum servitutem, vincula, vulnera, [Col. 0551B] ac mortem ubique miraque impudentia praedicarent ac venditarent. Ab iis etenim, ait Arnobius, memoriae proditum fuerat: »Mercenariam deos servitutem servisse, ut Herculem Sardibus, amoris et petulantiae causa; ut Admeto Apollinem Delium; ut Laomedonti Troico Jovis fratrem; ut eidem, sed cum patruo Pythium; ut conjugalia secreta miscentibus Minervam lucis ministram, et lucernarum moderatricem.« (Arnob., lib. IV, pag. 144.) At haec ille more solito decerpsit ex Clemente Alexandrino (Clemens Alexandr., Admonit. ad gent., pag. 22), qui eodem argumento contra ethnicos dimicat, eaque omnia non clarius tantummodo et apertius, sed alia etiam plura, quae Arnobius consulto praetermisit, hunc urget in modum: , [Col. 0551C] , , , , , . , . Sunt ergo jure vestri dii tales, qui servi fuere vitiorum, quin etiam eorum, qui Eilotes vocantur a Lacedaemoniis, jugum servile subiit Apollo Admeto Pheris, Hercules Sardibus Omphale, Laomedonti autem fuit mercenarius Neptunus et Apollo, sicut servus inutilis, qui nec libertatem consequi potuit a priori domino. Tunc etiam muros Trojae Phrygi restaurarunt. [Col. 0551D] Non pudet autem Homerum dicere Minervam Ulyssi praeluxisse, aureum lychnum tenentem in manibus. Ab Clemente autem, sicut et ab Arnobio haec citantur Homeri carmina (Homer., Odyss., lib. XIX, vers. 33 et seqq.):

. . . . .
.


   Ante autem Pallas Minerva
Auream lucernam tenens, lumen perpulchrum faciebat. (Homer., Odyss., lib. XIX, vers. 33 et seqq.)

De hac porro absurda et ridicula illorum deorum servitute, satis a nobis alibi disputatum est (Dissert. in Minuc., cap. 15, art. 3, et Apparat. tom. I, pag. 1090).

[Col. 0552A] Ex ejusdem Clementis Alexandrini fonte id adhuc hausit Arnobius, quod de Musis ibidem adjecit: »Numquid ex nobis Myrtillus est auctor, qui Macari filias, Megaclonis ancillulas profitetur fuisse Musas.« (Arnob., lib. IV, pag. 145.) Ex eodem quippe Myrtillo, seu Myrsillo Lesbio, narrat Clemens Musas cum servae essent, a Megaclone Macaris Lesbiorum regis filia emptas, quae illis postea columnas templaque construxit. Sed de iis aliquid in superiore Apparatus nostri tomo perstrinximus (Clemens Alexandr., Admonit. ad gent., pag. 19; tom. I Apparat., pag. 820).

Servitute duriora procul dubio sunt vincula, quibus gentiles deos suos indignissime constrictos fuisse opinabantur. Quid enim a divinitate longius abest, quam quod jactitabant: »Parricidii causa,« Arnobii [Col. 0552B] verba sunt (Arnob. lib. IV, pag. 143), »vinctum esse Saturnum, et ablui diebus statis« (quidam editi codices, suis, cod. reg. tantis) »vinculorum compedibus et levari,« idem codex regius, elevari. Alludit profecto Arnobius ad ea, quae Macrobius ex Apollodoro clarius exponit. Ex eo siquidem refert »Saturnum alligari per annum lineo vinculo, et solvi ad diem sibi festum, id est, mense decembri.« (Macrob., lib. I Saturnal., cap. 8, pag. 209.) At inde facile colligitur in Arnobii textu, nisi legendum sit diebus festis tantum, id alio verbo, idem significante, traditum. Cur autem Lipsius corrigi voluerit, suis diebus tantum, non satis intelligimus. De memoratis subinde ab auctore nostro Martis vinculis, lege, si lubet, Homerum, et quae a nobis in hac dissertatione [Col. 0552C] et alibi annotata fuerunt (Lips., lib. III, epist. 15, tom. I, pag. 180; Homer., Iliad., V, vers. 385, sup. cap.; Dissert. in Minuc., cap. 15, art. 2).

Si dii in servitutem redacti sunt, et conjecti in vincula, quid adhuc supererat, nisi ut, acceptis plagis, saucii vulneratique dicerentur? At certe id ethnici repetitis ubique sermonibus divulgaverunt: »Nonne,« enim, et ita quidem ethnicos affatur Arnobius (Arnob., lib. IV, pag. 144), »ille vester est Vates, qui Martem fecit et Venerem mortalium manibus vulneratos? Non ex vobis Panyassis unus est, qui ab Hercule Ditem patrem et reginam memorat sauciatum esse Junonen? Non viraginem ab Ornyto caesam, cruentatam, vexatam, Polemonis vestri indicant scripta? Non ab Hippocoontis liberis ipsum Solibius [Col. 0552D] Herculem cruciatum retulisse pronuntiat, et illati vulneris et doloris?« Et haec rursus delibata sunt ex his Clementis Alexandrini verbis (Clemens Alexandr., admonit. ad. gent., pag. 23): . , , . . . Homerus manifeste [Col. 0553A] satis indicat Venerem propter vulnus acuta et magna voce clamantem, narratque bellicosissimum Martem fuisse a Diomede in ventre sauciatum. Polemo autem dicit etiam Minervam fuisse vulneratam ab Ornyto. Quin etiam Plutonem fuisse vulneratum ab Hercule refert Homerus, sicut de Eleo Augea refert Panyassis; qui Junonem quoque conjugalem fuisse vulneratam ab eodem Hercule in Pylo arenoso refert. Sozibius autem dicit etiam Herculem fuisse in manu sauciatum ab Hippocoontidis. Vides sane quomodo Arnobius Clementis Alexandrini fontibus, ut Ciceronis, de Epicuro et Democrito loquentis, verbis utamur, hortulos suos irrigaverit (Cicer., lib. I de Natur. deor., pag. 212, lin. 44). Manifestum tibi quoque esse debet ab utroque hac argumentatione hisque exemplis evidentissime [Col. 0553B] confici illos nec deos esse, nec immortales, quorum vulnera nec sine sanguine, et quod eo pejus est, sanie et corruptione vix umquam esse poterant, nec sine medicamentis sanari. Nos autem de horumce deorum vulneribus alibi disseruimus, de Martis, scilicet et Veneris plagis in superiori dissertatione: de Minerva vero et Hercule sauciatis in primo Apparatus nostri tomo (Dissert. super., cap. 15, art. 3, tom. I Apparat., pag. 762 et 816). Citata autem Homeri de Junone et Plutone carmina in quinta illius Iliade invenies (Homer., Iliad. V, vers. 357).

Ex eodem Clemente Alexandrino ea adhuc excerpta sunt quae Arnobius de Vulcano claudo et Aesculapio fulminis ictu percusso retulit. De utroque autem alibi actum a nobis fuit (Arnob., lib. IV, [Col. 0553C] pag. 143; tom. I Apparat., pag. 754, et dissert. in Minuc., cap. 15, art. 2 et 3).



ARTICULUS II. Quomodo idem probetur exemplis Jovis, qui nescius humanas carnes comedit, atque ex illius morte, et sepultura, fratrum Castoris et Pollucis, Saturni, ac Tyrii Herculis sepulcris, atque Thebano Hercule igne consumpto.

Corporeis vulneribus pejor proculdubio censenda est mentis imbecillitas, et ignorantia. Atqui in Jove tanta rerum ignoratio tantaque ad eum circumveniendum fuit facilitas; ut, quemadmodum observat Arnobius, »invitatus ad jus mensae, pro suillis visceribus prolem nescius Lycaonyam pransitaverit (Arnob., lib. IV, pag. 143).« Sed haec ille more suo ex Clemente [Col. 0553D] Alexandrino accepta, brevius retulit. In hujus, enimvero ad gentes Admonitione isthaec litteris consignata legimus (Clemens Alexandr., Admonit. ad gent., p. 23): , , , , , , . , , , . Fuit autem humanae quoque mensae particeps apud Aethiopes, tum inhumanae et nefariae, cum convivio a Lycaone Arcade exciperetur ipse Jupiter; humanis quippe carnibus satur invitus. Nesciebat enim deus, quod Lycaon Arcas, qui convivio excipiebat eum, [Col. 0554A] interfectum suum filium epulandum ei apponeret, cui Nyctimo nomen. Videsis Ovidium, Hyginum, et Apollodorum de hoc et aliis exemplis hactenus recensitis (Ovid., lib. I Metamor., fab. 7, pag. 12 et seqq.).

Quid tandem aliud supererat ad probandam mortalem Jovis aliorumque falsorum deorum naturam, nisi cuilibet patefacere obitam ab eis humano more mortem, ac eorum deinde sepulturam, unde nullus ad vitam revocatus est? Atqui, »Apud insulam Cretam,« inquit Arnobius, »sepulturae esse mandatum Jovem nobis editum traditur (Arnob., lib. IV, pag. 144).« A quo autem id traditum sit, disces ex Clemente Alexandrino, cujus vestigia ille rursus prosequitur. Nam haec ipsa sunt graeca ejusdem Clementis verba (Clemens Alexandr., Admonit. ad gent., [Col. 0554B] pag. 242): , , , ,

. . . . , ,
.
Quae Latinus interpres sic reddidit: »Quaere tuum Jovem, ne scruteris coelum, sed terram. Narrabit tibi Cretensis apud quem est sepultus, Callimachus in hymnis:

   »Cretenses namque sepulcrum
Construxere tuum.«

Sed a nobis jam observatum est quam merito jure Arnobius noster, ac qua aliorum testium auctoritate [Col. 0554C] illud ethnicis exprobraverit (Dissert. in Minuc., cap. 14, art. 3).

Fecit adhuc ille verborum ejusdem Clementis de aliis diis compendium, ubi vel memoria lapsus, aut textus ejus depravatus videtur. Haec enim ille scribit (Arnob., lib. IV, pag. 144). »In spartanis et lacedaemoniis finibus,« supple numquid, »nos dieimus conditos, in cunis coalitos fratres,« Castorem scilicet ac Pollucem? »Noster ille est auctor, qui Patrocles Thurius scriptorum in titulis indicatur, qui tumulos memorat, reliquiasque Saturnias tellure in Sicula contineri? Chaeroneus (ms. cod. reg. Hieronymus) Plutarchus nostrarum esse partium comprobatur, qui in Aetaeis verticibus Herculem post morborum comitialium ruinas dissolutum [Col. 0554D] in cinerem prodidit?« Clemens vero Alexandrinus (Clemens Alexandr., Admonit. ad gent., pag. 18): . . . . , . , (ms. reg. ) ,

. . . . ,
, . (Hom. Iliad. III, v. 243.)
Philochorus autem dicit . . . . . . Saturnum situm esse in Sicilia, et eum illic fuisse sepultum. Patrocles Thurius, et junior Sophocles scribunt de Castore et Polluce eos [Col. 0555A] homines fuisse morti fatisque obnoxios. Quod si cui possit fidem facere Homerus audiatur quod scriptum est:

Hos autem jam tenebat arma tellus
In Lacedaemone illic dilecta in patria terra.
Tum deinde narrat quem Hieronymus philosophus et Dicaearchus dixerint fuisse corporis orisque Herculis habitum, ac continenter adjicit (Clem., ibid.): , , . Hic ergo Hercules cum duos et quinquaginta annos vixisset, e vita excessit per eam, quae fuit in Oeta pyram justis illi factis exequiis. Sed testes suos ibi citando discrepare ab Arnobio nostro non parum videtur. Saturnum enim in Sicilia sepulturae mandatum [Col. 0555B] fuisse probat Patroclis Thurii, Clemens vero Philochori testimonio. Arnobius praeterea nullius, Clemens autem trium Patroclis Thurii, junioris Sophoclis, et Homeri auctoritate ostendit Castorem ac Pollucem obnoxios morti fuisse homines, et Lacedaemone sepultos. Denique Clemens formam habitumque Herculis, atque uti videtur, mortis genus, quemadmodum Hieronymus philosophus, et Dicaearchus retulere, Arnobius vero, sicut Chaeroneus, sive uti in codice regio scriptum diximus, Hieronymus Plutarchus.

Verum non tanta inter duos nostros scriptores est dissensio, si Arnobius nullum sepulturae Castoris et Pollucis testem, plures vero Clemens atque in primis Homerum citaverit. Sed mirum fortasse alicui [Col. 0555C] videbitur cur nullam mentionem fecerit hujus graecorum poetarum principis, qui non solum a Clemente, sed etiam a Cicerone laudatur his totidemque verbis: »Quos,« Castorem et Pollucem, »Homerus, qui recens ab illorum aetate fuit, sepultus esse dicit Lacedaemone (Cic., lib. III de Natur. deor., pag. 241, lin. 30).« Saepius enim Arnobius horum scriptorum vestigia premit.

Verum in hoc magis a Clemente dissentit, quod Saturni sepulturam Patroclis, Clemens Philochori testimonio confirmat. Diversos enimvero vades si dare noluerunt, vide, quaeso, utrum Arnobius memoria lapsus sit, aut error in librarii oscitantiam vel inscientiam rejici debeat. At certe haec oscitantia magis patet in descriptis nominibus Chaeroneus vel [Col. 0555D] Hieronymus Plutharcus. Si enim Arnobius ibi, quemadmodum alibi Clementem sequitur, scribendum erat Hieronymus philosophus, qui Herculem in monte Oeta se vivum combussisse prodidit.

Caeterum de hujus et alterius Herculis morte auctor noster primo suo in libro dixerat: »Thebanus aut Tyrius Hercules, hic in finibus sepultus Hispaniae, flammis alter concrematus Oeteis« (Arnob., lib. I, pag. 20). Prior autem ille Hercules fuit, de quo Pausanias haec litteris consignavit (Pausan., lib. V, pag. 175): Et Thasi quidem audivi Tyrium esse Herculem, quem Thasii ab initio essent venerati: sed enim cum se illi Graecis adjunxissent, caeptos ab iis Amphitryonis etiam filio honores haberi. [Col. 0556A] , , , . Narrant autem dum Tyriorum secundae prosperaeque res essent, coloniam cui Herculem Tyrium praefecerant, missam ab illis fuisse in Hispaniam, ubi tandem ipse Hercules mortuus sepultusque fuit. Scribit vero Mela in Gaditana insula: »Templum Aegyptii Herculis, conditoribus, religione, vetustate, opibus illustre, Tyrii condidere. Cur sanctum sit, ossa ejus ibi sita, efficiunt (Mela, lib. III, cap. 6).« Sed ibi Mela ab Arriano, et aliis idcirco castigatur, quod Herculem Aegyptium et Tyrium, quos Cicero aliique distinguunt, praepostere confuderit (Arrian., lib, II de Exped. Alex., pag. 125). De Tyrio autem, qui in Hispania colebatur, praeter [Col. 0556B] jam laudatos Pausaniam et Arrianum, poteris Q. Curtium ac Vossium consulere (Arrian., loc. cit.; Q. Curt., lib. VII; Voss., lib. I de Orig. et Prog. idol., cap. 34, pag. 131 et seqq.).

Thebanus porro Hercules, etsi Jovis et Alcumenae, ut a nobis antea observatum est (Dissert. in Minuc., cap. 15, art. 3), adulterio natus, Amphitryonis tamen, Thebani, et ejusdem Alcumenae mariti, filius habebatur, atque idcirco appellatur Thebanus. Cur vero ac quomodo in Oeteo monte vivus combustus fuerit, alibi etiam explicavimus. At inde explanatum adhuc habebis, quod rursus auctor noster paulo post dixit: »Proles Jovis, Sophoclis in Trachiniis, Hercules pestiferi tegminis circumretitus indagine, miserabiles edere inducitur ejulatus, violentia doloris [Col. 0556C] frangi, atque in ultimam tabem diffluentium viscerum maceratione consumi« (Arnob., lib. IV, pag. 151 et seqq.). Prius vero Cicero, et clarius: »Videamus,« inquit, »Herculem ipsum, qui tum dolore frangebatur, cum immortalitatem ipsa morte quaerebat. Quas hic voces apud Sophoclem in Trachiniis edit? Cui cum Dejanira sanguine Centauri tinctam tunicam induisset, inhaesissetque ea visceribus, ait ille: O multa, etc.« (Cicer., lib. II Tuscul., pag. 138, lin. 42). Transcripti vero Sophoclis versus in ea, quam ille, citat tragoedia re ipsa inveniuntur (Sophocl., in Trachin., vers. 1057 et seqq.).

Quam validum porro sit istud Arnobii argumentum, vel ex ipso Cicerone colliges, qui cum dixisset ab Evehemero et mortes et sepulturas demonstrari deorum, [Col. 0556D] hinc concludit ab illo totam penitus tolli religionem, sed non aliam profecto, nisi ethnicorum (Cicer., in fin. lib. I de Natur. deor., pag. 212).



CAPUT XV. Quomodo Arnobius probaverit omnia quae de diis me morata sunt, male in poetas ab ethnicis rejici, ac deos ludis, in eorum honorem institutis, infamari, et attributa spoliari divinitate.



ARTICULUS PRIMUS. Ostenditur ea omnia, quae de diis dicta sunt, male refundl in poetas, atque ethnicos debuisse in illos, quemadmodum adversus regnum potentiam murmurantes, et calumniatores, sententiam ferre, ac cum eis proscribere histriones, mimos, ac pantomimos, ubi de quindecim viris Laureatis.

Tanti ponderis argumenta, a nobis exposita, ut [Col. 0557A] ethnici infirmare, aut certe eludere quoquo modo possent, respondebant ea omnia deorum turpissima facta, mortes et sepulturas figmenta esse poetarum, ab iis non sanae mentis hominibus ad libidinem ac voluptatem composita, quibus imperitum vulgus deceperunt. Verum cui credibile fiet, ait Arnobius, poetas vetustatis remotissimae eo impudentiae devenisse, ut infames atque obscoenissimas de diis fabulas caeco furore disseminaverint, nullamque metuerint aut a diis ipsis, aut hominibus poenam (Arnob., lib. IV, pag. 148 et seqq.).

Deinde vero, esto, contra jus omne et fas, haec commenti sint, cur ergo illi legum severitate debitas tanto sceleri poenas non dederunt? Nonne gravissimum crimen est famam alicujus, multo magis Dei, [Col. 0557B] laedere? Nonne majus est convicium, si aliquem falsi criminis arguas, quam si eum ei objectes? Quid vero, quod Ethnici qui a doctis tam turpia deorum facinora venditari impune patiebantur, non minoris, quam illi, rei fuerunt sceleris?

Quae autem, et quanta deorum flagitia, sacrilegia, vincula, vulnera, et interitus cecinerint ex jam dictis, et deinceps dicendis facile intelligitur. At illud Arnobius in primis hoc in loco urget, quod Jovi adscriptum fuit: »Ipse ille Jupiter, cujus,« inquit, »vos nomen effari non sine metu decuit, et totius corporis concussione, amasio (amasius ms. reg. cod.) captus ab uxore, describitur confiteri culpas suas, et velut demens, ac nescius, quas amiculas conjugi, quas uxori anteposuerit pellices, obduratus inverecundia [Col. 0557C] publicare« (Arnob., lib. IV, pag. 150). At ibi ad hos haud dubie alludit Homeri versus, quibus Jupiter se Ixioniae uxoris, sive Diae, et Danaes, ac Phaenicis filiae, Semeles, Alomenes, Cecreris, et Latonae amore se captum fuisse Junoni declarat, et confitetur (Homer., Iliad., XIV, vers. 314, et seqq.).

Tam effrenis ergo hujus aliorumque poetarum licentia, pergit Arnobius (Arnob., lib. IV, pag. 150), legibus, ac plebiscitis non minori severitate coerceri ab Ethnicis debuit, quam eorum, qui de regibus murmuraverant, atque idcirco majestatis rei agebantur. Quibus sane verbis ille respicit ad legem Juliam majestatis, quam Theodosius Magnus postea mitigavit. Videsis in Justinianaeo et Theodosiano codice [Col. 0557D] leges de maledictis in principem, et quae in eas Gothofredus animadvertit (Cod. Just., lib. I, tit. 7 et 8; ac tom. III, cod. Theodos., pag. 42, et seqq.). Iis autem illud confirmatur, quod subjungit Arnobius decretas in eum poenas, qui in ordinem magistratuum senatorum redigit, aut illum convicio persequitur. Quanto ergo severius in divinae majestatis reos saeviendum erat? Cur ergo poetis veniam dabant et impunitatem?

Sed pergamus si placet: »Carmen malum« addit auctor noster, »conscribere, quo fama alterius coinquinetur, et vita, decem viralibus scitis evadere noluistis impune: ac ne vestras aures convicio aliquis petulantiore pulsaret, de atrocibus formulas constituistis [Col. 0558A] injuriis.« (Arnob., lib. IV, pag. 151.) Si quis velit id sibi alicujus auctoritate probari, is audiat Ciceronem: »Duodecim tabulae,« ait orator, »declarant condi jam tum solitum esse carnem: quod ne liceret fieri ad alterius injuriam, leges sanxerunt.« (Cicer., lib. IV Tuscul., pag. 163, lin. 23.) Augustinus vero testatur se ex nunc deperdito ejusdem Ciceronis quarto de Republica libro haec de verbo ad verbum descripsisse. »Nostrae duodecim tabulae cum perpaucas res capite sanxissent, in his hanc quoque sanciendam putaverunt; si quis occentavisset, sive carnem condidisset, quod infamiam faceret flagitiumve alteri. Praeclare. Judiciis enim magistratuum, disceptationibus legitimis propositam vitam, non poetarum ingeniis habere debemus, nec probrum [Col. 0558B] audire; nisi ea lege ut respondere liceat, et judicio defendere« (August., lib. II de Civit., cap. 9, pag. 38). Quod quidem Augustinus Senecae adhuc testimonio firmavit (Idem, ibid., cap. 12, pag. 40). Denique cecinit Horatius:

   Quin etiam lex
Poenaque lata, malo quae nollet carmine quemquam
Describi. (Horat. lib. II, epist. 1, vers. 152 et seqq.)
Atque ille paulo ante tabularum, a duodecim viris sancitarum, mentionem fecerat. Hunc, si lubet, consule, et Gothofredi in titul. de famosis libellis annotationes (Tom. III cod. Theod., pag. 237, et seqq.) Quanta igitur iniquitate et injustitia ethnici tam severis legibus hominum injurias atque calumnias vindicabant, et patienter tolerabant, immo [Col. 0558C] vero summis laudibus extollebant, poetas, a quibus ipsimet dii innumeris conviciis et contumeliis vexabantur?

Neque tamen solis poetis, sed etiam pantomimis, mimis, histrionibus, comoedis, ac tragoedis eadem licentia data erat (Arnob., lib. IV, pag. 151). Nam hi omnes in theatris eadem ipsa deorum Veneris, Cybeles, Herculis, et aliorum flagitia, turpiaque et crudelia facinora majore adhuc impudentia nec minore impunitate repraesentabant. Gentiles vero non molles tantum et effeminati, sed etiam, omnis populus, senatores, sacerdotum et magistratuum collegia, Pontifices maximi, Curiones, Diales, Flamines, Augures, et Quindecim viri laureati hos magno applausu magnaque voluptate audiebant. [Col. 0558D] Quindecim autem illi viri Sibyllinorum librorum erant custodes, quos Servius, primum duos, deinde decem, postea quindecim fuisse observat. Plura de his si scire avenas, consule Ciceronem, Valerium Maximum, A. Gellium, Plinium, Suetonium, Tiraquellum, et Lactantium a nobis alibi citatum (Serv., in lib. VI Aeneid., vers. 73; Cicer., lib. I de Natura deor., pag. 225; Val. Max., lib. I, cap. 1; A. Gell., lib. I Noct. Attic., cap. 19, pag. 86; Plin., lib. XXVIII Hist. natur., cap. 2, pag. 557; Tiraq. in Alex. ab Alex., lib. III Gen. dier., cap. 16, pag. 269; tom. I Apparat., pag. 254).

Tantum porro abest, ut ethnici mimos, histriones, aliosque ejusdem farinae homines, tam infamia [Col. 0559A] deorum facta repraesentantes, pro merito castigaverint quin potius illis concesserint, ut recte ait auctor noster, »dona et munera, ab officiis otium publicis, immunitatem, vacationem cum coronis« (Arn. lib. IV, p. 52). Nam Theodoretus aperte dixit: , . Tragoediarum et comoediarum mimi habent id cujus respectu artem exercent, et coronarum spe laborem sustinent (Theodor., orat 9, de Provid., pag. 429 et 434). Addit vero tragoediarum mimis, quemadmodum exercituum ducibus, athletis, pugilibus, et aurigis statuas, eo quo vicerant, habitu decretas fuisse et collocatas.

Tantam igitur iniquitatem jure merito Arnobius condemnat. Cum Tertulliano siquidem et Augustino [Col. 0559B] evidentissime ostendit numquam atrocius, quam hisce comoediis et tragoediis posse divinam majestatem offendi, laedi et violari (Tertullian., Apolog., cap. 35; August., lib. II de Civit., cap. 8, et seqq.). Quamobrem recte omnino et eam in rem apposite scripsit Lactantius: »Num pejus, quam iidem ipsi, qui, cum deos colere se dicant, tamen eos publice turpiterque derident, de quibus etiam mimos cum risu et voluptate patiuntur? Qualis haec religio, aut quanta majestas putanda est, quae adoratur in templis, illuditur in theatris? Et qui haec fecerint non poenas violati numinis pendunt, sed honorati etiam, laudatique discedunt« (Lactant., lib. III Institut., cap. 20, pag. 526). Nec minus acriter jam laudatus Augustinus ethnicorum, qui turpia deorum facta [Col. 0559C] a poetis ficta esse garriebant, insulsitatem castigat et insectatur: »Quid sunt,« inquit, »ad hoc malum Mercurii furta, Veneris lascivia, stupra ac turpitudines caeterorum, quae proferremus de libris, nisi quotidie cantarentur et saltarentur in theatris? Sed haec quid sunt ad tantum malum, cujus magnitudo magnae Matri tantummodo competebat; praesertim quod illa dicuntur a poetis esse conficta, quod sint diis grata et accepta? Ut ergo canerentur, et scriberentur, audacia sit, vel petulantia poetarum: ut vero divinis rebus et honoribus, eisdem imperantibus, et extorquentibus numinibus adderentur, quid est nisi crimen deorum, immo vero confessio daemoniorum, et deceptio miserorum?« (August., de Civit. lib. VII, cap. 26, pag. 182; et [Col. 0559D] lib. IV, cap. 10, pag. 96.) Quin etiam haec deorum et crimina essent incredibilia, nisi in theatris, in eorum honorem institutis, libentissime spectarentur.



ARTICULUS II. Quo pacto Arnobius falsos esse gentilium deos demonstret, ex ludis solemnibus in eorum honorem exhibitis, ac praesertim Floralibus, ac Megalensibus, et de quorumdam instauratione; de comoediis, tragoediis, et Atellanis fabulis, quae in iisdem ludis agebantur; de stupidorum capitibus rasis, atque salepitarum sonitu, et fascinorum rubore.

Ficta ab ethnicis deorum suorum natura, majestas mentita, et superstitiosus illorum cultus evidentissime adhuc demonstrabantur publicis iis ludis, quos iidem ethnici, inquit Arnobius (Arnob., lib. VII, [Col. 0560A] pag. 238), sacros esse, illisque tamquam solemnibus religionum officiis, honorari, placari, ac posita simultate, reconciliari opinabantur. Litteris autem Livius, ac deinde Valerius Maximus, et Augustinus mandarunt T. Sulpicio Petico, et C. Licinio Stolone Consulibus, cum pestis gravissima lectisternio sedata non fuisset, ad placandam deorum iram institutos fuisse ludos scenicos (Liv., lib. VII, init.; Val. Max., lib. II, cap. 4, § 4; August., lib. I de Civit., cap. 32, pag. 29). Tum dehinc iis insertas turpes fabulas, et impudicos histrionum actus. Audi, quaeso, Augustini (Lib. II de Civit., cap. 17, pag. 75; lib. IV, cap. 26, pag. 106, et lib. VIII, cap. 13, pag. 201), verba: »Ludi scenici, spectacula turpitudinum, et licentia vanitatum, non hominum vitiis, sed [Col. 0560B] deorum vestrorum jussis Romae instituti sunt. Tolerabilius divinos honores deferretis illi Scipioni, quam deos ejusmodi coleretis.« Quamobrem postea ille haud dubitanter pronuntiat his ludis majorem invectum fuisse morum, quam corporum pestem; tametsi hujus sanandae causa constituti dicerentur.

Prius autem Lactantius: »Ludorum celebrationes,« inquit, »deorum festa sunt; siquidem ob natales eorum, vel templorum novorum aedificationes sunt constituti. Et primitus quidem venationes, quae vocantur munera, Saturno attributae sunt: ludi autem scenici Libero, circenses Neptuno. Paulatim vero et caeteris diis idem honos tribui coepit, singulique ludi numinibus eorum consecrati sunt, sicut Sisinnius Capito in libris Spectaculorum docet. Si quis igitur [Col. 0560C] spectaculis interest, ad quae religionis gratia convenitur, discessit a Dei cultu, et ad deos se contulit, quorum natales et festa celebravit« (Lactan., lib. VI de vero Cultu, cap. 20, pag. 621).

Tertullianus vero haec longefusius integro de Spectaculis libro prosequitur (Tertull., lib. de Spect., pag. 89, et seqq.). In eo enim planissime demonstrat illos omnes solemnes gentilium ludos origine sua, titulis, et apparatu ita ad idololatriam pertinere, ut nulli christiano iis adesse, illosque spectare umquam licuerit. Quamobrem Arnobius dixit eos ab ethnicis, religionum inter officia deputari, quibus deos suos honorari arbitrabantur (Arnob., lib. VII, pag. 238). Sed quomodo, oro te, dii ludis honorari poterant, qui turpissima agebantur obscoenitate?

[Col. 0560D] Duos autem tantum auctor noster nominatim appellat, Florales et Megalenses, quia singulos recensere longius fuisset, atque horum exemplo quid de aliis judicandum, omnes facile intelligebant.

Florales vero, sive Floralia, quemadmodum observavit Macrobius, ludi et festa erant, quae nomen et originem duxerunt a famosa meretrice, quae prius, sicut alibi annotavimus, Chloris nuncupata, hos ludos ex pecunia, turpi corporis quaestu coacta, institui voluit (Macrob., lib. I Saturnal., cap. 4; Dissert. in Minuc., cap. 18, art. 3). Sed ut infamis adeo originis memoria obliterari facilius posset, eam, mutato nomine, Floram, appellaverunt, finxeruntque eam praesidere floribus. Verumtamen missam penitus noluerunt [Col. 0561A] tam gratam sibi flagitiosae auctoris lasciviam. Nobis si fidem habendam dubites, illam Ovidio haud dubie non denegabis, cujus haec sunt de horum Floralium institutione carmina:

Convenere Patres, et si bene floreat annus,
   Numinibus nostris annua festa vovent.
Annuimus votis, consul cum consule ludos
   Posthumio Laenas persolvere mihi.
Quaerere conabar quare lascivia major
   His foret in ludis, liberiorque jocus.
Sed mihi succurrit, nomen non esse severum,
   Aptaque deliciis munera ferre deam. (Ovid., lib. V Fastor., § 3.)
Ibi vero ille varia in hisce ludis admissa lasciviae genera describit, quae si vacat, legere poteris. Consules porro ab eo notantur Posthumius Albinus, et M. Popilius Laena, a quibus hi ludi primum editi sunt. [Col. 0561B] Si praeterea quaeras cur, cujus jussu, quo Urbis conditae anno instituti, ac quo anni die agerentur, his disces Plinii verbis: »Floralia quarto kalendas ejusdem,« maii, »instituerunt, Urbis anno DXIV, ex oraculis Sibyllae, ut omnia bene deflorescerent. Hunc Varro determinat; sole Tauri partem quartam decimam obtinente. Ergo si in hoc quatriduum inciderit plenilunium, fruges, et omnia, quae florebunt, laedi necesse erit« (Plin., lib. XVIII Hist. natur., cap. 19, pag. 527). In fastis autem kalendariis notantur VI, kal. junii, et in kalendario Rustico sub maii mensis finem. Plura de ludis illis maxima obscoenitate et lascivia celebratis si desideres, adire poteris Varronem, Ciceronem, Suetonium, Martialem, Valerium Maximum, atque in primis Lactantium, [Col. 0561C] qui erroris tamen cujusdam a Vos io arguitur, sed utrum jure, vel injuria suo loco expendemus (Varro., lib. IV de Ling. latin., pag. 18, lib. Rer. rust. cap. 1; Cic., orat. 4 in Verr., pag. 194; Suet. in Vit. Galb., 6, § 6; Val. Max., lib. II, cap. 10, § 8; Martial., lib. I, epigr. 3 et 36; August., lib. II de Civit. cap. 27, pag. 57).

Megalenses vero ludi in Matris deum honorem, inspectis libris sibyllinis, decreti fuerant. Eo autem nomine appellatos perhibent, quia Pessinunte, unde dea illa, sive ejus effigies Romam asportata est, exstructum fuit celeberrimum illius templum, quod, Varrone attestante, Megalesion nuncupabatur. »Megalesia,« inquit ille, »dicta a Graecis, quod ex libris sibyllinis accersita ab Attalo, rege Pergami, [Col. 0561D] prope murum Megalesion, ubi templum ejus deae, unde advecta Romam« (Varr., lib. V de Ling. latin., pag. 49). At persuasum Scaliger habet corrupta esse ea verba Varronis, prope murum, et legendum Pessinunte, vel , quamquam in priorem lectionem magis inclinet.

De his porro ludis, quorum Livius, aliique saepius meminere, sic oravit Cicero: »Quid ego de illis ludis loquar, quos in Palatio nostri majores ante templum, in ipso Matris magnae conspectu, Magalensibus fieri, celebrarique voluerunt? Qui sunt more institutisque maxime casti, solemnes, religiosi: quibus ludis primum ante populi consessum, senatui locum P. Africanus iterum consul ille major dedit . . . . . . . Ita [Col. 0562A] ludos eos quorum religio tanta est, ut ex ultimis terris accersita, in hac urbe consederit; qui uni ludi, ne verbo quidem appellantur latino, ut vocabulo ipso et appetita religio externa, et Matris magnae nomine suscepta declaretur: hos ludos servi fecerunt, servi spectaverunt; tota denique, hoc aedile, servorum Megalesia fuerunt« (Liv., lib. XXIX, cap. 7; Cic. orat. 30, de harusp. Resp., pag. 432, lin. 36 et seqq.).

Quanta autem religione, vel potius superstitione, hi aliique solemnes ludi ab ethnicis fierent, non solum ex his liquet Ciceronis verbis, sed eo potissimum, quod si quo vel minimo delicto polluti crederentur, postea majori cura et sollicitudine instaurari debebant. Quapropter Arnobius haec ad ipsosmet ethnicos verba fecit: »In cerimoniis vestris, rebusque divinis, [Col. 0562B] postulionibus vestris locus est, et piaculis dicitur contracta esse commissio, si per imprudentiae lapsum, aut in verbo quispiam, aut sympuvio deerrarit, si cursu in solemnibus ludis, curriculisque divinis commissum, omnes statim in religiones clamatis sacras, si Ludius (ms. Lydius) constitit, aut tibicem repente conticuit; aut si patrimus ille, qui vocitatur puer, omisit per ignorantiam lorum, aut terram tenere non potuit« (Arnob., lib IV, pag. 149). Unde vero haec ille acceperit, si quis ex nobis sciscitetur, in promptu responsio est, illud delibatum ex jam citata Ciceronis oratione. Ibi etenim - »Si Ludius,« inquit, »constitit, aut tibicem repente conticuit, aut puer ille patrimus et matrimus, si terram non tenuit, aut tensam, aut lorum amisit, aut si aedilis verbo, aut si [Col. 0562C] nutu aberravit, ludi sunt non rite facti, eaque errata expiantur, et mentes deorum immortalium, ludorum instauratione placantur« (Cicer., orat. 30, de Arusp. Resp., pag. 432, lin. 26). Nos autem quidam monuerunt in hoc Ciceronis textu pro his verbis, aut si nutu aberravit, in quibusdam codicibus scriptum, aut sympulo aberravit. Arnobius tamen legisse videtur, aut sympuvio deerravit: sed eodem significatu. Sympulum siquidem et sympuvium significant fictilem calicem, quo vinum in sacrificiis libari solebat. Quibusdam vero dubium forsitan videtur utrum in ipso Arnobii textu nomen postulionibus adulteratum non sit, ac legi debeat postulationibus. Nam Cicero paulo ante citata a nobis ejus verba dixerat: »Postulationes decretas esse Jovi, Saturno, Neptuno, Telluri, diis coelestibus,« [Col. 0562D] atque etiam postea: »Telluri postulatio debetur.« (Idem, ibid., lin. 8; et pag. 434, lin. 10; Guther., lib. IV de Jure pontif., cap. 15.) Gutherio tamen probatur illa Arnobii lectio postulionibus, atque ut omnem tollere scrupulum queat, contendit postulationes, diis superis factas, et inferis postuliones, quibus petebant hominem his devoveri. Verum etsi res ita esset, quo argumento conficietur Arnobium, ibi de diis inferis potius, quam superis fecisse sermonem. Si quid enimvero ex Cicerone, sicuti diximus, delibavit, de iisdem proculdubio, atque ille, diis superis loquitur. Addamus, si velis, nihil imperito, aut festinanti librario facilius, quam scribendo nomen postulionibus, has duas litteras, at, omittere. Nobis quidem non latet [Col. 0563A] Varronem nomine postulionis, sic alicubi usum esse, ubi scripsit: »Deum Manium postulionem postulare, id est, civem fortissimum eodem mitti« (Varr., lib. IV de Ling. latin., pag. 35). Sed Scaliger ibi delenda censet haec verba, id est, et postulionis nomine idem ac postulationis significari.

Quidquid porro pronuntiaveris, Arnobius ex ejusdem Ciceronis verbis ea adhuc sumpsisse videtur, quae de aliorum ludorum, propter servum, virgis in circo caesum et necatum, instauratione postea retulit (Arnob., lib. VII, pag. 244). Sed haec infra a nobis aptiori loco enucleanda sunt.

Caeterum quo majori cultu et religione hi, aliique praefati solemnes ludi, ab ethnicis celebrabantur, eo evidentius inde ostenditur deos, qui in illis colebantur, [Col. 0563B] falsos esse et commentitios, ac depravatam prorsus et corruptam fuisse eorumdem gentilium religionem. Nam in hisce ludis praeter alia plurima, diis plane indigna, agebantur tragoediae crudeles, et turpes comoediae, de quibus paulo ante disseruimus. Ab Arnobio autem nostro nominatim indicantur Sophoclis Trachiniae, Hercules Euripidis, et Plauti Amphitryo (Ibid., pag. 238 et seqq.); quae quidem comoediae, haud semel typis editae, in omnium manibus versantur. Huc accedit, quod quatuor comoediae Terentii notentur actae his ipsis, quos explicuimus, Megalensibus ludis. Quis autem nescit quantum in eis laesa irrisaque fuerit, si qui esse potuissent, deorum majestas?

Addit praeterea auctor noster actas adhuc fuisse [Col. 0563C] publicis in ludis Atellanas, comoedias seu fabulas (Ibid., pag. 239). Scire autem si velis, quae, et cur sic cognominatae sint, facile intelliges ex hisce Livii verbis: »Quod genus ludorum ab Oscis acceptum, tenuit juventus, nec ab histrionibus pollui passa est. Eo institutum manet, ut actores Atellanarum, nec tribu moveantur, et stipendia tamquam expertes ludicrae artis faciant« (Liv., lib. VII, cap. 2). Atella vero Campaniae oppidum nunc Aversa; Osci vero erant Campaniae populi, qui turpibus, quandoquidem verbis saepe saepius abutebantur, inde, nomen obscoenum, ad rem aliquam turpem significandam, derivatum est. Eorum itaque comoediae Romam adductae, quoniam turpiores erant, Romana, vel, ut ait Valerius Maximus, italica severitate temperatae sunt [Col. 0563D] (Val. Max., lib. II, cap. 4, § 4). Donatus vero illarum obscoenitates, his verbis excusare frustra nititur: »Atellanae salibus et jocis compositae, quae in se non habent, nisi venustam elegantiam.« Nam Arnobius merito contendit has fabulas et comoedias aliis nec castiores esse, nec honestiores, neque deos minus indigne in illis, quam aliis tractari.

Quapropter ethnicos acriter corripit, qui perperam existimabant his solemnibus ludis, ac comoediis deos laetari, honorari, placari, iram et simultatem deponere, et hominibus, a quibus offensi erant, reconciliari. Qua enim dii laetitia perfundi, aliisque jucundis motibus affici possunt, visis tot tantisque comoediarum, uti jam dictum, et adhuc infra dicetur, [Col. 0564A] obscoenitatibus, ludicra et infami personarum suarum repraesentatione, atque insuper, quemadmodum loquitur Arnobius, »stupidorum capitibus rasis, salapitarum sonitu, et fascinorum ingentium rubore« (Arnob., lib. VII, pag. 239)? In hisce scilicet scenicis ludis quidam mimi et histriones, ridiculas stupidorum hominum, rasis capitibus, personas agebant, ac salapitarum sonitu, id est, alaparum ictibus, sonum edentibus, officii sui admonebantur. Quamobrem Tertullianus hanc insanam impudentissimorum hominum temeritatem sic irridet, et exagitat: »Placebit qui vultus suos novacula mutat? Infidelis erga faciem suam, quam non contentus Saturno, et Isidi, et Libero proximam facere, insuper contumeliis alaparum sic objicit, quasi de praecepto Domini ludat. [Col. 0564B] Docet scilicet et diabolus verberandam maxillam patienter offerre?« (Tertull., lib. de Spectac., cap. 28.) Julius vero Capitolinus narrat quomodo stupidus quidam in scena adulterum uxoris Antonini Philosophi, eo praesente, nomine suo appellaverit (Capitolin., sub fin. Vit. Anton. philosoph.). At nihil impudentius fascino, cujus nulla umquam, nisi ab aliquibus, quemadmodum Augustino, et auctore nostro, christianorum causam contra ethnicos, de infami deorum suorum impudicitia gloriantes, agentibus mentio fieri debuit (August., lib. VI de Civit., cap. 9, pag. 157).

Quis autem non fateatur hinc ab Arnobio recte concludi stupenda prorsus caecitate captos fuisse gentiles (Arnob., lib. V, pag. 176 et 184), qui credebant deos tam infamibus ludis et comoediis gaudere, [Col. 0564C] coli atque placari? Non aliunde demum ortas esse censet adeo absurdas illorum opiniones, quam quod plane nescierint quid sit Deus, aut quae sint ejus natura, attributa et qualitates. De his porro ludis comoediis et tragoediis, de quibus jam disputavimus (Dissert. in Minuc., cap. 13, art. 1), qui plura scire cupit, is legat Lilii Giraldi, Scaligeri, Camerarii, Casalis, Alberici gentilis, Fabricii, et aliorum de illis commentationes. Satis autem aperte ex his, quae dicta sunt, ab omnibus intelligitur vel illis solis gentilium deos, totamque eorum religionem funditus everti.



CAPUT XVI. Quam variae fuerint ethnicorum de singulis diis suis opiniones, et quam recte Arnobius inde demonstret falsam esse unicujusque divinitatem.
[Col. 0564D]


ARTICULUS PRIMUS. Examinatur Arnobii contra ethnicorum deos argumentum, inde ductum, quod quem deum nonnulli ex parentibus procreatum dicebant, alii rem aliquam naturalem esse affirmaverint, atque in primis Janum, Saturnum, Jovem, Junonem, Fluvionam, Pomonam, Ossipaginam, Februtim, Populoniam, Cinxiam, Caprotinam.

Aliud Arnobius, nec caeteris minus efficax ac validum, adversus absurdos gentilium de diis suis errores argumentum duxit ex||variis||et||inter se pugnantibus illorum de uno eodemque deo sententiis. Quo enim, inquit, modo fieri potest ut ad deum aliquem cognoscendum ac colendum homines inducas, tu [Col. 0565A] qui qualis ille sit, quem colis, nec ipse scis, nec ab aliis scire umquam tibi datum est? Nonne de uno eodemque gentilium deo tot fere erant opiniones, quot capita?

At certe id auctor noster more adhuc suo hac inductione evidentissime demonstrat: »Incipiamus, inquit, solemniter ab Jano, et nos patre, quem quidam ex vobis mundum, annum alii, solem esse prodidere nonnulli« (Arnob., lib. III, pag. 117). Neque hoc temere ab illo dictum putes. A Servio quippe haec scriptis prodita legimus: »Alii Janum diei dominum volunt, in quo ortus est et occasus . . . . . . . Alii anni totius, quem in quatuor tempora constat esse divisum. Anni autem esse deum illa res probat, quod ab eo prima pars anni nominatur. Nam a Jano Januarius [Col. 0565B] dicitur . . . . . . Alii Janum mundum accipiunt, cujus caulae ideo in pace clausae sunt, quod mundus undique clausus est; belli tempore aperiuntur ad auxilium petendum, ut pateant.« (Serv., in lib. VIII Aeneid., vers. 605 et seqq., pag. 474). Addit illum ab aliis, quemadmodum a Cicerone (Cicer., lib. I de Natur. deor., pag. 224), Janum seu Eanum ab eundo vocitari, ipsumque esse Martem; ab aliis aerem credi, ab aliis vero Clusivium, aut Patuleum, aut Jazonium, atque etiam Quirinum appellari.

Macrobius vero ostendit hunc ipsum a quibusdam, uti ab Nigidio, eumdem dici atque solem, et Apollinem, a nonnullis vero mundum et coelum, atque iisdem, quae Servius recenset, nominibus, ab aliis vocatum, in primisque Janonium, »quasi,« inquit, [Col. 0565C] »non solum mensis Januarii, sed mensium omnium ingressus tenentem.« (Macrob., lib. I Saturnal., cap. 9).

Atqui si res ita sit, arguit Arnobius (Arnob., lib. III, pag. 117), certe nullus erit Janus, quem ethnici venditabant Coelo et Hecata procreatum, Juturnae maritum, generum Vulturni, patrem Fonti, Janiculi conditorem, Italiae regem, cunctisque precibus, ut ex Ovidio liquet, atque etiam, ut monet Cicero, sacrificiis semper praeponendum (Ovid., lib. I Fastor., § 3; Cicer., lib. II de Natur. deor., pag. 224). Nec absimili prorsus modo Augustinus: Si Janus, inquit, sit mundus, cur gentiles falso asserebant ad eum rerum initia, fines, et terminum referri? Cur bifrontem illum, quasi duae tantum sint mundi partes, aut quadrifrontem, [Col. 0565D] quasi ipse et mundus geminus sit, fingebant? Cur venditabant penes eum esse prima, sive initia factorum, et summa penes Jovem, quasi omnium regem? Quid ergo factum est de hoc Jove hominum deorumque rege, si Janus mundus esse dicatur? (August., lib. VII de Civit., cap. 7 et seqq., pag. 168 et seqq.; Dissert. in Minuc., cap. 15, art. 1.)

Alia insuper ratione Arnobius ostendit nullam eidem Jano, si annus sit, tribui posse divinitatem. Quid enim est annus, nisi aliquod spatium temporis, certo dierum mensiumque numero circumscriptum? Quis vero illud, quod transit ac labitur, vim divinam habere sibi persuadebit (Arnob., lib. III, pag. 117).

[Col. 0566A] Eodem plane rationis momento ille conficit nullum esse numen Saturni; quippe qui tempus latine et graece , sive, ut ait Augustinus, temporis longitudo, fuisse perhibeatur. Non solum autem Macrobius, et Plutarchus, haec expresse tradiderunt, sed Cicero etiam hisce totidemque verbis: »Saturnum autem eum esse voluerunt, qui cursum et conversionem spatiorum ac temporum contineret. Qui Deus graece idipsum nomen habet. enim dicitur, qui est idem temporis spatium.« Rursus autem inde infert Arnobius tollendum de medio Saturnum, Coelo editum patre (August., lib. IV de Civit., cap. 10, pag. 95; Macrob., lib. I Saturn., cap. 8; Plutarch., lib. de Isid. et Osir., tom. II, p. 363; Cicer., lib. II de Nat. deor., p. 223, lin. 28).

[Col. 0566B] Quid praeterea, quod nullus quoque umquam fuisse dicendus est ejusdem Saturni et Opis filius Jupiter, in finibus Cretensium sepultus? Nam hunc alii solem, alii aetherem esse contendebant. Macrobius enim variis veterum auctorum testimoniis probat eum revera esse solem (Macrob., lib. I Saturnal., cap. 23). Cicero autem aperte nobis declarat illum a Chrysippo aethera censeri, atque Ennium, qui a Varrone etiam eamdem ob causam citatur (Cicer., lib. I de Natur. deor., pag. 201, lin. 34, et lib. II, pag. 214, lin. 12; Ibid., pag. 223, lin. 37; Varr., lib. IV de Ling. lat., pag. 16), omnium assensu dixisse:

   Adspice hoc
Sublime candens, quem invocant omnes Jovem.
Alium adhuc testem profert Euripidem, qui, ut multa [Col. 0566C] praeclare, addit ille (Cicer., loc. cit.), sic hoc breviter:

Vides sublime fusum, immoderatum aethera,
Qui tenero terram circumvectu amplectitur
Hunc summum habeto divum, hunc perhibeto Jovem.
Nos vero Eusebius monitos esse voluit Jovem ab Orpheo, si Porphyrio fides, et mundum universum dici, et animam ejus aethera (Euseb., lib. III Praepar. Evang., cap. 9, pag. 100, et seqq.).

Falsa ergo est etiam Junonis divinitas, quam sicut arguit Arnobius (Arnob., lib. III, pag. 118), aerem plerique dicebant, ac potissimum Stoici, quorum opinionem Cicero his explicat verbis: »Aer autem, ut Stoici disputant, interjectus inter mare et coelum, Junonis nomine consecratur, quae est soror et conjux Jovis; quod et similitudo est aetheris, et cum eo [Col. 0566D] summa conjunctio. Effeminarunt autem eum, Junonique tribuerunt; quod nihil est eo mollius (Cicer., lib. II de Natur. deor., pag. 223, lin. 47).«

Oratori autem, ante Augustinum, Macrobius sic subscripsit: »Juno soror ejus, Jovis, et conjux vocatur. Est autem Juno aer; et dicitur soror, quia iisdem seminibus, quibus coelum, etiam aer est procreatus; conjux, quia subjecta est coelo (August., lib. IV de Civit., cap. 10, p. 95, et lib. VII, cap. 16, p. 175; Macrob., lib. I in Somn. Scip., cap. 17).« Porphyrius vero haec litteris mandaverat, quae ab Eusebio sic transcripta sunt (Porphyr., apud Euseb., lib. III Praepar. evang., cap. 11, pag. 108): , [Col. 0567A] . , . Junonem autem Jovis uxorem esse finxerunt, quod aetheriam scilicet aeriamque vim Junonem appellarent. Aether enim subtilissimus ac tenuissimus aer est. Addit ille eam , ab aere Junonem fuisse appellatam. Macrobius tandem, quem paulo ante citavimus, alibi narrat Junonem esse infimum aerem, uti paulo post observabimus (Macrob., lib. III Saturnal., cap. 3).

At inde Arnobius sic argumentatur: »Si aer illa est quemadmodum vos ludere ac dictitare consuestis, graeci nominis austeritate repetita, nulla soror et conjux omnipotentis reperietur Jovis, nulla Fluviona, nulla Pomona, nulla Ossipagina, nulla Februtis, Populonia, Cinxia, et Caprotina (Arnob., lib. III, pag. [Col. 0567B] 118).« Ethnici siquidem tot aliasque plures Junones, ejusque nomina et numina finxerant. At de Cinxia jam a nobis paulo antea actum est. Quae autem Fluviona sit, docet Festus: »Fluvionam Junonem,« inquit, »mulieres colebant, quod eam sanguinis fluorem in conceptu retinere putabant (Festus, ad verb. FLUVIONEM).« Quam quidem nomenclationem Augustinus Varronis auctoritate sic confirmat: »Dea Mena menstruis fluoribus praeest, quamvis Jovis filia, tamen ignobilis. Et hanc provinciam fluorum menstruorum in libro selectorum deorum ipsi Junoni idem auctor, Varro, assignat, quae in diis selectis etiam regina est, et hic tamquam Juno Lucina cum eadem Mena, privigna sua, eidem cruori praesidet (August., lib. VII de Civit., cap. 2, pag. 163).« Sed id ab illo paulo [Col. 0567C] post, sed brevius repetitum, et a Vossio tractatum reperies (Ibid., cap. 3; Voss., lib. VI de Orig. et prog. Idol., cap. 26, pag. 221).

Quamvis autem Varro nominis Pomonae originem latere fateatur, eam tamen ille, et Ovidius, Servius, Augustinus, aliique plurimi pomorum et hortorum deam ab ethnicis praedicari testificantur (Varr., lib. VI de Ling. lat., pag. 80; Ovid., lib. XIV Metam., § 17; Serv., in lib. VI Aeneid., pag. 457; August., lib. IV de Civit., cap. 34, pag. 114; Fabric. in Descript. urb. Rom., tom. III Antiquit. Rom., pag. 432). At quomodo ea Juno dici potuerit, haud facile perspicitur. Quapropter suspicantur nonnulli hoc nomen librarii incuria esse corruptum, et ei subrogandum Sororiae; quandoquidem Juno ferebatur esse Jovis soror et [Col. 0567D] conjux. In hujus autem opinionis confirmationem adjungi potest Romae a Sororio Tigillo constructum Junoni templum, quod idcirco Junonis Sororiae nuncupatum fuit. Sed huic conjecturae nullius codicis testimonio firmatae, si aliam adjicere liceat, dicemus et poma et fructus ad terram, sive tellurem quandoquidem pertinent, fieri potuisse ut Juno, quae tellus esse, et terrestria regere credebatur, Pomonae, quemadmodum et tot aliis nominibus appellata fuerit. Quod autem Juno terra censeretur, his Varro, cui Augustinus astipulatur, verbis nos admonuit: »Jovis Juno conjux, et is coelum, haec terra, quae eadem tellus; et ea dicta quod una cum Jove juvat Juno; et regina, quod haec omnia terrestria regit« (Varr., [Col. 0568A] lib. IV de Ling. lat., pag. 17; August., lib. VII de Civit., c. 16, pag. 174). Sed de hac conjectura nostra aliorum esto judicium.

Depravatum quoque nonnulli opinantur subsequens ejusdem Junonis nomen, quo ab Arnobio Ossipagina vocatur, emendandumque vellent Opigena, de qua hunc Festus loquitur in modum: »Opigenam Junonem matronae colebant, quod ferre eam opem in partu laborantibus credebant« (Festus, ad verbum OPIGENA). Sed inde non satis dilucide conficitur utrum haec eadem sit, atque Ossipagina, quae, ut postea Arnobius scripsit, solidatrix ossium, atque infantium ossa durare et solidare putabatur (Arnob., lib. IV, p. 131). Vossius vero lubenter assensus est Stewechio, qui Ossipaga vel Ossipanga restituendum autumabat [Col. 0568B] (Voss., in Etymolog., ad verbum os.). Eam etenim sic nuncupatam censet, quod pangat, sive, ut antiqui loquebantur, paget puerorum ossa.

Februtis autem, sive Febralis Juno a Romanis, uti adhuc observat Festus, ab aliis Februta, vel Februalis cognominabatur (Fest. ad verbum FEBRUARIUS). Nomen porro illud sortita est a mense februario, quo sacra ejus fieri solebant, atque ut idem Festus ait: Feriae erant Lupercalia, quo die mulieres februabantur, id est, lustrabantur et purgabantur, a Lupercis, amiculo Junonis, id est, pelle caprina. Legesis Varronem, Augustinum, et Lilium Giraldum (Varr., lib. V de Ling. lat., § 3; August., l. VII de Civit., c. 7, p. 168; Girald., Syntagm. 3, p. 119).

Populoniae vero Junonis, et templi in illius honorem [Col. 0568C] dicati, meminit apud Macrobium P. Tertius: »In Papyriano enim jure,« aiebat, »evidenter relatum est arae vicem praestare posse mensam dicatam; ut in templo, inquit, Junonis Populoniae mensa dicata est« (Macrob., l. III Saturnal., c. 11). At hoc nomen illi inditum perhibent, quia maris et feminae conjunctioni, ex qua novi populi creantur, Junonem praefici existimabant. Seneca vero apud Augustinum mentionem cujusdam Populoniae viduae fecit, cui petitorem defuisse non miratur (August., l. VI de Civit., c. 10, p. 160). Sed haec proculdubio Juno Populonia non erat. De hac autem, et Februti, itidem Junonia legendus Martianus Capella lib. II de Nupt. Philolog.

Caprotinae, vel, ut aliis placet, Capratinae Junoni [Col. 0568D] mulieres olim sacrificabant ob servatam puellarum et matronarum pudicitiam, ac Fidenates, qui eam eripere volebant, superatos. Varro autem de hoc sacrificio sic loquitur: »Nonae Caprotinae, quod eo die in Latio Junoni Caprotinae mulieres sacrificant, et sub caprifico faciunt, et e caprifico adhibent virgam« (Varr., l. V de Ling. lat., p. 50). Hujus porro sacrificii, atque festi, quod Ancillarum vocabatur, causam et institutionem Macrobius retulit. Illius etiam meminit Plutarchus, et alii. Caeterum plura adhuc, ut Servius ait, erant Junonis numina, ut Curis et Lucina, quae Arnobius, quandoquidem satis multa memoraverat, silentio praeterire maluit (Macrob., l. I Saturnal., c. 11, p. 223; Plutarch., Parallel., [Col. 0569A] tom. II, p. 313; Serv. in l. I Aeneid., vers 12 et 13).

Cum tot ergo ethnici habuerint Junones, vel ut Servius ait, Junonum numina, inde profecto auctor noster conficit illas omnes, atque ipsam quoque, quae Jovis soror et conjux ubique praedicabatur, deas dici non posse, si Juno juxta graeci nominis etymologiam, et plurium opinionem, aer fuerit, nam aer non potest esse deus; ergo nulla Juno dea est.



ARTICULUS II. Quomodo Arnobius ostendat deam revera non esse Minervam ex variis gentilium opinionibus de illa e Jovis cerebro orta, Mentis et Victoriae filia, ubi de nominis Minervae etymologia.

Venit Arnobius ad Minervam, ac Granii testimonio [Col. 0569B] probat Aristotelem docuisse eam esse Lunam. Alii tamen ab hujus opinione recesserunt, palamque asseruerunt illam esse aetherium verticem, et summitatis, ut ait Arnobius, illius summam. Alii memoriam esse voluerunt: »Unde,« inquit, »nomen Minerva, quasi quaedam Meminerva formatum est« (Arnob., l. III, p. 118). Ad Aristotelis vero sententiam propius accessit Porphyrius, ut liquet ex verbis ejus ab Eusebio sic transcriptis (Euseb., l. III Praepar. evang., c. 11, p. 113): , , , . Quod autem in sole Apollo, hoc ipsum Minerva in luna est, quod illa prudentiae symbolum instar cujusdam Minervae sit. Augustinus vero utramque opinionem, ab aliis defensam, et assertam hunc explicat [Col. 0569C] in modum: »Minervam, quia eam humanis artibus praeposuerunt, nec invenerunt stellam, ubi eam ponerent, eamdem vel summum aethera, vel etiam lunam dixerunt.« Et paulo post: »Minerva summus aether, et Minerva itidem luna, quam esse in aetheris infimo limite existimant« (August., l. VII de Civit., cap. 16, p. 174). Diodorus autem Siculus, ubi de Aegyptiorum theologia, memoriae tradidit aeri nomen Minervae datum, et inde factum, ut virgo, ex Jovis vertice orta, ac Tritogenia, et Glaucopis dicta sit. Diodori porro verba si legere velis, ab Eusebio sic descripta invenies (Diodor. Sicul., lib. I Biblioth., pag. 8; Euseb., l. III Praeparat. evang. c. 3, pag. 89): , , [Col. 0569D] , . . , , , , , ( ), . Aeri autem, Minervae nomen quadam vocis interpretatione attribuisse, Jovisque filiam hanc et virginem putari, eo quod aer natura corruptioni non obnoxius sit, et summum universi locum occupet. Unde etiam fabula e Jovis vertice illam enatam. Vocari autem [Col. 0570A] Tritogeniam, quod ter in anno naturam mutet, vere, aestate, hyeme; et Glaucopin dici, non quod glaucos oculos habeat (insulsum enim hoc esse), sed quia aer glauco sit aspectu.

Servium huic adjungamus, qui in suis ad Virgilii Aeneiden commentariis scripsit: »Potestates aut terrenae sunt, aut aeriae: sed quia aether ignis est, ideo in aetheriarum potestatum templis ignis est; ut reddatur eis imago sui elementi. Est autem in templo Jovis, quia aether est Minervae, quae supra aetherem est. Unde patris de capite procreata esse dicitur« (Serv., in l. IV Aeneid., p. 326). Denique Macrobius narrat ab iis, qui diligentius, uti putabat, veritatem quaerebant, hanc datam fuisse rationem cur Minerva dicta fuerit summum aetheris cacumen: [Col. 0570B] »Esse,« inquit, »medium aethera Jovem, Junonem vero medium aethera cum terra, et Minervam summum aetheris cacumen, eo argumento utuntur, quod Tarquinius, Demarati Corinthii filius, Samothraciis religionibus mystice imbutus, uno templo, ac sub eodem tecto numina memorata conjungit« (Macrob., l. III Saturnal. c. 4). Sed vide, quaeso, quanti roboris sit hoc argumentum.

Porro autem Vossius putat ethnicos Minervae nomine intellexisse aetheris Deique vim in homine, ac potissimum memoriam ejusque foetum, prudentiam (Voss., l. II de Orig. et Prog. idolol., c. 42, p. 273). At id, ac eamdem quoque Minervam Mentis, sicuti ait Arnobius, filiam nuncupatam fuisse, confirmari posse arbitratur his apud A. Gellium Afranii versibus, [Col. 0570C] quibus Sapientiam usus et memoriae filiam cecinit:

Usus me genuit, mater peperit memoria,
Sophiam vocant me Graeci, vos sapientiam. (Gell., lib. XIII Noct. Attic., cap. 8.)
Caeterum tametsi Porphyrius, uti paulo ante vidimus, dixerit, quemadmodum Apollo in sole est, sic in luna, prudentiae symbolo, esse Minervam, Macrobius tamen aliud profert illius testimonium, quo significavit hanc ipsam Minervam esse solis virtutem, quae prudentiam hominibus impertit. Haec enim sunt Macrobii verba: »Porphyrius testatur Minervam esse virtutem solis, quae humanis mentibus prudentiam subministrat. Nam ideo haec dea, Jovis capite prognata memoratur, id est, de summa aetheris parte [Col. 0570D] edita; unde origo solis est« (Macrob., l. I Saturnal., c. 17, p. 262).

Tantumdem ergo ethnici de hujus nominis etymologia, quantum de ipsa variabant. Quidam enim, ut ait Arnobius, nomen a memoria, ortum voluerunt, quasi quaedam Meminerva. Ciceroni autem sic dicta videtur, quod vel minueret, vel minaretur; Isidoro, quasi dea et munus artium variarum, quae ab illa inventae venditabantur (Cicer., l. II de Natur. deor., p. 224, lin. 20; Isid., l. VIII Origin., c. 11): Festo denique, quod bene moneat. »Hanc enim.« inquit, »pagani pro sapientia ponebant. Cornificius vero, quod fingatur, pingaturque minitans armis, eamdem dictam putat« (Fest., adverb. MINERVA). Quae quidem [Col. 0571A] Cornificii eadem ac Ciceronis est, etymologia, quae ab illo explicatur.

At Vossius in Festi sententiam magis inclinat, censetque verbum moneo, ab antiquiori meneo derivatum; et a meneo, mentio, memini, memor, reminiscor, atque ita factum nomen Menerva, ac deinde Minerva (Voss., lib. II de Orig. et Progr. idolol., cap. 42, pag. 271 et seqq.). Ibi porro ille plura congessit, quibus ea quae ab Arnobio dicta vidimus, diserte enucleantur et stabiliuntur.

Jam vero etsi penitus taceremus, quis est, quaeso, qui non videt quo jure idem Arnobius noster hinc conficiat nullam prorsus fuisse Minervam, Mentis aut Victoriae filiam, nullam ex Jovis natam cerebro, inventricem oleae, variisque artibus et disciplinis [Col. 0571B] praefectam et eruditam, sed rem naturalem, quae dea utique esse nequit? (Arnob., lib. III, p. 118.)

At quo clarius, ex hactenus dictis constat ethnicos credidisse illam Mentis filiam, atque ex Jovis cerebro natam, eo difficilius probatu, qua ratione filia Victoriae ab Arnobio dicatur. Dionysius siquidem Halicarnasseus narrat (Dion. Halic., lib I, pag. 26): . , , , , , , . Victoriam autem Arcades fabulantur filiam Palantis, prognati Lycaone: et honores quos nunc apud homines habet, consecutam, Minerva jubente, [Col. 0571C] quod cum hac dea simul educata sit. A Jove enim recens natam commendatam esse Palanti, et apud illum educatam, dum adoleverit. Quibus certe verbis planum ille facit Minervam non esse filiam Victoriae, sed tantummodo cum illa educatam. Praevium nihilominus opinionis suae assertorem Arnobius habuit Pausaniam, qui dixerat (Pausan., lib. I, pag. 40): , . Alterum ibidem est delubrum Minervae, cui, Victoriae cognomentum. In quodam autem Orphei, uti inscribitur, hymno illa vocatur , Victoriam ferens daemon (Orpheus, tom. I Poet. graec., pag. 509). At hinc Arnobii narratio plane firmatur, si ejus in textu legeretur: »Nulla est ergo Mentis filia, nulla Victoria.« Si vero legendum [Col. 0571D] sit, Nulla Victoriae, videlicet filia, expende, quaeso, utrum haec opinio inde invaluit, quod a templo ipsius, quae Victoria nuncupabatur, cognominata est, aut quia pugnantes ejus auxilio victoriam reportare ferebantur.

Longe porro vulgatius et notius est illam, quemadmodum alibi ostendimus (Supr., cap. 9, art. 2), oleae et aliarum, sicut Diodorus Siculus testatur, plurimarum artium dictam fuisse inventricem. Nam inde ille concludit: (Diodor. Sicul., lib. III, Biblioth., p. 142, et lib. V, pag. 235), unde ergana, seu opifex vocitatur.

Caeterum quantum in hoc Arnobii argumentatione, [Col. 0572A] qua hanc aliosque fictos a gentilibus deos explodit, ponderis sit ac virium, quis est, qui confestim non animadvertat? At illud praeterea perspicue probatur ab Eusebio et Augustino, qui ex iisdem variis ethnicorum de Saturno, Jove, Junone, et Minerva opinionibus, eos nunquam deos fuisse demonstrant (Euseb., lib. III Praepar. evang., c. 10, pag. 107; August., lib. IV de Civit., art. 10, p. 95).



ARTICULUS III. Quomodo Arnobius illud adhuc ostendat ex Neptuno Stygii fratre, pistricum domino, maenarum et gurgitum motatore: item ex Mercurio Caduceatore, Cyllenio, verborum et nominum inventore, ac mutatore nundinarum, mercium, et commerciorum; atque etiam Cerere, quae Terra, Magna Mater, Vesta, Ops, et Saturni uxor vocabatur: ubi de etymologia nominum Neptuni, Mercurii, Cereris, et Vestae.

[Col. 0572B] Nobis Arnobium alios gentilium deos recensentem sequentibus occurrit Neptunus, quem ethnici, inquit ille, quod aqua nubat terram, eo nomine appellaverunt (Arnob., lib. III, pag. 118). Neque certe haec etymologia patrono defensoreque caruit. Quamvis enim Cicero Neptuni nomen a nando, quibusdam litteris paululum immutatis, Isidorus a nube quasi tonante, alii a verbo etiam graeco lavare, abluere, deductum velint; Varro tamen diserte dixit: »Neptunus quod mare terras obnubit, ut nubes coelum, a nuptu, id est, opertione, ut antiqui, a quo nuptiae, nuptusque dictus« (Cicer., lib. II de Natur. deor., pag. 224; Isidor., lib. VIII, Origin; Varr., lib. IV de Ling. lat., pag. 18).

[Col. 0572C] Atqui si id verum sit, ait Arnobius, concidit profecto deus Neptunus, ab ethnicis dictus frater Stygii, id est, Plutonis, et Jovis germanus, de quibus jam disseruimus. Addit ironice auctor noster: »Tridenti armatus, pistricum dominus, atque, maenarum, rex salsorum gurgitum« (Arnob., loc. cit.), id est, maris et pelagi, uti liquet his carminibus, quibus Virgilius illum sic loquentem induxit:

Non illi imperium pelagi saevumque tridentem,
Sed mihi sorte datum. (Virgil., lib. I Aeneid., vers. 142 et seqq.)
Pistrix autem, piscis est magnus seu bellua marina, quam nonnulli balenam esse arbitrantur. De pistrice plura in Arati phoenomenis, ex quibus haec [Col. 0572D] selegimus:

Andromedam tamen explorans fera quaerere pistrix
Pergit, et usque sitam validas aquilonis ad auras
Caerula vestigat finita in partibus austri. (In Cicer. Fragm., pag. 33 et seqq.)
Maena quoque marinus piscis est, qui graece , a Romanis hodie maenola vocatur. Cicero autem his verbis illius meminit: »Qui voluptatem ipsam contemnunt, iis licet dicere se ancipenserem maenae non anteponere« (Cicer., lib. II de Finib., p. 66, lin. 34). Mentionem etiam ejus facit Athenaeus, et saepius Plinius, qui nos docet quibus morbis, et quomodo remedia ex hoc pisce conficiantur (Athen., lib. VII Deinosoph., pag. 313; Plin., lib. XXVI, Hist. natur., cap. IV, pag. 448; lib. XXVII, cap. 104, [Col. 0573A] pag. 542, et lib. XXXII, cap. 8 et seq., pag. 858 et seqq.). Videsis Rondeletum lib. V, cap. 13. Aldrovandum, et alios de duobus illis piscibus, pistrice et maena.

Ethnicos igitur, haud illepide ridet Arnobius, dum Neptunum pistricum et maenarum dominum, ac salsorum gurgitum, tremebundique sali motatorem vocat, quia illum insani illi homines pelagi et maris regem serio appellabant. Nam praeter citatos Virgilii versus, scriptum a Cicerone legimus: »Datum est Neptuno alterum, Jovis, ut volunt, fratri, maritimum omne regnum, nomenque productum, ut Portunus a portu, sic Neptunus a nando, paululum primis litteris immutatis« (Cicer., lib. II de Natur. deor., pag. 224, lin. 1). Quam bellus ergo [Col. 0573B] ille deus, qui natat per fluctus maris, solumque regit illius imperium?

Tum deinde Arnobius sic prosequitur: »Mercurius etiam quasi quidam medicurrius dictus est, et quod inter loquentes duos media currat, et reciprocetur oratio, nominis hujus concinnata est qualitas« (Arnob., lib. III, pag. 118). Favet Arnobio Augustinus, qui id paulo explicatius edisserit: »Mercurius,« inquit, »quasi medius currens dicitur appellatus, quod sermo currat inter homines medius; ideo graece, quod sermo, vel interpretatio, quae utique ad sermonem pertitinet, dicitur, ideo et mercibus praesse, quia inter vendentes et ementes sermo fit medius« (August., lib. VII de Civit., cap. 14, pag. 173). Quae [Col. 0573C] quidem Augustini verba, ad explicandam hujusce nominis etymologiam Isidorus postea transcripsit. Festus vero a mercibus hoc nomen illi impositum opinatur. Aliter tamen Servius: »Alii,« ait, »Mercurium quasi medicurrium, a Latinis dictum volunt, quod inter coelum et inferos semper incurrat« (Isidor., lib. VIII Orig. cap. 11; Fest. ad verb. MERCURIUS; Serv. in lib. VIII Aeneid. vers 138 et seqq.). Ab illo autem ista observata sunt, in hos Virgilii versus, quibus ea, quae auctor noster subjungit, explicantur. Canit quippe poeta:

Vobis Mercurius pater est, quem candida Maia
Cyllene, gelido conceptum vertice fudit. (Virgil., lib. VIII Aeneid., vers. 138.)

Quid autem, uti loco citato subdit Arnobius, ex hac [Col. 0573D] opinionum varietate, et dissentione aliud sequitur, nisi quod aboletur et extinguitur caducitor ille Cyllenius in algido fusus monte, quemadmodum patet ex mox citatis Virgilii carminibus, ad quos illum collineasse haud immerito dici potest? Caducitor vero, vel potius caduceator dicebatur, quia, ut animadvertit Servius, aliique bene multi: »Caduceum illi a deo assignatur, quod fide media, hostes in amicitiam conducat, quae virga ideo serpentibus illigata est, ut sicut illi obliti veneni sui in se coeunt, ita hostes, contemptis et depositis inimicitiis, ad amicitiam revertantur« (Serv. loc. cit.).

Addit auctor noster: »Verborum excogitator et nominum« idem Mercurius. Nam sicut observat [Col. 0574A] Cicero (Cicer., lib. III de Natur. deor. pag. 248, lin. 9), leges et litteras tradidisse ferebatur, de quo nos ailibi. Denique, »nundinarum, mercium, commerciorumque mutator;« quia ethnici, sicuti ex Augustino et Isidoro paulo ante annotavimus, existimabant eum mercibus praeesse. Unde Servius: »Hic etiam, inquit, mercimonii deus est« (Serv. loc. cit.). Quin immo Festus a nobis paulo ante citatus, arbitratur inde formatum illius nomen, cujus hanc reddit rationem: »Hunc etenim negotiorum omnium existimabant esse deum.« (Fest., ad verbum MERCURIUS.) Porro autem Augustinus ex illa priori etymologia, et ethnicorum opinione eamdem, atque Arnobius, conclusionem elicit:« Si ergo Mercurius ipse,« inquit, »sermo est etiam [Col. 0574B] ipsis confitentibus, deus non est« (August., lib. V de Civit. cap. 12, pag. 173).

Simili plane argumento auctor noster Cereris divinitatem sic evertit: »Terram quidam e vobis,« ita ille loquitur, »quod cunctis sufficiat animantibus victum, Matrem esse dixerunt magnam; eamdem hanc aliquot, quod salutarium seminum frugem gerat, Cererem esse pronuntiant; nonnulli autem Vestam, quod in mundo stet sola, caeteris ejus partibus mobilitate in perpetua constitutis.« (Arnob., lib. III, pag. 119.) Terram vero esse Cererem, et paulo infra observandum, et his nunc probari potest Ciceronis verbis, quibus allata ab Arnobio Cereris etymologia confirmatur: »Mater autem est,« inquit ille, »a gerendis frugibus Ceres, tamquam geres, [Col. 0574C] casuque prima littera itidem immutata, ut a Graecis. Nam ab illi quoque , quasi nominata est« (Cicer., de Nat. deor., lib. II, pag. 224). At de Vestae nomine ibidem paulo post haec habet: »Vestae nomen a Graecis; ea est enim, quae ab illis dicitur« (Ibid., lin. 13). Sic autem graece a veteribus vocata est, ait Pharnutus (Pharnut., Cerer. et Vest.), , quod est stare ac sistere; quia stat per res universas. Et id quidem Ovidius his versibus significavit:

Stat vi terra sua, vi stando Vesta vocatur,
   Causaque per Graii nominis esse potest. (Ovid., lib. VI Fastor., vers. 331.)
Ibi autem ille non solum Vestae etymologiam confirmat, sed eam quoque eamdem esse ac terram seu [Col. 0574D] tellurem. Quod quidem prius his carminibus dixerat:

Vesta eadem est, quae terra, subest vigil ignis utrique,
   Significant sedem terra focusque suam.
Et infra:

Et tellus Vestaque numen idem est. (Ibid., vers. 271.)
Ovidio autem adstipulatores accedunt Servius et Augustinus, quos adire facile poteris, atque etiam Giraldum, Lipsium, ac Vossium (Serv., in lib. IV Aeneid., 297; August., lib. VII de Civit., cap. 16, pag. 174; Girald., Syntagm. 6; Lips., lib de Vest., cap. 1; Voss. lib. II Progr. idol., cap. 59), qui, praeter alia plura, hos citant Euripidis versus:

,
.


[Col. 0575A] Et terra mater, Vestaque sapientibus,
Vocaris, ipso considens in aethere.
Atqui horum scriptorum atque etiam Lucretii, quem adire poteris (Lucret., lib. II, vers. 597 et seqq., vers. 995 et seqq.), autoritate et testimonio liquet utique illud verissimum esse, quod ab Arnobio assumitur, trina haec numina nulla esse, quandoquidem iis terra, quae divinae proculdubio, naturae non est, sola significatur.

Quamobrem Arnobius noster jure merito haec continenter adjecit: »Non ipsa Mater deum, quam Nigidius autumat matrimonium tenuisse Saturni, dea recte poterit nuncupari; siquidem unius terrae haec sunt omnia nomina« (Arnob., lib. III, p. 119). Nonne autem idem etiam a Varrone hisce verbis asseritur: [Col. 0575B] »Terra Ops, quod hic omne opus, et hac opus ad vivendum; et ideo dicitur Ops mater, quod terra nutriat. Haec enim terris gentes omnes peperit, et resumit denuo, quae dat cibaria, ut ait Ennius, quae quod gerit fruges, Ceres« (Varr., lib. IV de Ling. lat., pag. 16). Quis autem nescit, quod etiam a nobis supra notatum est (Supr., cap. 9, art. 3), Opem ab ethnicis dictam Saturni uxorem?

At quoquo nomine vocetur, si terra est, nec dea est, ne esse potest. Recte ergo Augustinus postquam aliis ejusdem Varronis verbis comprobavit eamdem esse tellurem, Matrem magnam, et Opem, cum Arnobio nostro concludit: »Si ergo una dea est, quae quidem consulta veritate, nec ipsa est, interim quid itur in multas« (August. lib. VII de [Col. 0575C] Civit., cap. 24, pag. 180)? Neque sibi sinit responderi ethnicos non absurde censuisse eas plures esse deas, quoniam in una eademque dea res plures esse possunt. Nam his illico occurrit: »Et concedo,« inquit, »in uno homine esse res plures, numquid ideo et homines plures? Sic in una dea esse res plures, numquid ideo et deas plures? Verum sicut volunt, dividant, conflent, multiplicent, replicent, implicent« (Ibid.). Tanto enim certius evertent alicujus divinitatem, quanto magis eam multiplicatam voluerint.



ARTICULUS IV. Qua ratione Arnobius ostendat falsam esse divinitatem Vulcani, qui ignis; Veneris, quae Proserpina; Solis, qui Liber et Apollo; Dianae, quae Ceres et Luna dicebantur; atque aliorum omnium numinum, quia plures ethnici mundum esse animal quoddam, ac deum esse existimabant: ubi de etymologia nominum Vulcani et Veneris, ac de Apolline murium pernicie.
[Col. 0575D]

Tria alia ethnicorum numina, Vulcanum, Venerem et Proserpinam eodem argumentandi genere Arnobius ex deorum albo eradendos esse liquido convincit (Arnob., lib. III, pag. 119). Vulcanum enimvero ignem esse adserebant. Visne id tibi testibus saltem quibusdam probari? En adest Varro, cujus haec ipsa sunt verba: »Ab ignis jam majore vi ac violentia Vulcanus dictus« (Var., lib. IV de Ling. lat., pag. 18). Accedit Servius, qui adhuc expressius id tradidit: »Vulcanus ignis est, et dictus Vulcanus, quasi Volcianus, quod per aerem volet. Ignis enim [Col. 0576A] e nubibus nascitur. Unde etiam Homerus dicit eum de aere praecipitatum in terras, quod omne fulmen de aere cadit« (Serv., in lib. VIII Aeneid., pag. 512). Hunc pone sequitur Isidorus, qui eadem priora pene omnia illius verba repetit. Quid vero, quod idem Servius antea dixerat: »Plerumque Vulcanum ponimus pro igne?« Augustinus vero: »Vulcanum volunt ignem mundi« (Isidor., lib. VIII Origin., cap. 11; Serv., in lib. I Aeneid., pag. 180; August., lib. VII de Civit., cap. 16, pag. 164).

Neque id probatu difficilius, quod subjungit auctor noster, Venerem, »quod ad cunctos veniat,« nuncupatam (Arnob., lib. III, pag. 219). Ex Cicerone siquidem illud desumptum videtur, qui diserte pronuntiat: »Quae autem ad res omnes veniret, Venerem [Col. 0576B] nostri nominaverunt, atque ex ea potius venustas, quam Venus ex venustate« (Cicer., lib. II de Natur. deor., pag. 224, lin. 27). Aliis tamen de hujus vocis etymo aliter visum. Nam Varro a verbo antiquo viere, seu vincire, illud deducit, quod Venus non quidem vincere, sed vincire et vinciri pudendis scilicet vinculis ipsa velit (Varr., lib. IV de Ling. lat., pag. 12). Isidorus vero: »Venus,« inquit, »inde dicta, quod sine vi (aliter viro) femina esse virgo non desinat« (Isidor., lib. VIII Origin. cap. 11). Sed Arnobio haud forsitan immerito probabilior visa est Ciceronis opinio.

Verum quo propius ibi ad eum accedit, eo longius in hoc recedere videtur, quod subnectit inde cognominatam Proserpinam, quia sata in lucem proserpunt [Col. 0576C] (Arnob., lib. III, pag. 119). Vult quippe latinus orator Proserpinam graecorum esse nomen; »Ea est enim,« ait, »quae graece nominatur, quam frugum semen esse volunt, absconditamque quaeri a matre« (Cicer., loc., cit., lin. 6). Attamen alios Arnobius habuit sententiae suae asseclas, et fautores. Nam a Varrone hoc litteris consignatum legimus. »Proserpina dicta, quod ut serpens, modo in dextram, modo in sinistram partem late movetur. Serpere et proserpere idem dicebant, ut Plautus, qui scribit: quasi proserpens bestia« (Varr., lib. IV de Ling. lat., pag. 17). Brevius quidem, sed clarius, ad auctorisque nostri mentem accommodatius Isidorus dixit: »Proserpina, quod ex ea proserpant fruges.« Antea vero Augustinus: »A proserpendo Proserpina [Col. 0576D] dicta« (Isidor., lib. VIII Origin., cap. 8; August., lib. VII de Civit., cap. 20, pag. 177). Atque horum sententia quibusdam, etiam Ciceronem numquam non admirantibus, magis quam ipsamet Ciceroniana placuit.

Cum eodem porro Augustino hinc scite Arnobius infert ab ethnicis tolli de medio tria ipsorum numina« (Arnob., lib. III, pag. 319). Vulcanum, quem omnes ignis elementum; Venerem, quam libidinem per cuncta animantia diffusam; et Proserpinam, qua fruges ac germina subcrescentia moveri venditabant. Quidquid enimvero de illis alii aliter sentirent, falso falsius erat illos, quos res creatas esse dicebant, suprema aliqua divinitate donari.

[Col. 0577A] Prosequitur Arnobius (Ibid.), et instat ab ethnicis passim jactitari eumdem esse Solem, atque Liberum, et Apollinem. Macrobius quippe id non solum Euripidis et Aeschyli testimonio, sed variis quoque rationibus probare conatus est (Macrob., lib. II Saturnal., cap. 18, pag. 263). Memoriae autem Servius prodidit illud fuisse ab Stoicis et Porphyrio adsertum: »Stoici,« inquit, »eumdem Solem, eumdem Liberum, eumdem Apollinem vocant.« Prius vero: »Constat secundum Porphyrii librum, quem Solem appellavit, triplicem esse Apollinis potestatem, et eumdem esse Solem apud superos, Liberum patrem in terris, Apollinem apud inferos« (Serv., in lib. I Georg., vers. 17, pag. 59; in quint. Virg. eclog., vers. 64, pag. 27).

Arnobius itaque ex hac vulgari gentilium persuasione [Col. 0577B] plane conficit ab illis imminui deorum numerum, ac nullum umquam in rerum natura exstitisse, neque Liberum, ex Semele, uti supra diximus, oriundum; neque Apollinem Pythium, et murium, ut idem auctor noster loquitur, perniciem, de quo nos alibi egimus (tom. II Apparat., lib. III; dissert., cap. 9, art. 1, pag. 754). Augustinus vero ex iisdem gentilium opinionibus colligit ex una eademque re naturali plures quidem ab illis factos esse deos, sed falsos plane et commentitios.

Quid plura? Non indocti, uti ait Arnobius (Arnob., lib. III, pag. 119), apud gentiles viri docebant Dianam, Cererem, et Lunam tres non esse personas, a se invicem distinctas, sed triplici hoc nomine Lunam appellari. At docti illi homines erant haud dubio [Col. 0577C] Stoici de quibus haec Servius narrat: »Stoici eumdem Solem . . . . . Item Lunam eamdem Dianam, eamdem Cererem, eamdem Junonem, eamdem Proserpinam dicunt; secundum quos Virgilius pro sole et luna, Liberum et Cererem invocavit« (Serv., in lib. I Georg., vers. 7); at hoc quoque ultimum Macrobius observavit. Augustinus vero: »Apollinem..,.. Solem esse dixerunt, Dianamque germanam ejus similiter Lunam, et viarum praesidem« (Macrob., lib I Saturn. cap. 18, pag. 266; August., lib. VII de Civit., cap. 16, pag. 174).

Atqui si Diana et Ceres illud revera sint astrum, quod luna vocatur, inde Arnobius optime arguit extinguendam omnino, et penitus delendam esse non solum Cererem, frugum, uti opinabantur, et alibi [Col. 0577D] observavimus (Dissert. in Minuc., cap. 15, art. 1), inventricem; sed Dianam quoque, Apollinis germanam, uti citatus paulo ante Augustinus, animadvertit. Solum enimvero superest astrum, quod luna quidem appellatur, sed non potest esse deus. Tollenda etiam e medio Diana illa, »quam,« sicut ait Arnobius, »quondam puris in fontibus abluentem membrorum sordes corniger ille venator inspexit et poenam curiositatis invenit« (Ibid., pag. 120). Quibus sane verbis fabulam adtigit Actaeonis, qui propterea quod Dianam lavantem vidisset, in cervum conversus esse fertur. Videsis Ovidium, Diodorum Siculum, Pausaniam, Natalem Comitem et alios (Ovid., lib. III Metamorph., fab. 2; Diodor. Sicul., [Col. 0578A] lib. IV, pag. 195; Pausan., lib. IX, pag. 283; Nat. Com., lib. VI Mythol., cap. 24).

Postremo Arnobius alia generali ratione cunctos, jam a nobis memoratos, gentilium de diis suis errores concutit ac destruit (Arnob., lib. III, pag, 120). Philosophorum enim, inquit, doctissimi et crediderunt, et definiverunt mundum esse animal rationale et sapiens. Sed itane arguet aliquis, res se habet, ac quinam illi sint, nobis indica? Nihil dictu promptius. Nam haec non solum Platonis, uti ex Ciceronis libris liquet, verum etiam Zenonis, Stoicorumque illius sectatorum, sicuti ex Cicerone, Lactantio, Laertio, Lipsio, aliisque discimus, genuina constansque sententia fuit (Plato, in Timaeo, tom. III, pag. 0; Cicer., lib. I de Natur. deor., pag. 199; item, idem Cic., lib. II [Col. 0578B] de Nat. deor., pag. 216, et seqq.; et lib. III, pag. 243; Lactant., lib. II, cap. 5, pag. 166; Laert., lib. VII, § 142 et seqq.; Lips. dissertat. 10 de Phys. Stoic., tom. IV, pag. 569 et seqq.). Atqui si mundus rationale sit animal, inde necessario sequitur solem, lunam, tellurem, aliasque mundi partes, sive suo, sive alio ut vidimur, nomine nuncupentur, falso et frustra ab illis in deorum numerum adgregari. Qui fieri enim potest, ut si mundus unum sit animal, sicut singularis quilibet homo, in varias scindatur partes, diversaque membra, quae singula sint aliquod ab aliis distinctum animal, atque, ut volunt, unus et singularis Deus. Simili quoque modo argumentatur Lactantius: »Si deus mundus est; ergo omnia illa, quae sunt in eo, dii non sunt, sed dei membra; quae utique solius [Col. 0578C] Dei nomen accipere non possunt. Nec enim recte quis dixerit membra hominis unius multos homines esse.« Quin etiam Cicero hunc errorem funditus evertit. Lege si velis, quae ab eo, et si animus est, quae ab Eusebio disputata sunt (Lactant., lib. II, cap. 5, pag. 168; Cicer., lib. II de Natur. deor., pag. 243, et Euseb., lib. III de Praeparat. Evangel., cap. 10, pag. 103 et seqq.).



CAPUT XVII. Quomodo Arnobius vana de gentilium diis opinionum commenta ex aliis illorum de iisdem diis suis dissensionibus adhuc evertat.



ARTICULUS PRIMUS. Excutitur argumentum Arnobii, petitum ex diversis, et contrariis ethnicorum opinionibus de Musarum parentibus, conditione et numero, ac de diis Novensilibus et Indigetibus, ubi de Aeneae morte.
[Col. 0578D]

Magnae ethnicorum de uno eodemque numine dissensiones aliud evidentissimum Arnobio nostro suppeditant argumentum, quo falsa illorum omnium divinitas rursus invictissime demonstratur. Quid enim, quaeso, tanta illa dissidia aliud probant, nisi eosdem ethnicos nihil de quoquumque deo suo habuisse certi et explorati? Quo ergo jure eos tamquam veros deos colere, precari, et adorare poterant, de quibus nihil manifestum et indubitatum umquam se accepisse palam profitebantur? Quis autem non mirabitur quanta fuerint illorum de Musarum verbi gratia parentibus [Col. 0579A] conditione, et numero divortia pugnae, et contentiones? Mnaseas quippe, uti ait Arnobius (Arnob., lib. III, pag. 121), illas ex Coelo et Tellure, alii ex Jove et Memoria vel Mente ortas fuisse tradiderunt. Aliqui eas virgines dixere, alii matres; has Ephorus numero tres, Mnaseas quatuor, Myrtillus septem, Crates octo, et Hesiodus novem, quarum nomina singulatim recenset. Servius tamen has omnes diversas opiniones ad tres potissimum redigit: »Musas,« inquit, »multi novem, multi octo, multi septem dixerunt.« At Cicero expressius docet primas quatuor Jove altero, secundas Jove tertio, sive Cretensi et Mnemosyne, tertias Jove tertio, et Antiopa ortas, quas Pieridas, inquit, et Pierias solent poetae appellare (Cic., lib. III de Natur. deor., pag. 247, lin. 41). Sed haec quaestio longe [Col. 0579B] fusius ab Lilio Giraldo peculiari de Musis syntagmate tractatur (Girald., syntagm. de Musis, pag. 531 et seqq.). Nos vero de iis jam aliquid alibi adtigimus. At certe vides quantum de harum Musarum numero, parentibus, et conditione non infimi, sed majoris utique nominis scriptores ethnici inter se digladiarentur (tom. I Apparat., pag. 820). Quoniam igitur modo hi aliique eas, sibi non satis cognitas, et deas dicere, et illas invocare poterant?

Neque minor profecto erat illorum de Novensilibus diis, eorumque nomenclatione et numero, ac proinde de illorum divinitate controversia. Quidam enim a novenario numero, qui ut citatus ab Arnobio Varro tradidit (Arnob., lib. III, pag. 122), in movendis rebus potentissimus habetur, sic cognominatos censebant, [Col. 0579C] alii a novitate rerum, quibus eos praeesse opinabantur; alii ab alio novitatis genere, quo videlicet a victoribus, puta Romanis, uti alibi vidimus (Dissert. in Minuc., cap. 16, art. 2), in urbes suas ac templa adsportari, nova dedicabantur consecratione. Sed plura de hujus nominis etymologia Vossius et alii disputant (Voss., in Etymolog., ad verb. NOVEM).

Tam diversarum autem opinionum varios Arnobius protulit fautores, ac primum quidem Pisonem, qui hos »esse credit novem,« ita ille loquitur, »in Sabinis apud Trebiam constitutos« (Arnob., loc. cit.). Trebia autem fluvius est non procul a Placentia, qui ex Apennino, ut scripsit Strabo, in Padum incidit. Ad hunc porro fluvium Annibal Scipionem consulem, ut narrat Polybius, clade maxima profligavit (Strab., lib. V [Col. 0579D] Geogr., pag. 217; Polyb., lib. III Histor., pag. 220, et seqq.). Unde hic Lucani cantus (Lucan., lib. II, vers. 48 et seqq.):

O miserae sortis, quod non in Punica nati
Tempora Cannarum fuimus, Trebiaeque, juventus.

De Novensilibus vero diis citatus ab auctore nostro Varro haec brevissime scripsit: »Ferronia, Minerva, Novensiles a Sabinis« (Varr., lib. IV de Ling. lat., pag. 16; Arnob., loc. cit., pag. 122). At Aelius post Granium hos Musas esse opinatus est; Cornificius vero novitatum praesides, Cincius eos omnes, qui a victoribus, uti paulo ante monuimus, in urbes suas transvectos solebant compendii causa, ac ne quis illorum omitteretur, hoc Novensilium nomine invocari. [Col. 0580A] Quando autem Decius seipsum pro Romanis legionibus devovit, illos cum pluribus aliis, teste Livio, sic imploravit, et obtestatus est: »Divi Novensiles, dii Indigetes, divi quorum potestas nostrorum, hostiumque« (Liv., lib. VIII, cap. 9).

Manilium vero citat adhuc Arnobius (Arnob., loc. cit.), qui quidem hosce deos, sicut Piso, novem esse existimabat, sed quibus solis Jupiter fulminis sui jactandi detulerit potestatem. Denique nonnulli arbitrabantur illos ex hominibus factos esse deos, quales, inquit Arnobius, erant Hercules, Romulus, Aesculapius, Liber et Aeneas. Et illud quidem his confirmatur Servii verbis: »Sane quidem veteres illos deos Novensiles dicunt, quibus merita virtutis dederint numinis dignitatem« (Serv., in lib. VIII Aeneid., vers. [Col. 0580B] 187, pag. 498).

Quod vero ad memoratos ibi ab auctore nostro Romulum, Aesculapium et Liberum spectat, de iis supra disseruimus. De deo autem sane praeclaro Hercule haec Cicero tradidit: »Quos ab hominibus pervenisse dicis ad deos, tu reddes rationem quemadmodum idem fieri potuerit, aut cur fieri desierit, et ego discam libenter. Quomodo nunc quidem est, non video quo pacto ille, scilicet Hercules, in domum aeternam patris sui pervenerit« (Cic., lib. III de Natur. deor., pag. 245, lin. 38). Sed de illo hacque funesta, deoque indignissima ejus morte supra disseruimus (Supr., cap. 12, art. 2).

Superest quintus ad Arnobio appellatus Aeneas, quem Augustinus tribus annis in Latio regnasse testificatur: [Col. 0580C] sed cum postea in praelio, sicut Dionysius Halicarnasseus, Livius, auctor anonymus, Servius narrant, cecidisset, nec inventum fuisset ejus corpus, jactitarunt illum ad deos abiisse, ac ipsi tanquam deo ad Numici fluminis ripas, ubi in pugna occisus fuerat, templum aedificaverunt cum hac inscriptione: »Patri deo Indigeti, qui Numici amnis undas temperat« (August., lib. XVIII de Civit., cap. 19 et 21, pag. 502 et 503; Dionys. Halic., lib. I Antiq. Roman., pag. 52; Liv., lib. I Histor., init.; auctor., lib. de Orig. gent. rom., pag. 598; Serv. in lib. XII; Aeneid., pag. 702). Ea propter Tibullus cecinit:

Impiger Aenea, volitantis frater amoris,
   Troica qui profugis sacra vehis ratibus.
[Col. 0580D] Jam tibi Laurentes assignat Jupiter agros,
   Jam vocat errantes hospita terra Lares.
Illic sanctus eris, cum te veneranda Numici
   Unda deum coelo miserit Indigetem. (Tibull., lib. II, Eleg. 5.)
Tibullo concinit Ovidius, qui de eodem Aenea haec metrice etiam decantavit:

Lustratum genitrix divino corpus odore
Unxit, et ambrosia, cum dulci nectare mixta,
Contigit os, fecitque deum: quem turba Quirini
Nuncupat Indigetem, temploque arisque recepit. (Ovid., lib. XIV Metam., § 13.)

Verum ibi Aeneas a Tibullo et Ovidio, quemadmodum a Virgilio (Virg., lib. XII Aeneid., vers 794), aliisque, jam a nobis citatis scriptoribus, non in Novensilium, sed Indigetum deorum numero ponitur. [Col. 0581A] At certe Arnobius his alibi subscripsit, ubi eumdem Aeneam, suppresso tamen ejus nomine, et alios deos sic irridet: »Indigetes illi, qui flumen repunt, et in alveis Numici cum ramis et pisciculis degunt« (Arnob., lib. I, pag. 20).

Neque alii proculdubio illi Indigetes, quam Novensiles dii esse videntur. Nam sicuti ait Servius, »Indigetes proprie sunt dii ex hominibus facti, quasi in diis agentes« (Serv. in lib. I Georg., p. 94). Tales autem erant Novensiles, de quibus egimus. Addit Servius, »Abusive omnes dii generaliter possunt dici Indigetes, tanquam nullius rei egentes« (Idem, in lib. XII Aeneid., pag. 702). Sed haec quidem ille uberius alibi edisserit. Macrobius etiam priorem illius explicationem Hesiodi auctoritate confirmat: [Col. 0581B] »Hesiodus divinae,« inquit (Macrob., lib. I in Somn. Scip., cap. 8, pag. 52), sobolis assertor, priscos reges cum diis annumerat; hisque exemplo veteris potestatis etiam in coelo regendi res humanas assignat officium. Et ne cui fastidiosum sit, si versus ipsos, ut poeta Graecus protulit, inseramus. Referemus eos, ut ex verbis ejus in latina verba conversa sunt:

Indigetes divi fato summi Jovis hi sunt,
Quondam homines, modo cum superis humana tuentes
Largi ac munifici, jus regum nunc quoque nacti.«
Arnobius vero noster hos fuisse asseverat crudelitate, stupris, adulteriis, sacrilegiis, et caedibus infames (Arnob., lib. II, pag. 39). Videsis Giraldum, Vossium, Lescalopierium et alios (Girald., Syntagm. I, p. 15; Voss., in Etymolog.; Lescal., in Cicer. lib. I [Col. 0581C] de Natur. deor., § 62). Quis ergo ferat hujusmodi factos ab hominibus deos, quorum nec parentes, nec originem, nec numerum compererant? Numquid in potestate hominum est aliis tribuere divinitatem?



ARTICULUS II. Quam variae fuerint gentilium de diis Penatibus, Penetralibus, Consentibus, et Complicibus opiniones, ac quomodo inde eorum divinitas evertatur.

Ad deos penates si gradum cum auctore nostro faciamus (Arnob., lib. III, pag. 123), non minores de illis occurrent ethnicorum rixae, ac contentiones. Nobis siquidem ostendit levem prorsus esse, et inconstantem Nigidii de illis sententiam. Et certe primum ille censuit Penates deos fuisse Neptunum et Apollinem, qui pacta conditione, ut alibi vidimus (Supr., [Col. 0581D] cap. 4, art. 1), Trojae muros fecerunt. At Macrobius asserit hanc non modo Nigidii, sed Cornelii quoque, Labeonis, ac Virgilii fuisse opinionem. Ubi enimvero de diis Penatibus, seu, ut ille ait, Romanorum propriis, disputat, haec scribit: »Nigidius de diis libro decimo nono requirit, num dii Penates, sint Trojanorum Apollo et Neptunus, qui muros eis fecisse dicuntur; et num eos in Italiam Aeneas advexerit. Cornelius quoque Labeo libro de iis Penatibus eadem existimat. Hanc opinionem sequitur Maro cum dicit:

»Sic fatus, meritos aris mactabat honores,
Taurum Neptuno, taurum tibi pulcher Apollo.« (Virgil., lib. III Aeneid., vers. 118.)
At ista quoque est Servii in hos versus animadversio: [Col. 0582A] »Sane hoc loco Virgilius, secutus veterum opinionem, Neptunum tantum, et Apollinem nominavit. Dicuntur enim hi dii Penates fuisse, quos secum advexit Aeneas, quamvis diversis locis alias opiniones aliorum secutus poeta, de diis Penatibus diversa dixerit« (Servius, pag. 272). Videsis eumdem Servium alia plura alibi de iisdem Penatibus disputantem (Idem, in lib. I, versus 384; et in lib. III, versus 148 et 168).

Altera Nigidii de his diis opinatio, quam auctor noster inexplicabilem dixit, ea fuit, qua quatuor esse deorum Penatium genera, atque alios Jovis, alios Neptuni, alios inferorum, et mortalium hominum ultimos esse garribat. Quantumvis autem Arnobio obscura videatur haec Nigidii sententia; videamus tamen [Col. 0582B] utrum lux aliqua ei nequeat afferri. De Penatibus vero haec sunt Virgilii paulo ante citati carmina:

   Feror exsul in altum
Cum sociis, natoque, Penatibus, et magnis diis. (Virgil., lib. III Aeneid., vers. 12.)
At quid in hos versus animadvertit Servius, animum, si placet, paulisper advertamus: »Alii,« inquit, »magnos deos Coelum, ac Terram putant, ac per hoc Jovem et Junonem. Dei Penates a Samothracia sublati ab Aenea, in Italiam advecti sunt: unde Samothraces cognati Romanorum esse dicuntur; quos inter caetera ideo magnos appellant, quod de Lavinio translati Romam, bis in locum suum redierint; quod imperatores in provincias ituri, apud eos primum immolabant, quod eorum nomina nemo nesciat, quod [Col. 0582C] praesentes sentiantur . . . quos immani penitus in cultu habent, quos nisi sacerdoti videre fas nulli fuit, qui ideo Penates appellantur, quod in penetralibus aedium coeli sedeant. Nam et ipsum penetral penus dicitur . . . Varro eorum dicit Penates et magnos deos. Nam et in basi scribebatur: MAGNIS DIIS. Potest tamen hoc et pro honore dici. Nam et dii magni sunt, Jupiter, Juno, Minerva, Mercurius, qui Romae colebantur; Penates vero apud Laurum Lavinium, unde apparet non esse unum.«

Totum hunc locum etsi paulo longiorem ideo transcripsimus, quia inde patet quantum inter ethnicos scriptores de diis Penatibus varietur. Deinde vero quaedam ab Arnobio tradita diserte hic asseruntur. Communior autem sententia, cui non tantum Varro, [Col. 0582D] sed etiam Dionysius Halicarnasseus, Augustinus et alii subscribunt, fuit deos Penates eos esse, quos Aeneas secum in Italiam adsportavit (Var., lib. IV de Ling. lat., pag. 35; Dionys. Halic., lib. I Antiquit. rom., pag. 54; August., lib. X de Civit., cap. 16, pag. 252). Addit insuper Dionysius a graecis, qui latinam vocem graece reddiderunt hos deos a nonnullis , ab aliis , à quibusdam , ab aliis , aut appellatos. Praeterea vero Cassius Hemina, a Macrobio laudatus, perhibet eosdem Romanorum Penates proprie dici , , (Macrob., lib. III Saturnal., cap. 4, pag. 321).

Quis autem ex dictis facile non intelligat cur Nigidius, [Col. 0583A] ab Arnobio citatus (Arnob., lib. III, pag. 123), putaverit Jovem aut Neptunum deos esse Penates? Quis enim non videt hos a Servio deos magnos vocari? Nulli autem mirum videri debet, quod subnectit idem Nigidius, alios esse Penates inferorum et mortalium hominum, tametsi id adeo luculenter probari nequeat. Nam Servius aperte declarat Penatum nomina nemini fuisse plane cognita. Et vero quis deorum, quos secum Aeneas detulit, scire potuit nomen et numerum? Huc accedit, quod ipso adhuc Servio attestante, nemini nisi sacerdoti eos videre fas fuit. Paucis ergo comperti esse poterant.

Postea vero Servius non admonet eos Penetrales vocari, quod in penetralibus coeli sedeant. Qua quidem de etymologia sic sentit Cicero: »Nec longe, [Col. 0583B] inquit, absunt ab hac vi dii Penates, sive a penu ducto nomine, est enim omne, quo usecuntur homines, penus: sive ab eo quod penitus insident, ex quo etiam Penetrales a poetis vocantur« (Cicer., lib. II de Natur. deor., pag. 224, lin. 15). Quid autem his dictis aptius et convenientius ad ea explicanda atque stabilienda, quae postmodum tradidit Auctor noster: »Varro, qui sunt introrsus, atque in intimis penetralibus coeli deos esse censet, quos loquimur; nec eorum numerum, nec nomina sciri.« (Arnob., lib. III, pag. 123)

Ad haec vero ille scribit non defuisse, qui existimaverint Jovem, Junonem, Minervam, deos esse Penates, sine quibus nec vivere possumus, nec spirare; ut pote qui ratione, calore, ac spiritu nos regant [Col. 0583C] (Ibid.). At in hujusce opinionis defensionem illa recte proferri possunt, quae a Macrobio memoriae sic prodita legimus: »Qui diligentius quaerunt veritatem, Penates esse dixerunt, per quos penitus spiramus, per quos habemus corpus, per quos rationem habemus.« (Macrob., lib. III Saturn., cap. 4, pag. 321.)

Ab iis tamen scriptoribus plane prorsusque dissidere videtur citatus posthaec ab auctore nostro Caesius (Arnob., lib. III, pag. 123). Penates enim esse voluit Fortunam, Cererem, Genium Jovialem, et Palem quemdam, Jovis ministrum, ac villicum. De Pale autem superius egimus. Quid autem mirum, si Penates eorumque nomina nemini, ut diximus (Supr., cap. 14, art. 2), cognita, quidam aliorum testimonio [Col. 0583D] fuiti, quoquo modo indicare tentaverint, aut finxerint ad libitum?

Docet denique Arnobius Penates deos ab Etruscis Consentes et Complices nominari (Ibid.), sexque esse mares totidemque feminas, sed ignotis nominibus; qui tamen Jovis sunt consiliarii, ac simul et oriuntur et concidunt. Postea vero Augustinus: »Deos Consentes,« inquit, »dicunt in consilium Jovis adhiberi« (August., lib. IV de Civit., cap. 32, pag. 104). Varro autem initio sui de Re rustica operis hos, aliosque deos sic invocat: »Et quoniam, ut aiunt, dii facientes adjuvant, prius invocabo eos; nec ut Homerus et Ennius Musas, sed duodecim deos Consentes, neque temen eos urbanos [Col. 0584A] quorum imagines ad forum auratae stant sex mares, et sex feminae; sed illos duodecim deos, qui maxime agricolarum duces sunt« (Varr., lib. I de Re rustic., cap. 1). Hos vero singulatim suo quemque nomine appellat; Jovem, Tellurem, Solem, Lunam, Cererem, Liberum, Robigum, Floram, Minervam, Venerem, Lympham et Bonum Eventum. At ex hac sola nominum recitatione facile colligitur Arnobium de prioribus potius, quam de posterioribus fecisse sermonem. Illi vero primi dii Consentes, a quibusdam dii etiam dicuntur majorum gentium, quorum nomina duobus his Ennii versibus exprimuntur:

Juno, Vesta, Minerva, Ceres, Diana, Venus, Mars,
Mercurius, Jove, Neptunus, Vulcanus, Apollo.
Legesis Giraldum et Vossium, qui plura de diis Consentibus [Col. 0584B] adnotaverunt (Girald., syntagm. 7, cap. 18; Voss., lib. I de Orig. et Progr. idol., cap. 14 et 17).

At, inquies, cur Arnobius dixit hos non solum Consentes, sed etiam Complices nominari, Nonne recte Heraldus suspicatur hoc ultimum nomen esse glossema superfluum, quo imperitus aliquis priorem vocem Consentes explicare voluit? Sed ille tamen addidit nomen Complices potuisse ab Arnobio adhiberi, ut significaret hosce deos, qui simul oriuntur et occidunt, conjunctos esse, et arctissimis nodis colligatos. Bene quidem. Non obscure enim Arnobius innuit hanc ipsam esse rationem, propter quam hi dii ab Etruscis Complices cognominati sunt. Eo porro sensu nomen illud ab Ambrosio accipitur, ubi scripsit: »Complex honestatis est semper utilitas, [Col. 0584C] et utilitatis honestas.« (Ambros., lib. III de Offic. minist., cap. 14, pag. 130.) Nonne ergo haec Heraldo, ad deponendam de corrupto auctoris nostri textu suspicionem sufficere debebant?

Caeterum ingenii adeo tardi putamus esse neminem, qui jam haud difficiliter perspiciat, quid ex tam variis ac contrariis ethnicorum hisce de diis opinionibus concludendum sit. Quis enim non videt unam ab altera funditus everti? Deinde vero, tametsi in una aliquid esset veri, id a nemine deprehendi umquam poterit. Nullus ergo deos illos Consentes et Penates divinis honoribus dignos censebit; quandoquidem omnes ingenue fateri cogebantur sibi plane exploratum non esse quales illi sint, quam mortalibus opem ferre valeant, et quid in eis verae, [Col. 0584D] quae unica esse potest, sit divinitatis.



ARTICULUS III. Quanta fuerit gentilium de diis Laribus dissensio, cur Grundules vocarentur, et Summanus eis praefectus, ac quam evidenter demonstretur nullam esse horum aliorumque antea memoratorum divinitatem.

Non major fuit ethnicorum de Laribus, quam aliis diis suis consensus. Vulgaris quidem, ut ait Arnobius (Arnob., l. III, p. 124), opinio erat illos vicorum et itinerum esse deos; quia vicus graece appellatur. Et hanc quidem graecae vocis significationem Casaubonus aliique complures satis probavere (Casaubon. in l. XII; Athen., c. 10). Vossius tamen nomen Lares ab Etrusca voce, Lar, ductum fuisse suspicatur. [Col. 0585A] Utut sit, constat sane illos communi ethnicorum opinione vicorum deos censeri. De Lara siquidem, Larium matre, ab Ovidio decantatum legimus illam, cum Jovis jussu ad manes duceretur, ab ipso duce suo, postquam muta et elinguis facta fuisset, compressam, et inde inquit:

Fitque gravis, geminosque parit, qui compita servant,
   Et vigilant nostra semper in aede Lares. (Ovid., lib. II Fastor., vers. 703.)
Tibullus quoque eos agrorum custodes esse asseverat:

Vos quoque felicis quondam, nunc pauperis agri
   Custodes, fertis munera vestra, Lares. (Tibull., lib. I, eleg. 1, vers. 23 et seqq.)

Magna tamen in Nigidio, ait auctor noster fuit de illis [Col. 0585B] diis varietas et inconstantia. Primum enim asseruit hos esse tectorum domorumque custodes. At hoc quidem ab Ovidio expressum vidimus; cui rursus concinit his verbis Tibullus:

Sed patrii servate Lares, aluistis et iidem,
   Cursarem vestros cum tener ante pedes.
Neu pudeat prisco vos esse a stipite factos:
   Sic veteris sedes incoluistis avi. (Id., ibidem, eleg. 11, vers. 15 et seqq.)

Deinde vero idem Nigidius, narrante Arnobio (Arnob., l. III, p. 124), dixit illos esse Curetas, qui puerum Jovem occultarunt. Denique aliquando tradidit hos ipsos Lares esse eosdem, atque Idaeos Samothracios, sive Idaeos Dactylos, de quibus alibi disputavimus (tom. I Apparat. l. III, dissert. 2, c. 19, art. 2, p. 1163 et seq.). At si vera est ista Arnobii narratio, [Col. 0585C] hinc colligitur Nigidium ex his fuisse unum, qui Curetas ab Idaeis Dactylis distinguebant, nec compertum habuit qui Lares fuerint.

Similis fuit Varronis haesitatio. Nobis enim auctor noster declarat eum alicubi scripsisse illos esse Manes, et ideo matrem eorum Maniam. Et re quidem vera in quodam ejus libro haec legimus totidem ejus verba: »Videmus Maniam matrem Larum, et Luciam Volumniam Saliorum carminibus appellari« (Varr., l. VIII de Ling. lat., p. 126). Nec illius tantum fuit haec opinio, verum etiam Cecinnae, ex quo haec refert Macrobius: »Aliquamdiu observatum, ut pro familiarium, seu familiarum, sospitate pueri mactarentur Maniae deae, matri Larium« (Macrob., l. I Saturn., c. 7, p. 207); sed hoc sacrificium postea in aliud [Col. 0585D] commutatum esse significat.

Verum haec sententia cum eidem Varroni omnino non arrisisset, alibi definivit Lares aerios esse deos, et heroas: alibi vero antiquorum opinionem sequitur, et eos Larvas, quasi quosdam genios, et defunctorum animas fuisse pronuntiat. Ab Augustino autem discimus Plotinum, qui Platonem caeteris excellentius intellexisse fertur, docuisse daemones esse hominum animas, atque ex iisdem hominibus, si bene meruerint, fieri Lares; si male, Lemures; si incertum quid mererentur, Manes evadere (August., l. IX de Civit., c. 10, p. 226).

Apuleius quoque, ubi de Socratis deo et vario daemonum genere disputat (Apulei, de Deo Socrat. p. [Col. 0586A] 295 et seqq.), ibi nobis luculenter exponit quosdam existimavisse animum hominis post mortem vetere latina lingua Lemurem dictitatum: ex Lemuribus autem eum, qui pacato et quieto numine, haud dubie propter transactae vitae merita, domum possidet, familiarem Larem; male vero si vixerit, Larvam; si autem dubia sint ejus merita, Manium deum nuncupari.

De illo porro errore, quo daemones hominum mortuorum animas esse venditabant, non semel a nobis disputatum. De Laribus vero Lilium Giraldum Salmasium, Natalem Comitem, Vossium, et de Manibus Servium legere poteris (tom. I Apparat., p. 537 et 993; Girald., Hist. deor., syntagm. 15, p. 480 et seqq.; Salmas. in Solin., p. 64, 412 et 913; Nat. [Col. 0586B] Com., l. IV Mythol., c. 2 et 4; Voss., l. I de Orig. et Progr. idol., c. 11, p. 43 et seqq.; Serv., in l. III Aeneid., p. 166).

Quid vero, inquiet aliquis, sibi vult Arnobius, cum ethnicis vitio vertit, quod Grundules (Ms. codex regius Grunulios) Lares adorarent? Sed is meminisse debet a pluribus jam observatum fuisse Lares cognominari Grundules, ab antiquo verbo grundio, ac postea grunnio, fanumque illis in scrophae, quae 30 porcos pepererat, memoriam constructum. Quod quidem auctoritate probant Diomedis, qui in opinionis suae confirmationem Cassium Heminam citavit (Arnob., l. I, p. 15; Diomed., l. II de Dub. verbor. signif.; Hem., l. II Histor.). Videsis Vossii etymologicon ad verba grunnio et suggrunda.

[Col. 0586C] Quorsum vero, rogabit alius, inter hosce deos interjecta a nostro auctore Summani dei commemoratio? Facilis obviaque est responsio. Summanus enim rex Manium summus habebatur. Quocirca ipsemet Arnobius, ubi postea de Proserpina a Plutone rapta disserit: Rex prosiliens Manium, inquit, raptam virginem secum vehit. Alibi hujus ille templi, ac Cicero fictilis ejus simulacri, fecerunt mentionem. Plinius vero docet attributa illi fuisse nocturna fulmina: Tuscorum, inquit, litterae novem deos emittere fulmina existimant . . . . . Romani duos tantum ex eis servavere, diurna attribuentes Jovi, nocturna Summano. Eam saepe ob causam majores huic honores, quam Jovi, teste Augustino, ethnici quondam detulerunt. Postea tamen sic imminutos fuisse perhibet, ut qui Summani [Col. 0586D] nomen se legisse meminerit, vix ullus amplius inveniretur homo. At hunc nihilominus ethnici deum, uti Varro testatur, esse autumabant. At quis inde, atque ex iis omnibus, quae toto hoc in capite disputata sunt, facillime non intelligat ethnicos nihil de Laribus, Penatibus, Novensilibus, aliisque diis habuisse certum et exploratum? Quis ergo eos plane falsos commentitiosque esse diffitebitur? (Arnob., l. III, p. 125; Varr., l. IV de Ling. lat., p. 18 et 19; Arnob., l. V, p. 173 et 183, l. VI, p. 191; Cic., lib. I de Divinat., p. 257, lin. 41; Plin., l. II Natur. hist., c. 52, p. 206; August., l. IV de Civit., c. 23, p. 105.)

Sed urget Arnobius, huncque argumentatur in [Col. 0587A] modum? (Arnob., l. III, p. 125.) Quisquis alicui supplicat deo, vel ejus implorat auxilium, vel morbo aliquo se ab illo levari plane postulat, is scire prius debet, quis ille deus sit, et utrum ab illo, aut ab alio possit ea, quae rogat, impetrare. Nec minus ipsi perspicuum esse debet quibus verbis ei supplicandum, quove sacrificandum ritu. Atqui cum tanta sit de uno deo opinionum varietas et repugnantia, nullus profecto id scire umquam potest. Qui ergo in hac ignoratione versatur, ille temere deum aliquem, atque unum saepe saepius pro alio, Summanum pro Jano, Neptunum pro Apolline, pro Laribus Curetes, aut Penates invocabit. Tantum igitur abest, ut sacrificiis, et precibus ea, quae ab illo petit, exoret et consequatur; ut obstructas obturatasque aures ejus [Col. 0587B] inveniat, aut in illius incurrat offensionem atque odium.



ARTICULUS IV. Perpenditur aliud Arnobii contra gentium deos argumentum, ductum ex multiplicato eorumdem deorum numero, tribus videlicet Jovibus, quinque Solibus, totidem Mercuriis ac Minervis, quatuor Vulcanis, tribus Dianis et Aesculapiis, sex Herculibus, tribusque Castorum et Musarum generibus.

Quam falsi sint gentilium dii evidentissime adhuc probat facta non solum ab imperitis quibusdam, sed ab antiquis etiam ac peritioribus illorum theologis unius ejusdemque dei multiplicatio. Sed audias velim quomodo Arnobius hoc demonstret non minorum quidem, sed majorum quoque, uti jactitabant, deorum exemplis. Sic autem ille: »Aiunt theologi [Col. 0587C] vestri, et vetustatis absconditae conditores, tres in rerum natura Joves esse, ex quibus unus Aethere sit patre progenitus, alter coelo, tertius vero Saturno, apud insulam Cretam, et sepulturae traditus et procreatus« (Arnob., l. 4, p. 133). Ex Cicerone autem isthaec decerpta fuisse satis probant haec ipsa latini Oratoris verba: »Principio Joves tres numerant ii, qui theologi nominantur; ex quibus primum et secundum natos in Arcadia, alterum patre Aethere . . . . . alterum patre Coelo . . . . . tertium Cretensem Saturni filium, cujus in insula illa sepulcrum ostenditur« (Cicer., l. III de Natur. deor., p. 247, lin. 34). At graecorum veterum ea fuisse commenta ex superioribus Ciceronis verbis facile colligi potest: »Nam Joves quoque plures, ait ille, in priscis graecorum [Col. 0587D] litteris invenimus« (Ibid., p. 245, lin. 45). Nos vero de hisce atque aliis adhuc Jovibus alibi egimus (tom. I Apparat., p. 752).

Tum deinde Arnobius objicit quinque ab iisdem ethnicis Soles produci, quorum »primus, Jovis, inquit, filius dicitur, et Aetheris habetur nepos; secundus aeque Jovis filius, et Hiperiona proditus genitrice: tertius Vulcano, non Lemnio, sed Nili qui fuerit filius; quartus Jalysi pater, quem Rhodi peperit heroicis temporibus Achanto: quintus Scythici regis, et versipellis habetur Circae« (Arnob., l. IV, p. 135). At haec etiam hausta sunt ex Cicerone, qui prius dixerat: »Soles ipsi quam multi a theologis proferuntur. Unus eorum Jove natus, nepos Aetheris: [Col. 0588A] alter Hiperione: tertius Vulcano Nili filio . . . . . quartus is, quem heroicis temporibus Achanto Rhodi peperisse dicitur, avum Jalysi, Camiri et Lindi: quintus, qui Colchis fertur Aeetam et Circen procreavisse« (Cicer., l. III de Natur. deor., p. 247, lin. 45). Neque objicias Arnobium ibi paululum a Cicerone variasse; quippe qui secundum Solem ex Jove et Hiperione, Cicero vero ex Hiperione dumtaxat natum dixerit. Nam tametsi responderi possit lectum fortasse ab Arnobio in Ciceronis textu nomen Jovis, ea levissima discrepantia, qua Cicero Apollinis tantum matrem, et Arnobius patrem et matrem nominat, nulli persuadebit hunc Ciceronis locum ab Arnobio non fuisse compilatum.

Urgebis quartum Solem ab Arnobio Jalysi patrem, [Col. 0588B] et a Cicerone avum vocari. At numquid patris nomine, avus numquam significari potest? Quod tandem quintus Sol a Cicerone Aeetae et Circes, et ab Arnobio Scythici regis et Circae filius dicatur, ambo verbis tantum dissentiunt. Quid enim vetat quominus Scythici regis nomine Aeetas Colchorum, qui Scythis olim accensebantur, rex intelligatur?

In dubium autem nullus umquam vocabit, quae de quinque Mercuriis subjungit Arnobius, ea ex eodem Cicerone fuisse delibata. Sola siquidem verborum descriptio manifestissimum illud omnibus facit. Arnobii autem haec sunt: »Mercurius primus, qui in Proserpinam dicitur genitalibus adhinnivisse subrectis, supremi progenies Coeli est. Sub terra est alter, Trophonius qui esse jactatur. Maia tertius matre, et [Col. 0588C] Jove procreatus tertio. Quartus soboles Nili est, cujus nomen Aegyptia gens horret et reveretur expromere. Quintus Argi est interemptor, fugitivus atque exsul, et proditor apud Aegyptum litterarum« (Arnob., l. IV, p. 135). Cicero vero hunc loquitur in modum: Mercurius unus Coelo patre, Die matre natus, cujus obscenius excitata natura traditur; quod aspectu Proserpinae commotus sit. Alter Valentis et Phronoridis filius, is qui sub terris habetur, idem Trophonius. Tertius Jove tertio natus et Maia . . . . . Quartus Nilo patre, quem Aegyptii nefas habent nominare. Quintus, quem colunt Pheneatae, qui Argum dicitur interemisse, ob eamque causam Aegypto praefuisse, atque Aegyptiis leges et litteras tradidisse« (Cicer., l. III de Natur. deor., p. 248, lin. 4). Vides [Col. 0588D] sane haec proculdubio ab auctore nostro desumpta fuisse, quae suis verbis, et brevius quidem, sed minus eleganter reddidit.

Prosequitur ille, ac quinque etiam Minervas ab gentilibus venditatas ita recensuit: »Prima non virgo, sed ex Vulcano Apollinis procreatrix. Nili altera proles, et quae esse perhibetur Aegyptia. Stirps Saturni est tertia, et quae usum excogitavit armorum. Jovis quarta progenies, quam Messenii Coryphasiam nuncupant. Et quae Pallantem occidit patrem, incestorum appetitorem, est quinta« (Arnob., l. IV, p. 135). Tullius vero: »Minerva prima, quam Apollinis matrem supra diximus. Secunda orta Nilo, quam Aegyptii Saitae colunt. Tertia, illa quam Jove generatam [Col. 0589A] supra diximus. Quarta Jove nata et Coryphe Oceani filia, quam Aracades Coriam (al. Coryphasiam) nominant, et quadrigarum inventricem ferunt. Quinta Pallantis, quae patrem dicitur interemisse, virginitatem suam violare conantem, cui pinnarum talaria affigunt« (Cicer., loc. cit., lin. 31).

Clemens etiam Alexandrinus totidem Minervas dinumerat (Admon. ad Gent., p. 17), ita ut non minus auctor noster ad illum, quam ad Ciceronem accedere videatur: , , . , . , . , , . , , , [Col. 0589B] , : »Sunt et qui fingunt quinque Minervas, unam quidem Vulcani filiam, Atheniensem: alteram vero Nili« [de qua Plato ab ipsomet Arnobio (Arnob., l. IV, p. 137; Plato, in Timaeo, t. III, p. 21) postea citatus] »Aegyptiam: tertiam Saturni, belli inventricem: quartam Jovis, quam Messenii Coryphasiam a matre cognominarunt: postremam, filiam Pallantis et Titanidis, filiae Oceani, quae patre impie ab ipsa sacrificato, ornata fuit pelle patris tamquam vellere. Utrumque Ciceronis et Clementis Alexandrini locum integrum retulimus, quia mutuam sibi et Arnobio lucem afferunt, ac facilius quivis judicabit utrum ipse Arnobius ad unum potius respexerit, quam ad alterum, aut ad utrumque, aut aliquid ab uno, et aliud ab alio mutuatus [Col. 0589C] sit.

Porro autem etiamsi ille cum utroque, Cicerone et Clemente Alexandrino, asserat Minervae Coryphasiae, nomen a matre ejus Coryphe formatum (Arnob., lib. IV, pag. 137); postea tamen ipse nos admonet inde etiam illud potuisse derivari, quia ex Jovis vertice armata prodiisse ferebatur. Nec forsitan prorsus immerito. A nonnullis enimvero observatum est graeco nomine, , significari verticem, et partem capitis inter sinciput et occiput mediam et summam. Non desunt tamen, qui ex Coryphasio monte sic appellatam velint.

At ex Cicerone ea similiter Arnobius decerpsit, quae de aliis diis, sed verbis retulit paucioribus. Tot namque insulsas de illis ethnicorum fabulas fusius [Col. 0589D] enarrare pertaesus, caetera sic scrictim perstringit: »Aiunt iidem theologi quatuor esse Vulcanos, et tres Dianas, Aesculapios totidem, et Dionysios quinque, ter binos Hercules, et quatuor Veneres, tria genera Castorum, totidemque Musarum, pinnatorum Cupidinum trigas, et quadrigas Apollinarium nominum« (Arnob., lib. IV, pag. 136). At Cicero eos omnes, sicut et alios priores singillatim recenset. Apud eum itaque reperies horum omnium et expositionem et probationem. Nos vero alibi de quibusdam aliquid attigimus (Cicer., lib. III de Natur. deor., pag. 245, 247 et 248; tom. I Apparat., pag. 851).

Cotta autem, cujus nomine Cicero ea omnia explicat, inde haud dubitanter concludit iis, quae ex Graecia [Col. 0590A] vetere sunt collecta, plane resistendum, ne perturbentur religiones. At certe Arnobius noster perspicue ostendit quonam religiones modo his plane perturbentur. Nam si plures sint, inquit, ejusdem nominis dii, a se invicem distincti, conturbata haesitabit religio hominum, qui sane ad quem vota precesque dirigant, scire non poterunt. Quid vero, si sacrificium aliquod Minervae, aut Jovi, aut alteri fiat, nonne unusquisque ex iis sibi soli factum existimabit? Nonne cum alio, si sibi fieri contendat, illico rixabitur, atque ambo inter se digladiabuntur?

Non patitur autem Arnobius sibi ab aliquo responderi incompertum esse, an theologi gentiles certa et explorata, aut ficta et falsa pro libidine scripserint. Satis enimvero nobis est, inquit, ostendisse illos de [Col. 0590B] rebus publicis et vulgaribus loqui, quarum unaquaeque se ipsam prodit, et omnibus manifesta est. Si vero hi theologi mentiti sunt, ab ethnicis demonstrandum est, unde certi de diis suis aliquid didicerint. At quomodo hoc demonstrabunt, nisi ex eorumdem theologorum suorum scriptis, ex quibus acceperunt quid de diis divinisque rebus statutum factumve olim fuerit? Denique si libri theologorum, pontificum, vel philosophorum mendaciis fabulisque scateant, rejiciendi prorsus sunt, ac penitus abolendi, omnesque eorum religiones exterminandae.



CAPUT XVIII. Quam perspicue Arnobius ex seriis gravibusque ethnicorum historiis, quarum memoria annuis diebus festis celebrabatur, absurdos illorum de diis errores destruat.
[Col. 0590C]


ARTICULUS PRIMUS. Examinatur prima historia, qua Numa Pompilius a Jove, Fauni et Pici artibus evocato, fulminis procurationem didicisse jactitabatur; et alia Cybeles, Agdestis, et Attidis historia, annuis celebrata festis diebus, ubi de Abderitanorum stupore et insania.

Quam falsa sit superstitiosa gentilium religio, alio Arnobius argumento manifestissime convincit (Arnob., lib. V, pag. 154). Illud autem petit ex gravibus seriisque illorum historiis, quas veras esse ita persuasum habuere; ut eas quotidiano usu probatas, annuis celebrarent festis, variisque simulacris repraesentarent.

Primam itaque Arnobius ex secundo Antiatis, hoc [Col. 0590D] est, illius Annalium libro excerpsit. Ibi vero ille narrabat Numam, ut procurandi fulminis scientia informaretur, Egeriae monitu Faunum et Picum deos agrestes, cum extinguendae sitis causa ad fontem quemdam venissent, dolo et arte inebriatos, ac postea sopitos, a duodecim, quos Numa ipse in insidiis posuerat, juvenibus constrictos fuisse vinculis. Non prius autem illos solvi voluit, quam a Jove, in terras evocato, et variis verborum ambagibus deluso extorsissent, quam rex Numa scire volebat, fulguris procurationem, seu expiationem. Procurare enim fulmen idem est, ac solemni expiare illo ritu et sacrificio, quo illud credebatur arceri et removeri. Unde Seneca: »Procuranda,« inquit, »existimant fulmina, [Col. 0591A] et expiationes non dubitant prodesse aliquando, ad submovenda pericula, aliquando ad levanda, aliquando ad differenda.« (Senec., lib. II Nat. qu., cap. 36, pag. 422.)

Hanc porro historiam non solum Antiates, sed Ovidius quoque et Plutarchus, atque hic quidem brevius, ille vero fusius descripserunt. Livius autem haec de Numa scriptis tradidit: »Quaeque prodigia fulminibus, aliove quo viso missa susciperentur atque curarentur: ad ea elicienda ex mentibus divinis, Jovi Elicio aram in Aventino dicavit.« (Ovid., lib. III fastor., § 3, pag. 529, et seqq.; Plutarch., in Vit. Numae, tom. II, pag. 70; Liv., lib. I, cap. 20.)

Verum Arnobius hanc historiam nulli, sicut etiam fatetur Plutarchus (Plutarch., loc. cit.), esse credibilem [Col. 0591B] variis probat rationum momentis. Cui enim, inquit, umquam persuaderi poterit Faunum et Picum, ad fontem, ut sitim sedarent, venisse, ibique illis vino, pro aqua potato inebriatis, et somno oppressis injecta vincula, nec ab alio, quam a Jove disci potuisse fulminis procurationem? Neque facilius ulli probabitur eumdem Jovem, ut remedia contra fulmen suum suppeditaret, incantamentis evocatum, et in verricula, uti loquitur Arnobius, seu parva verruca, id est, loco edito et aspero, sicut ex Catone docet Gellius, cum homunculis conversatum, atque ambiguis illorum verbis deceptum fuisse (Gell., lib. III Noct. Attic., cap. 8, pag. 224). Omnem denique fidem superat Jovem, sicuti aiebant, crudeli humani capitis sacrificio, de quo nos supra disseruimus (Supr., [Col. 0591C] cap. 4, art. 1), tum voluisse fulmen expiari.

Porro autem notat Arnobius factam incantationem illam mola falsa, thure, sanguine, verbenarum suffitione, et terribilium, id est, magicorum, fremore verborum. At quaedam ex his expressa videbis istis Virgilii versibus:

Effer aquam, et molli cinge haec altaria vitta,
Verbenasque adole pingues, et mascula thura:
Conjugis ut magicis sanos avertere sacris
Experiar sensus; nihil hic, nisi carmina desunt. (Virgil., eclog. 3, vers. 64 et seqq.)
Sed de praestigiis et magicis artibus jam aliquid alibi annotavimus (tom. I Apparat., pag. 1239). Narrat tamen Augustinus Numam hydromantia usum, testemque citat Varronem, a quo ille dicitur nympham Aegeriam duxisse uxorem; quia aquam, unde hydromantiam [Col. 0591D] faceret, egesserat, seu exportaverat (August., lib. VII de Civit., cap. 35, pag. 188). Valerius autem Maximus, Florus, Aurelius Victor, Dionysius Halicarnasseus, aliique tradunt eum simulasse se omnia sacra facere uxoris suae Egeriae nymphae monitis et consiliis (Valer. Max., cap. 2, § 1; Florus, lib. I, cap. 2; Aurel. Vict., de Vir. illust. rom., cap. 2: Dionys. Halicarn., lib. II Antiquit. rom., pag. 122). Sed de his in sequenti dissertatione (Dissert. in Lactant., cap. 30, art. 2).

Caeterum vides quam validis rationum momentis Arnobius ostendat qua insulsitate gentiles annuis festis ea celebrarent; quae nullam prorsus habebant veri speciem. Si autem vera esse putarent, Jovem [Col. 0592A] suum maximum et omnipotentem penitus infamabant. Palam enim fatebantur illum magicis evocatum esse carminibus, iisque coactum cedere, ac docere fulminis procurationem.

Secunda Magnae deorum matris, sive Cybeles et Attidis historia ab Arnobio, ad sempiternum ethnicorum decus deinde retractatur (Arnob., lib. V, pag. 157 et seqq.). Eam autem a prima sua origine ex Timotheo non ignobili theologo, et aliis etiam, ac reconditis antiquitatum libris, et intimis mysteriis erutam, sic ille descripsit: In Phrygiae finibus petra erat inauditae vastitatis, cui ab regionis illius incolis nomen Agdus impositum. Sumpti inde lapides, ex quibus a Deucalione et Pyrrha Themidis jussu jactatis, magna Mater cum caeteris hominibus procreata [Col. 0592B] fuit. Jupiter vero illius postea amore captus, cum sibi promissa impetrare nequivisset, voluptatem fudit in petram, ex qua decimo post mense ortus est puer, Agdestis cognominatus. Invicti autem hic fuit roboris animique adeo ferocis, ut nec homines curaret, nec deos, atque omnia pro libidine et innata ferocitate ageret. Quapropter postquam de frangenda ipsius audacia dii deliberassent, tandem artibus Liberi, qui ei vinum pro aqua propinaverat, virilitate privatus fuit. Tum ex profluente ejus sanguine nascitur malum punicum; cujus pulchritudinem Nana, filia Sangarii regis, admirata, ex eoque in sinum admisso, praegnans, tanquam vitiata in carcerem fame enecanda conjicitur. A deum autem Matre pomis sustentata, parvulum enixa est, quem Sangarius jubet [Col. 0592C] exponi: sed a Phorba lacte nutritus hircino, idcirco Attis appellatus est. Ubi autem adolevit, illum Mater deum et Agdestis nefarie ac deperdite amaverunt. Midas vero, rex Pessinuntius, ut puerum tam infami amore liberaret, filiam suam in matrimonium ei collocandam destinavit. Ne quid porro indicta nuptiarum die illis accideret funesti, jussit urbis portas occludi. Sed Deum Mater, muris civitatis capite sublevatis, urbem ingressa est. Tum omnibus ab Agdesti, ira percito, in furorem et insaniam actis: Mammas, ait Arnobius, sibi demetit Galli filia pellicis, et Attis sub pinu sibi amputat virilia, et moritur. Ex cruore autem virilium, quae Mater deum veste defuncti tecta in terram injecerat, viola nascitur. Sponsa vero Attidis, [Col. 0592D] quam Valerius pontifex Iam vocat, fusis cum Agdesti lacrymis, se ipsam interficit, et sanguis ejus vertitur in violas. Has cum Mater deum suffudisset, inde oritur amygdalus. Dehinc pinum, paulo ante a nobis memoratam, in antrum defert, atque ibi illa et Agdestis lacrymantur, tunsumque pectus sauciant. Postea Agdestis Jovem rogat, ut Attim ad vitam revocet. Sed nihil aliud ab eo impetravit; nisi ut corpus illius non putresceret, comae crescerent semper, ac minimus digitus viveret, perpetuoque motu agitaretur.

Ad eum sane modum haec Cybeles et Attidis historia ab Arnobio describitur. At certe quamvis eam ex reconditis atque intimis antiquitatis monumentis, a se decerptam esse significet, certum nihilominus [Col. 0593A] est ab aliis scriptoribus a nobis alibi citatis (Dissert. in Minuc., cap. 20, art. 2), longe aliter narrari. Ne quis tamen illum secretis veterum commentariis, et Timotheo fidem facilius praebuisse arguat, alius testis antiquissimus proferendus est Pausanias, qui ad ejus narrationem caeteris omnibus propius accessit. Quia vero longius foret hujus verba et graece et latine transcribere, haec quae ab omnibus intelligantur proferemus: »Alius,« inquit, »sermo de Atte est apud ipsos,« Gallo graecos Pessinuntis incolas, »memoriae consecratus. Jovem fabulantur per somnium in terram semen profudisse. Ex eo terrae conceptu genium humana quidem figura, sed ambiguo sexu in lucem prodiisse, Agdestim appellatum; deos monstro exterritos virilem ei partem exsecuisse; ex ea amygdalam [Col. 0593B] enatam, cujus cum maturos fructus appetisset Sangarii amnis filia, eosque in sinum abdidisset, evanuisse illos quidem, verum puellam gravidam factam, puerum enixam: hunc in sylva expositum, a capella educatum, cum adolevisset, eximia fuisse, et multo quam humana excellentiore pulchritudine. Quocirca ejus amore captum Adgestim, cum ad virilem aetatem pervenisset, Pessinuntem eum propinqui sui miserunt. Ibi cum regis filiam uxorem esset ducturus, et jam nuptiale carmen cantaretur, Agdestis interveniens, tantum Atti immisit furorem; ut sibi pudenda praecideret. Hoc item socer ejus fecit. Agdestim facti poenituit. Quare a Jove impetravit, ne qua corporis Attae pars putresceret, aut tabesceret.« Intelligis sane plura ibi Arnobii narrationi de Attide [Col. 0593C] et Agdesti similia, quaedam vero diversa, ac praesertim altum de deorum Matre silentium. Sed quae sibi invicem conveniunt, ea certe probant Arnobium nec temere, nec immerito ethnicis Timothei, et aliorum, quos secutus est, objecisse auctoritatem.

Ex omnibus autem hujus historiae circumstantiis, quas ille singillatim resumit, nec a nobis repeti necesse est, evidentissime demonstrat nihil plane fingi posse non solum cuilibet deo, sed cuicumque honesto moderatoque homini magis contumeliosum, nec quo proinde tota ethnicorum religio magis proteratur, et radicitus convellatur. Quin immo vel id solum, quod de Matris deorum ortu et amore, et obscenis aliorum factis dicitur, invicte probat eam, caeterosque deos, ortum aliquando habuisse, et infames fuisse homines, [Col. 0593D] qui idcirco nec aeternae nec divinae naturae compotes umquam esse potuerunt.

Jure igitur merito exclamavit auctor noster: »O Abdera, Abdera, dares quantas vias mortalibus irridendi, talis si apud te esset fabula ita conflata?« (Arnob., lib. V, pag. 164.) Abdera autem urbs erat Thraciae, Democriti philosophi, et aliorum insignium virorum patria. Sed alii ejus cives erant stupori atque insaniae obnoxii. Unde illud, de quo Erasmus disserit adagium: Abderitica mens (Erasm., Adag., chil. 4, et cent. 6, adag. 28, pag. 877); et hoc Martialis carmen:

Abderitanae pectora plebis habes. (Martial., lib. XX, epigr. 25.)
Sensus itaque Arnobii est Abderitanos, quantumvis [Col. 0594A] stupidos et insanos, numquam sine irrisione passuros aniles hujusmodi fabulas, diis indignissimas, et ineorum ludibrium confictas, apud se venditari ac praedicari. Et vero Tullius haud prorsus absimili modo post explicatam Democriti illius Abderitani in sulsam de deorum natura et imaginibus opinionem, adjecit: »Quae quidem omnia sunt patria Democriti, quam Democrito digniora« (Cicer., lib. I de Nat. deor., pag. 212).

Nec erat sane ullus ethnicis respondendi locus, in tota illa historia nihil prorsus subesse veri. Christianorum enimvero nihil interest utrum haec falsa aut vera dicatur. Nam si vera sint, quae in ea narrantur, dii certe irasci non debent christianis, qui tantas illorum turpitudines nec ullis umquam scriptis prodidere, [Col. 0594B] nec ullibi aliquando divulgarunt. Si vero falsa sint, justam sane deorum iram ethnici concitarunt, qui haec in eorum opprobrium litteris et sempiternae memoriae mandare ausi sunt. At dic tandem, obsecro, qua isti ratione asserere poterant haec aliaque plurima eis similia esse falsa, quae, sicuti Arnobius ait, et nos alibi annotavimus, annuis festis, et sacris, ac solemni, uti Apuleius, Tertullianus et Hieronymus testificantur, ciborum abstinentia celebrabant? Sed haec Augustinus fusius insectatur, cujus verba, quae quidem longe plura sunt, quam hic referri debeant, in ejus libris te legisse non poenitebit. (Arnob., lib. I, pag. 54; tom. I Apparat., pag. 759; Dissert. in Minuc., cap. 20, act. 2; Apul., lib II Metam., pag. 206 et 209; Tertull., lib. de Jejun., cap. 2; Hieronym., epist. [Col. 0594C] 7, ad Laetam, et lib. II adv. Jovin., pag. 91; August., lib. VII de Civit., cap. 26, pag. 172.)



ARTICULUS II. Expenduntur vulgatae aliae historiae de Fauna Fatua, seu Bona dea, myrteis virgis caesa, et de turpissimo Tullii regis ortu.

Fatetur Arnobius et materiae, a se de vera ac falsa religione tractandae, rationem, et susceptum christianae religionis vindicandae munus postulare; ut alias similes historias sacris ethnicorum mysteriis, ac festis diebus repraesentatas, prosequeretur (Arnob., lib. V, pag. 168). Verum ne turpissima earum expositione ipse aliique contaminarentur, plures judicavit prudenti silentio esse praetereundas. Rhetorica igitur [Col. 0594D] figura se praemittere simulat, quod breviter, satis tamen ad propositum suum enarrat, Faunam Fatuam, seu Bonam deam myrteis virgis, teste Sexto Clodio, propterea caesam fuisse, quia marito suo nesciente, plenam vini seriam bibisset. Cujus quidem in facti memoriam amphora vini in illius mysteriis obtecta constituitur, nec ulli fas est iis inferre verbenas.

Macrobius autem haec paulo enodatius, non aliquo tamen sine discrimine, huncque in modum retulit (Macrob., libr. I Saturnal., cap. 12). Fauna, inquit, et Fatua a quibusdam, ac potissimum Cornelio Labeone, et in Pontificum libris eadem dicitur atque Maia, Bona dea, Ops, Terra, et Magna mater, cui [Col. 0595A] mense Maio, ipsis hujusce mensis Calendis, res divina agitur. Ab aliis tamen eadem ac Fauni filia censetur, quae cum patris sui, a quo perdite amabatur, voluntati obstitisset, virga myrtea ab illo verberata est. Tum ille addit: »Horum omnium hoc proferunt indicii, quod virgam myrteam in templo haberi nefas sit; quod super caput ejus extendatur vitis, qua maxime eam pater ejus decipere tentavit; quod vinum in templum ejus non suo nomine soleat inferri, sed vas in quo vinum inditum sit, mellarium nominetur, et vinum lac nuncupetur, serpentesque in templo ejus nec terrentes, nec timentes indifferenter appareant.«

Plutarchus autem quaerenti cur matronae domesticum muliebris deae, quam Bonam appellavere, sacellum [Col. 0595B] ornantes, myrtum non inserant, respondet apertam non esse illius ritus rationem; fabulae nihilominus si qua fides habenda sit, eum morem inde ortum, quod Faulii (forte Fauni) cujusdam aruspicis uxorem, clam poto vino, virgis myrteis a marito caesam fuisse existiment (Plutarch., Quaest. Roman., tom. II, pag. 268).

Clodius vero apud Lactantium refert Faunam Fatuam, Fauni uxorem, propterea quod ollam vini contra morem decusque regium clam ebibisset, fuissetque inebriata, virgis myrteis usque ad mortem a viro verberatam: sed cum illum postea facti poenituisset, nec posset uxoris ferre desiderium, divinos honores illi detulisse, et idcirco in ejus sacris obvolutam offerri vini amphoram. Plura de illa L. Giraldus [Col. 0595C] et Vossius, quos adire poteris, sicuti alios a nobis paulo ante citatos (Lactant., lib. I de fals. Relig., cap. 22, pag. 127; Girald., Hist. deor., syntagm. 4, pag. 137 et seq.: Voss., lib. I de Orig. et Progr. idolol., cap. 12; sup., cap. 11, art. 5).

Porro autem ex hac variorum Scriptorum narratione quivis illud intelligere poterit, quod Arnobius ethnicos irridendo prius dixerat: »Fauna Fatua, Fauni uxor, Bona dea quae dicitur, sed in vini melior et laudabilior potu.« (Arn., l. I, pag. 20.) Quis ergo, his auditis, cum ipso non rideat, aut potius non deploret insanam ethnicorum temeritatem, qui tali feminae, aliisque similibus divinitatem tribuere non dubitaverunt? Sed id alio adhuc exemplo perspicue demonstrat.

[Col. 0595D] Ad turpissimum siquidem Servii Tullii Romanorum regis ortum delabitur (Arn., l. V, pag. 169); et quamvis illum se omittere velle significet, paucis tamen verbis ea describit, quae ad demonstrandam hujus historiae infamiam abunde sufficiunt. At Dionysius Halicarnasseus rem totam retulit, prout apud multos romanae historiae scriptores memoriae tradita fuerat (Dion. Halic., init. l. IV Antiq. Roman., p. 207). Ovidius porro illud his, quibus utraque Arnobii, et Dionysii narratio confirmatur, versibus cecinit:

Namque pater Tulli Vulcanus, Ocresia mater,
   Praesignis facie Corniculana fuit.
Hanc secum Tanaquil, sacris de more paratis,
   Jussit in ornatum fundere vina focum.
Hic inter cineres obsceni forma virilis
   [Col. 0596A] Aut fuit, aut visa est, sed fuit illa magis.
Jussa foco captiva fovet, conceptus ab illa
   Servius, a coelo semina gentis habet.
Signa dedit genitor tum, cum caput igne corusco
   Contigit, inque coma flammeus arsit apex. (Ovid., lib. VI Fastor., § 13.)
Quinam autem, nisi impii prorsus ac scelerati homines, hosce deos, vel potius deorum monstra, colere potuerunt? Sed haec eorum impietas non minus manifeste patebat ex solemnibus festis et mysteriis, quae in illorum honorem, et factorum memoriam quotannis agere consueverant, quae jam excutienda sunt.



CAPUT XIX. Quomodo ethnicorum mysteria et festa in deorum honorem, et rerum ab iis gestarum memoriam instituta ac celebrata falsam demonstrarent illorum divinitatem.
[Col. 0596B]


ARTICULUS PRIMUS. Quam evidenter Bacchanalia, seu Omophagia. Veneris Cypriae initia, Sabazia, Thesmophoria, Eleusinia, et Alimontia demonstrent falsos esse gentilium deos.

Non infimum inter turpissima gentilium mysteria et festa locum obtinebant immania, ut ait Arnobius, Bacchanalia, quae graeco nomine Omophagia nuncupabantur. Quanta autem, ac quam execranda turpitudine agerentur, ex his quilibet agnoscere poterit, quae de illis in priore Apparatus nostri tomo disputavimus. Inde etiam facile intelliget haec, quae Auctor noster enarrat, ex Clementis Alexandrini decerpta [Col. 0596C] esse libris (Arn., l. V, pag. 169; tom. I Apparat. l. III, dissert. I, cap. 9, art. I, pag. 756; Clemens Alex., Admonit. ad gent., pag. 11).

Ex eodem proculdubio fonte illa quoque hausit, quae de aliis Bacchanalibus, ubi Liber, seu Bacchus, a Titanibus, uti ipse alibi dixerat, ac Diodorus Siculus et Macrobius memorant, membratim sectus celebrabatur (Arn., l. V, pag. 169, et l. I, pag. 23 et seqq.; Diodor. Sicul., l. III Biblioth., pag. 137; Macrob., l. I in Somn. Scip., cap. 12). De his autem Bacchanalibus et Omophagiis si plura, quam a nobis dicta sunt (tom. I Apparat., loc. cit.), legere aliquis desiderabit, is adeat Titum Livium, Augustinum, Castellanum, ac Johannem Nicolai, et Meursium, qui de illis libros ediderunt (Liv., l. XXXIX, § 11 et seqq.; [Col. 0596D] August., l. VII de Civit., cap. 21, pag. 177; Castell., ad verb. ).

Quae dehinc Auctor noster retulit de abstrusis Cypriae Veneris initiis et sacris, eorumque conditore Cinyra, haec quoque ex eodem Clementis Alexandrini libro desumpta sunt. Julius autem Firmicus de his sic loquitur: »Audio Cyniram Cyprium templum amicae meretrici donasse, ei erat Venus nomen. Initiasse etiam Cypriae Veneri plurimos, et variis consecrationibus deputasse. Statuisse etiam, ut quicumque initiari vellet, secreto sibi Veneris tradito, assem in manu mercedis nomine deae daret, quod secretum quale sit, omnes intelligere debemus; quia hoc ipsum propter turpitudinem explicare non possumus. Bene [Col. 0597A] amator Cyniras meretriciis legibus servit, consecratae Veneri a sacerdotibus suis stipem dari jussit, ut scorto.« (Jul. Fir., de Error. prof. relig., pag. 15.) Theodoretus vero de Cynira haec litteris consignavit: , . , . (Theodoret., tom IV, serm. 3, de Angel. et daemon., pag 511.) »At Venerem nullius beneficii auctorem, sed intemperantiae magistram (prostituti siquidem corporis meretricem fuisse aiunt, ac Cynirae amasiam) deam tamen appellantes. De Cynira porro, ac Venere Vossium consule, si velis. (Voss., l. VI de Orig. et Progr. Idol., cap. 17, pag. 71.) Nos vero de illis alibi disseruimus (tom. I Apparat., [Col. 0597B] pag. 729 et 1176; Arnob., lib. V, pag 169). At quis non videat his turpissimis crudelissimisque mysteriis, et festis radicitus evelli eorum divinitatem, quorum in honorem, immo ignominiam sempiternam, agebantur.

Breviter deinde auctor noster attigit sacra Corybantia, quibus fratris a fratre trucidati mors repraesentari solebat. Sed de his in primo Apparatus nostri tomo disputavimus, ac si quis ea legere velit, confestim comperiet Arnobium hic rursus in Clementis Alexandrini insistere vestigiis (tom. I Apparat., pag. 635 et 758; Clemens Alex., Admonit. ad gent., pag. 12).

Tum deinde foedissima illa, quibus Phryges initiabantur, mysteria fusius quidem, sed propter interpositum [Col. 0597C] Jovis nomen, invitus explicat (Arn., l. V. pag. 170 et seqq.). Ethnicos igitur ut Jovem aliosque deos suos obscenissimorum scelerum ignominia infamare puderet, breviter exponit quomodo in hisce mysteriis repraesentabant effraenatam ejusdem Jovis libidinem, qui variis artibus primum Cererem, ac deinde Proserpinam, ex ipsius cum illa adulterio progenitam constupravit. Quae autem ibi narrat, haec si cum jam citato Clementis Alexandrini libro conferre volueris, inde delibata esse facile perspicies (Clemens Alexandr., Admonit. ad gent., pag. 10 et seqq.). De his porro mysteriis in superiori Apparatus nostri tomo disseruimus (tom. I Apparat., pag. 759 et seq.), pluresque ibi citavimus scriptores, qui ea enucleare conati sunt.

[Col. 0597D] Non sine aliqua tamen observatione praetermittendum est his mysteriis datum a Clemente Alexandrino nomen, et ab auctore nostro dici: »Quibus Sabadiis nomen est« (Arn., l. V, pag. 171). A pluribus autem annotatum fuit Bacchum vocari Sabasium, ac mysteria ejus Sabasia. Apud Ciceronem quippe scriptum legimus: »Tertium Dionysium, seu Bacchum, Caprio patre natum, eumque regem Asiae praefuisse dicunt, cujus Sabasia sunt instituta.« (Cicer., l. II de Natur, deor., pag. 248, l. 23.) Scribit etiam Diodorus Siculus (Diodor., l. III, pag. 148) alterum proferri Dionysium, sive Bacchum, Jove et Proserpina ortum, , quem nonnulli Sabasium appellant, ac cujus ortum, [Col. 0598A] sacrificia, et cultum nocturno tantum tempore ac secreto, propter eorum turpitudinem introducebant. Unde rursus Cicero: »Novos deos,« inquit, »et in his colendis nocturnas pervigilationes sic Aristophanes, facetissimus poeta veteris comoediae, vexat, ut apud eum Sabasius, et quidam alii dii peregrini judicati, e civitate ejiciantur.« (Cicer., lib. II de Legib., pag. 337, lin. 44.) Denique ut Strabonem aliosque missos faciamus, Suidas aperte declarat Sebasium, , eumdem esse ac Dionysium, seu Bacchum (Strab., lib. XX Geogr., pag. 470 et seqq.; Suid., ad verb. ).

Neque dixeris in Arnobii nostri textu haberi Sabadiis, aut, ut quidam putant, Sebadiis. Nam apud Apuleium legimus: Sanctus Sabadius, haud dubie [Col. 0598B] Bacchus. Apud Macrobium vero: »In Thracia eumdem haberi Solem atque Liberum accipimus; quem Sebadium nuncupantes magnifica religione celebrant« (Apul., lib. VIII Metam., p. 140; Macrob., lib III Saturnal., cap. 18, pag. 264). Vides itaque Bacchum ab iis et Sebadium, et Sabadium, mysteriaque ejus Sabadia cognominari. Cur ergo, inquies, ipsa quoque mysteria, quibus Jupiter imprimis colebatur Sabasia appellantur? Numquid idcirco quia Jovi etiam Sabasio cognomen fuit. Nam Grutherus varias exhibet inscriptiones, JOVI SABASIO. At nonnulli, quemadmodum Vossius, existimant Jovem eumdem esse ac Bacchum seu Liberum (Voss., lib. II de Orig. et Progr. idolol., cap. 14, pag. 241). Quid ergo mirum si turpissima illa mysteria, quibus duplex Jovis adulterium [Col. 0598C] celebrabatur, Sabasia vocarentur? Huc illud accedit, quod in his mysteriis, uti Clemens Alexandrinus annotavit, Corybantum et Bacchi mentio fiebat (Clemens Alexandr., Admonit. ad gent., pag. 11).

Quae vero de aliis mysteriis, quae Graeci Thesmophoria nuncupabant, Arnobius postea narrat, haec ille rursus ex Clemente Alexandrino deprompta, suis verbis reddidit (Arnob., lib. V, pag. 173; Clemens Alexandr., loc. cit.). Pauca tamen illis adjecit, quibus exagitandam esse putavit horumce mysteriorum turpitudinem, et ethnicorum ea celebrantium coecitatem atque impudentiam. Nos vero in primo Apparatus nostri tomo de illis disputavimus (Tom. I Apparat., lib. III, dissert. I, cap. 9, art. 2, pag. 759 et seqq.). Sufficiat itaque animadvertisse ibi citari quaedam carmina [Col. 0598D] graeci poetae, quem Clemens Alexandrinus Orpheum, et Auctor noster Calliopes filium appellat, haud dubie quia Orpheus, ut canit Virgilius, Calliope musa natus ferebatur (Virgil., Eclog. 4, in fin.). Ea autem ab illo graece exhibentur, et ab Arnobio latine tantum: utrum autem eo ipso interprete, quis definire audebit? At certum est in regio codice manuscripto mendose scriptum sanguinibus, melius vero in editis inguinibus, sed minus honeste, quam in graecis carminibus: .

Rursus vero Arnobius ex eodem Clemente ea mutuatus est quae de Eleusiniis mysteriis subjunxit (Arnob., lib. V, pag. 175; Clemens Alexandr., Admonit. ad gent., pag. 13). At si quis a nobis inquirat cur [Col. 0599A] ibi uterque Erechthidarum fecerit mentionem; huic post Diodorum Siculum respondebimus advectam Atheniensibus sterilitatis tempore ingentem frumenti copiam ab Erechtheo Aegyptio, quem tantum propter beneficium regem creaverunt (Diodor. Sicul., lib. I Biblioth., pag. 17). Summa autem rerum potitus, Eleusinia, sive Cereris mysteria, ritibus ex Aegypto traductis, instituit. Quapropter Athenienses Erechthidae, seu Erechthidarum populi, ab Clemente Alexandrino, Arnobio et aliis vocantur. De illis autem Eleusiniis mysteriis a nobis in superiore Apparatus nostri tomo actum est (tom I Apparat., lib. cit., pag. 760).

Execranda tandem, nec satis unquam detestanda Alimontia mysteria Arnobius, Clementis Alexandrini [Col. 0599B] sequester adhuc et interpres, pro merito insectatur (Arnob., lib. V, pag. 176 et seq.; Clemens Alexandr., Admonit. ad gent., pag. 21 et 22). Nos vero de hisce sacris foedissimis et aeterna oblivione, nisi ad confutandos gentiles, eosque a superstitioso deorum cultu ad veram religionem adducendos, damnandis, nos alibi disputavimus (Eod. tom. I Apparat., pag. 774, et seqq.).

Porro autem quis sanae mentis homo illam tot tamque horrendorum mysteriorum enarrationem audire potest, quin statim cum Auctore nostro concludat summam esse ethnicorum iniquitatem ac dementiam, qui ad deos tantis adeoque nefandis sceleribus infames colendos, atque ad tam obscena ac detestabilia mysteria peragenda omni suppliciorum genere christianos [Col. 0599C] compellere conabantur? Quid enim magis iniquum, quam eos idcirco condemnare, tamquam atheismi convictos? Nonne ipsi gentiles potiori jure athei dicendi erant, qui, rejecto veri Dei cultu, publicis in festis et mysteriis fictitios colebant deos, qui execranda sua ob flagitia nec hominum digni erant nomine?



ARTICULUS II. Quomodo ethnicorum responsio, qua mysteria illa ac turpissimas deorum suorum historias allegorice explicandas esse contendebant, ab Arnobio funditus evertatur.

Non magna sine animi commotione persentiebant ethnici, quam evidenter deorum suorum festa, mysteria, atque etiam historiae, quas in superiori capite [Col. 0599D] recensuimus, falsam eorum divinitatem demonstrarent (Arnob., lib. V, pag. 179). Quamobrem argumenta ex iis ducta, quoquo tandem modo infirmare connitebantur. Itaque respondebant ea quae sibi objiciebantur, nec negare aut dissimulare poterant, turpia deorum suorum scelera in mysteriis repraesentata, neutiquam debuisse ad litteram, sed allegorico altiorique sensu intelligi. Peritiores etenim docebant in iis omnibus, quantumlibet turpia obscenaque viderentur, contiueri physicas, mysticas, mirabiles ac paucis cognitas rationes. Nam Jovis, inquiebant, cum Cerere, aut filia sua concubitus, raptus Proserpinae, et alia quaelibet his similia nihil significabant aliud, nisi pluviam, tellurem, imbrem, semina, aliasque res [Col. 0600A] naturales, quas illorum auctores, atque ex iis postmodum Natalis Comes et Vossius enucleare conati sunt. Et certe ex Cicerone discimus hanc ipsam fuisse Chrysippi aliorumque philosophorum, qui physici vocabantur, opinionem ac responsum. In secundo etenim illius de Natura deorum libro Balbus, Stoicorum nomine, latentem in historiis illis, et mysteriis physicum allegoricumque sensum eruere et explanare nititur. Postquam vero planum ibi fecit, quid Saturni a Jove vincti, et aliorum ejusdem generis factorum nominibus physice et allegorice significetur, hunc in modum concludit: »Videtisne igitur ut a physicis rebus, bene atque utiliter inventis, tracta ratio sit ad commentitios et fictos deos? Quae res genuit falsas opiniones, erroresque turbulentos, et superstitiones [Col. 0600B] pene aniles.« (Cicer., lib. I de Natur. deor., pag. 223 et seq.; et lib. I pag. 201.) Contendit itaque res physicas et naturales, summa poetarum aliorumque licentia, ad deos falsos et commentitios translatas fuisse, atque in eos praepostere transformatas. Contra tamen Eusebius (Euseb., lib. II Praepar. evang., cap. 6, pag. 74), Diodori Siculi et Clementis Alexandrini auctoritate fretus, contendit prius ab antiquissimis gentilibus disseminatas fuisse turpissimas illas de diis suis opiniones, vel potius opinionum monstra ac portenta. Posthaec vero cum recentiores tantarum, inquit, obscoenitatum, in his tam turpiter expressarum puderet, nec ea tamen possent omnino aut rejicere, aut inficiari, ad physicum allegoricumque sensum confugere coacti sunt.

[Col. 0600C] Verum, utcumque res se habuerit, constat sane haec ethnicorum responsa, vanasque explicationes ab Arnobio nostro aliisque Ecclesiae Patribus stirpitus extrahi. Quo enim pacto, ait auctor noster, hae interpretationes prohibere possunt (Arnob., lib. V, pag. 180 et seqq.) quin ea, quae de diis scripta legimus, prout verba sonant, sint flagitiosa ac omnino impia? Quis vero ea allegorico tantum sensu explicanda esse probare poterit? Si hic enimvero sensus, sicuti aiebant, occultus est, quis illum gentilibus patefecit? Nonne etiam plures afferri possunt unius et ejusdem historiae, verbi gratia, de Jove et Cerere explicationes? Quis ergo unam potius, quam aliam, veram genuinamque esse certo nobis probabit?

Age vero; numquid omnes ejusdem historiae partes [Col. 0600D] sensu allegorico intelligendae sunt? (Ibid., p. 189 et seqq.) Sed quis nobis umquam edisseruit aut edisserere potuit quid Brimo, quid Baubo, quid Hennae nemus et flores, quid Aetnae ignis et faces, quid Attica regio, quid pagus Eleusinius, et alia ejuscemodi propemodum infinita allegorice significent?

At illud inprimis attentione dignum, quod in illorum memoriam festa et mysteria, annuis ac statis quibusdam diebus, ab omnibus ethnicis peragebantur (Ibid., pag. 184 et seq.). Quemadmodum ergo certa et constans, ac insigni facto aliquo fundata esse debebat horumce festorum dierum origo: ita quae solebant in eis exhiberi, aliquid reapse antea actum repraesentabant. Necesse igitur fuit ut quaedam saltem [Col. 0601A] historiarum illarum partes naturalem et minime allegoricum sensum habuerint. At si quaedam partes naturali et aliae allegorico sensu sunt accipiendae, quis eas recte discernet? Nulla enimvero nota, nullumque signum est quo una ab alia secernatur.

Sed ethnicos adhuc acrius urget Arnobius. Gratis enim et liberaliter illis concedit has historias, et quae in mysteriis fiebant, neutiquam litterali, sed allegorico tantum sensu posse explicari. At non inde profecto, arguit ille, minor in deos redundat infamia. Quo enim graviori convicio verberari poterant, quam illos idcirco nominibus appellare flagitia et scelera apertissime significantibus, quia plures garriebant iis res naturales mystico sensu indicari?

Quid iisdem diis magis contumeliosum quam turpissima [Col. 0601B] illorum facta palam et ubique et praedicando, et repraesentando, res velle significari graves nec inhonestas? Eo quippe absurdo penitus loquendi modo turpitudo prius animum, quam sensus illius allegoricus, et religionis auctoritas perstringit. Quis etiam inficias ire audeat longe satius fuisse rem quamlibet naturali suo, quam ullius obsceni aut crudelis deorum facinoris nomine vocari? Tum enim ea et cognitu facilis, et illaesa servata fuisset coelestium numinum dignitas.

Non itaque audiendi amplius gentiles, qui adhuc objectabant deos nolle sua sciri mysteria, atque ea idcirco, et illorum historias allegoricis tectas esse ambagibus (Ibid., pag. 187). Quis enimvero nosse potuit ita diis fuisse placitum? Certo autem nobis [Col. 0601C] compertum est deos numquam voluisse turpia de se dici et praedicari. Quid enim sol, verbi causa, tellus, aliaeque res naturales, si quaedam sint numina, meruerunt ut ab ethnicis, Attidis, id est, hominis castrati et semiviri, aliorumque sceleratorum hominum nominibus nuncuparentur? Denique non solum dii ipsi colendi, sed illorum etiam nomina veneratione et honore digna sunt, neque illa aliis proculdubio terrenis et abjectis, multoque minus turpibus ac foedis rebus imponenda. Quis ergo his rationibus rite perpensis, non videt quam recte Arnobius probaverit ab iis, qui deorum suorum historias et mysteria allegorico mysticoque sensu explicabant, non magis religionibus suis fuisse consultum, quam ab aliis, qui eas litterali obvioque sensu intelligendas esse opinabantur? [Col. 0601D] Parem enimvero utrique diis suis faciunt injuriam, omnemque imprudentes eis adimunt divinitatem.



ARTICULUS III. Quomodo eadem gentilium responsio ab aliis scriptoribus penitus infirmetur et destruatur.

Exposuimus quam brevius clariusque fieri a nobis potuit, omnia Arnobii contra datas ab gentilibus allegoricas et mysticas deorum mysteriorumque suorum interpretationes, argumenta; ut omnes facilius intelligant illas tanto planius ab eo confutari, quanto saepius ethnici ad eas tanquam ad maximum religionis suae propugnaculum confugiebant. Non solus tamen Arnobius, sed alii etiam scriptores cum christiani, [Col. 0602A] tum ethnici, illos ex hac levissima defensione dejecerunt.

Cicero siquidem in tertio de Natura deorum libro Balbum, his explicationibus opiniones stoicorum propugnantem, Cottae Academici nomine, sic refellit: »Jam vero quid vos,« inquit, »illa delectat explicatio fabularum, et enodatio nominum . . . . . Magnam molestiam suscepit, et minime necessariam primus Zeno, post Cleanthes, deinde Chrysippus, commentitiarum fabularum reddere rationem; vocabulorum, cur quidque ita explicatum sit, causas explicare. Quod cum facitis, illud profecto confitemini longe aliter se rem habere atque hominum opinio sit; eos enim, qui dii appellantur, rerum naturas esse, non figuras deorum. Qui tantus error fuit; ut perniciosis [Col. 0602B] etiam rebus non modo nomen deorum tribueretur, sed etiam sacra constituerentur. Febris enim fanum in palatio . . . . . Omnis igitur talis a philosophia pellatur error; ut cum de diis disputamus, dicamus digna diis immortalibus: de quibus habeo quid sentiam, non habeo autem quod tibi assentiar« (Cicer., lib. II de Natur. deor., pag. 248 et seq.). Audisne quam recte Tullius has stoicorum interpretationes, tamquam absurdum penitus errorem, a philosophia repellendum, explodat? Nec minore facilitate animadvertisti quanta evidentia demonstret iis nihil, uti etiam Arnobius contendit, Deo immortali dignum proferri.

Eusebius vero, et post eum Theodoretus, transcriptis [Col. 0602C] Platonis ex ipsius Timaeo verbis ostendunt illum diserte et explicate docuisse vulgares illas de diis fabulas, sive historias, omnesque allegoricos earum sensus, quos Ethnici ad philosophiam accommodatos esse rebantur, excludendos esse prorsus et coercendos (Euseb., lib. II Praepar. evang., cap. 7, pag. 76 et seq.; Theodor., serm. 3, de Angel. et daemon., tom. IV, pag. 512 et seq.). Ad haec vero idem Eusebius, Dionysii Halicarnassei verbis, ex secundo illius Antiquitatum romanarum libro desumptis, probat a priscis Romanis statutum fuisse, ut universa illa Graecorum physiologia, tanquam plane inutilis, nec sibi cohaerens, ab universis theologiae finibus ejiceretur exterminareturque.

Non mirum itaque, si antiquissimi Ecclesiae patres [Col. 0602D] tanto animi ardore eosdem allegoricos sensus insectati sunt. Nam ut Recognitionum Clementis nomine inscriptarum et Clementinarum auctorem qui eas similibus atque Arnobius noster rationibus impugnat, missum faciamus, Athenagoras evidenter demonstrat ethnicos, ac nominatim stoicos hisce allegoriis ne hilum quidem ad religionis suae defensionem proficere. Certum quippe esse debet iis divinitatem rebus dumtaxat creatis et corporeis attribui. Veri autem Dei una tantum esse potest ingenita, incorporea et aeterna substantia. At hinc plane conficitur Saturnum, Jovem, et alios ejuscemodi numquam fuisse deos (Clem., lib. X Recogn., cap. 35 et seq., pag. 517; Clement., hom. 4, cap. 24 et seq., pag. 607, et hom. 6, [Col. 0603A] cap. 17 et seq., pag. 625 et seq.; Athenag., Leg. pro christian., pag. 22 et seq.).

Eodem quoque modo Tatianus, quemadmodum alibi annotavimus, corripit gentiles, ac praesertim Metrodorum Lampsacenum, qui omnes deos, eorumque historias, ad allegoricum sensum trahere moliti sunt (Tom. I Apparat., pag. 522 et 550; Tatian. Orat. contr. Graec., pag. 160).

At Eusebius aliis adhuc rationibus hanc novam, uti loquitur, et insolentem ethnicorum contumaciam reprimit (Euseb., lib. II Praepar. Evang., cap. 6, pag. 74). Post inventas enimvero illas allegoricas physicasque interpretationes, iidem ethnici patrios colendorum deorum ritus non mutavere. Quin immo pecudes, homines, ipsasque humani corporis partes, [Col. 0603B] quas nominare pudet, iisdem divinis honoribus, hymnis, sacrificiis, aliisque religiosis ritibus sunt prosecuti. A Julio autem Firmico eadem propemodum rationum momenta contra ethnicos adhibentur (Jul. Firm., de Error. prof. relig., pag. 4).

Quamobrem Augustinus scite docet eum qui scelestis turpibusque rebus, res alias naturales colit, bis peccare (Augustin., lib. VII de Civitat., cap. 27, pag. 183): tum quia verum Deum non colit, tum quia illum eo modo non colit, quo colendus est. Alibi vero illas allegoricas et physicas turpium deorum explicationes a doctioribus allatas explodit, quia parum interest utrum »hoc,« inquit, »in veracibus libris homines instruat religiosos, illud in fallacibus ludis daemones delectet impuros, quos tamen illi religiosi [Col. 0603C] tanquam deos colunt; et cum de illis haec negant, ab omni eos crimine purgare non possunt; quoniam ludos iis ritibus exhibent, ubi turpiter aguntur, quae velut sapienter negantur; et his falsis ac turpibus dii placantur, ubi etsi fabula cantat crimen numinum falsum, delectari tamen falso crimine, crimen est verum« (Idem., ibid., libr. XXVIII, cap. 12, pag. 497).

Nobis porro ethnici objicere non poterant sacrarum quoque nostrarum Scripturarum abstrusos, latentes, et allegoricos esse sensus. Nam hi plane penitusque ab illorum expositionibus discrepant, quemadmodum Gregorius Nazianzenus, hisce verbis disertissime explicat: »Apud nos quoque,« inquit, »abditi quidem et abstrusi sermones sunt; nec enim inficias ivero. Verum quaenam duplicis eorum sensus [Col. 0603D] est ratio, et quae vis, quae facultas? Nec externa species indecora et inhonesta est; et quod occultatur admirandum est, iisque qui in penetralia ipsa incuduntur, mire splendidum, ac pulcherrimi cujusdam corporis instar, haud aspernanda veste contegitur. Rerum enim divinarum, mea quidem sententia, ne indicationes quidem ipsas externasque species inhonestas esse convenit, rebusque significatis indignas, ac denique tales, ut homines quoque ipsi eas de se praedicari permoleste laturi sint, veram aut maximam omnino pulchritudinem habere, aut certe a summa turpitudine abesse, ut partim eruditiores oblectent, partim vulgi animos minime labefactent. Apud vos contra, nec quod intelligendum proponitur, fidem [Col. 0604A] meretur, et quod externe oculis objicitur, funestum et exitiosum est.« (Greg. Naz., orat. 39, seu 1 in Julian., pag. 250.) Prius vero Origenes ubi contra Celsum disputat, scite quidem ostendit christianorum gentiliumque allegorias eo inter se differre, quod hae Dei offendant majestatem (Origen., lib. IV contr. Cels., pag. 196): illae vero omnibus sive indoctis, sive doctis, ac quibuscumque, qui cupiunt veros sacrae Scripturae sensus scrutari, optime conveniant, atque ut ex Augustino audivimus, non impediant quominus verus Deus, eo, quem decet, ritu modoque colatur.



CAPUT XX. Quam frustra ethnici ex quibusdam miraculis, aut de re aliqua futura responsis, probare conabantur deos suos revera existere.
[Col. 0604B]


ARTICULUS PRIMUS. Quanta perspicuitate Arnobius diluat ethnicorum argumentum ex miraculis petitum, sive cum pestis sedata est, sive cum ludi, monente Jove, instaurati, sive cum Aesculapii simulacrum in insulam Tiberinam transportatum fuit.

Unicum ethnicis contra tot christianorum argumenta, quorum vel uno solo omnis deorum cultus, et tota illorum religio funditus evertebatur, supererat praesidium, quod Arnobius penitus diruit ac demolitur. Objiciebant enim multa a diis patrata miracula, et reddita de futuris rebus responsa, quibus eos revera existere et hominum satisfactione atque sacrificiis placari, nec semel nec obscure demonstratum arbitrabantur.

[Col. 0604C] Primum itaque narrabant editum fuisse miraculum, cum propter ludos circenses, qui in Jovis honorem instituti erant, non rite factos, pestis urbem depopulabatur (Arnob., lib. VII, pag. 242 et seq.). His enim ludis eo quem alibis exposuimus, Jovis monitu instauratis, lues confestim cessavit (Dissert. in Minuc. Octav., cap. 17, art. 3).

Aliud miraculum factum fuisse gentiles jactitabant, quando ob simulacrum Aesculapii Epidauro, quae Peloponnesi civitas est, in Tiberinam insulam transportatum, pestis adhuc sedata fuit (Arnob., lib. VII, pag. 248 et seqq.). Res autem tota Ovidii decantata carminibus hunc, si quae ei fides, se habuit in modum (Ovid., lib. XV Metam., pag. 580 et seqq.): Cum dirissima pestis Romam vicinasque regiones devastaret, [Col. 0604D] Romani post adhibita incassum humana medicamenta, Delphicum oraculum ab eo accipiunt Aesculapium Epidauro Romam arcessendum. Parent oraculo Romani, legatosque Epidaurum mittunt. Eorum precibus annuunt Epidaurii quidam, renuunt alii. Sed Romani ab Aesculapio admoniti, illum in serpentis formam mutatum, in Tiberinam insulam detulerunt. Quo facto pestilentia depulsa est. Et ita quidem Ovidius, ejusque narratio potest Valerii Maximi, Livii, Plutarchi, Aurelii Victoris, Lactantii et Augustini auctoritate confirmari, tametsi aut brevius, aut paulo aliter quasdam illius circumstantias retulerint (Val. Max., lib. I, cap. 8, § 2; Liv., in fin. lib. X, et lib. XXIX, cap. 11; Plutarch., [Col. 0605A] Quaest. roman., tom. II, pag. 286; Aurel. Vict., de Vir. illust., cap. 22; Lactant., lib. II, cap. 7, pag. 175; August., lib. III de Civit., pag. 12 et 17, et lib. X, cap. 16).

Ethnici itaque praecipuum, atque ut ipsis videbatur, palmarium pro sua, et contra religionem christianam argumentum ex illis aliisque ejusdem generis narrationibus petere solebant. Nec diffitetur quidem Arnobius hac in re articulum, sicuti loquitur, sive cardinem totius hujus causae ac quaestionis verti (Arnob., lib. VII, pag. 243). Eo enim illud argumentum validius videtur, quod haec in ethnicorum annalibus scripta prae se ferebant aliquam veritatis ac miraculi speciem. Verum si penitus, inquit, introspiciantur, tum deprehendes nihil habere quod diis, [Col. 0605B] eorumque divino numini, ac summae majestati conveniat.

Ad instauratos enimvero ludos quod spectat, nonne dictu, inquit, absurdum est Jovem illum Optimum, Maximum, rerum omnium, uti venditabant, creatorem, magna cum animi oblectatione e coelo spectatum venisse cantherios seu equos castratos, de velocitate certantes, replicantes gyros septem, id est, septies circi metam circumeuntes, tumque homines cum curribus everti, aut fratris inde retrahi cruribus? (Ibid., pag. 245 et seq.) Quis prudens homo haec tamquam pueriles ludicrasque ludificationes non aspernabitur?

Quid autem Jove magis indignum quam ira ideo excandescere; quia servus in circo flagris caesus, ac [Col. 0605C] mortis supplicio affectus fuit? Si enim poenas ille merito dedit, non debuit Jupiter ira incendi. Si vero innocens occisus est, reus fuit ludimagister, qui illum cum posset, a morte non eripuit, et Jovem pronuntiavit hujus nece offensum. Qui autem fieri potuit, ut ea servi morte Jupiter laederetur, qui dicitur plurimos plane innocentes in his ludis occisos laeto animo conspexisse? Fatetur quidem Arnobius, si in religionis contemptum id ante ludos actum fuerit, condonandum Jovi, qui sacrilegio se sperni patienter ferre nequibat. Sin autem errore et casu factum est, debebat utique optimus Jupiter humanae fragilitati et imprudentiae dare veniam. Quamvis porro illud, quoquomodo factum, non debuerit inultum relinqui; unius tamen propter delictum non debuere omnis [Col. 0605D] civitatis populus, omnes feminae, pueri, infantes, aliique innumeri insontes crudeli plecti pestis supplicio. Nonne enim iniquum est tot innoxios pro uno tantum reo condemnari et puniri?

Praeterea, si Jupiter ludos restitui voluit, cur rusticum hominem potius, quam Consulem, aut pontificem maximum, aut flaminem suum dialem, horumce rituum longe peritiores, voluntatis suae admonebat? Cur rustici animum ad morem sibi gerendum non prius adduxit, quam in eum tam acerbe saeviret? At completo, inquiebant, annuntiationis officio, ille sanatus est. Ecquid mirum, reponit Arnobius, si is qui intulit malum, illud repulit? Reddita vero sanitas crudele proculdubio fuit homini illi beneficium, [Col. 0606A] quo filiorum orbitatem et mortem sensit acerbius.

Non minus insulse et inepte conficta fuerat Aesculapii, Epidauro Romam advecti, historia (Ibid., pag. 249). Non enim ille Coronidis filius dici potest, qui fulmine perculsus interiit. Sed quisquis ille fuerit, nihil aliud Epidauro allatum ferunt, nisi magnae molis et immensae proceritatis serpentem. Quis autem sibi facile persuadeat deum vilissimi serpentis, super terram reptantis, induisse formam, membra habuisse ad manducandum et digerendum necessaria, atque ut maria transnataret, nave indiguisse? Cur vero se ipsum talem, qualis ipse est, videndum non praebuit? Si autem mentiri et formam mutare voluit, cur non aliam assumpsit, quam horrendam serpentis similitudinem? Nonne locum dubitandi dedit utrum [Col. 0606B] revera ipse esset, vel aliud ab ipso plane diversum?

Nonne etiam aliqua saltem ratio ab ethnicis reddenda erat, cur serpens ille post suum ad insulam Tyberinam accessum non amplius comparuerit? Nihil quippe christiani, neque ipsimet proculdubio ethnici, aliud de hac fabula noverant, quam quod in eorumdem gentilium scriptis traditum invenitur?

Denique ethnici negare non potuerunt hunc serpentem generis fuisse terreni, »quamvis,« inquit Arnobius (Ibid., pag. 251), »fuerit immanis et nimius, quamvis illum ab Regulo, exercitus vi caesum, longitudine corporis et roboris anteiret.« Quantae vero molis hic fuerit, inde judica, quod postquam ille ab Attilii Reguli exercitu apud Bragadam fluvium, ubi Regulus castra posuerat, interemptus est; [Col. 0606C] illius corium, Romam postea missum, pedes 120 longum fuisse perhibetur. Testes hujus rei si quos desideras, tibi dabimus A. Gellium, Livium a Valerio Maximo citatum, Plinium, Senecam, Florum, Orosium, et alios adhuc, si necesse foret (Gell., lib. VI Noct. Attic., cap. 3, pag. 368; Val. Max., lib. I, cap. ult., § 19, pag. 77; Plin., lib. VIII Hist. natur., cap. 13, pag. 153; Senec., epist. 82, pag. 156; Flor., lib. III, post. init.; Oros., lib. IV Hist., cap. 8). Quis ergo ethnicos non miretur, qui hujusmodi serpentem deum esse dixerunt et coluerunt?

Urgebant tamen, ubi primum ille, seu, ut aiebant, Aesculapius, ex libris fatalibus, id est, Sibyllinis, Vatumque, hoc est, Apollinis responsis, Romam advocatus est, tum pestem protinus, nec magno sine miraculo [Col. 0606D] fuisse depulsam (Arnob., lib. VII, pag. 251). At si Aesculapius in serpentem conversus, uti respondet Arnobius, ideo accitus est, ut hanc cladem averteret, ubi tunc erat, quando eadem civitas eodem postea morbo toties afflicta fuit, tantaque hominum millia simili peste perierunt? Cur post templa ei aedificata, non prohibuit, ne lues amplius grassaretur? Neque dixeris subsequenti tempore corruptos fuisse hominum mores. In magnis etenim et populis et civitatibus semper boni cum malis permisti fuerunt. Dicendum ergo aut attritam fuisse serpentis ad sedandas postea pestes vim et potestatem, aut falsa fatalia carmina; quando quidem suggestum ab eis serpentis remedium omni non profuit aetate. Quid ergo ex iis [Col. 0607A] omnibus concludendum, nisi gentiles tota via errasse, qui a Jove et Aesculapio vere edita fuisse miracula venditabant.



ARTICULUS II. Quanta evidentia Arnobius ostendat falsa esse miracula, quae ethnici facta esse contendebant, cum simulacrum Matris magnae ex Phrygio monte Romam adductum est, atque aliud etiam Jovis in editiore loco ad Orientem collocatum.

Non majoris profecto ponderis erat ethnicorum argumentatio, ex alio et magno quidem, uti jactitabant, miraculo desumpta (Arnob., lib. VII, pag. 253). Instabant etenim frequenti sermone tritum divino magnae Matris, sive Matris deum subsidio, postquam Vatum jussu signum illius ex Phrygio monte Romam asportatum fuit, tunc hostem potentissimum Annibalem [Col. 0607B] ex Italia pulsum, ac reportatis illustribus victoriis, redditum Urbi decus, multaque alia domi et foris praeclare gesta, quae Romanae gentis nomen et majestatem insuperabili firmitate fundaverunt. A quibus autem Scriptoribus haec litteris mandata sint, alibi ostendimus (Dissert. in Minuc., cap. 19, art. I).

Sed hoc argumentum Arnobius similibus, atque superius, responsis refellit. Nihil quippe veri, inquit, in tota illa historia continetur, nisi quod a rege Attalo, sicuti aiebant, missus est ex Phrygio monte, et Romam inde asportatus parvus quidam lapis, niger, durus, asper nec satis expressa simulacri effigie politus. Cui autem umquam probabitur. Annibalem, sub quo Romana respublica tamdiu sortis suae dubia contremuit, eo lapide asportato, factum illico [Col. 0607C] sibi prorsus dissimilem, ab Italia pulsum et fugatum? Numquid tunc nihil humanis consiliis, nihil praestantissimorum militari virtute ducum, nihil magno exercituum robore actum est? Numquid etiam ille lapis, qui ab uno homine portari facile poterat, auxit Romani exercitus, et fregit ac debilitavit Annibalis vires, eumque victum, et Romanos victores reddidit? Cui tandem facile persuadebis in hujusmodi lapide Matrem deum revera fuisse; aut numen aliquod in illius habitasse venis, frustis ac fragmentis?

Quo ergo modo, inquiebant ethnici, adventu illius parta est victoria, si nullum in eo lapide numen inerat? Respondet Arnobius eam tribuendam pugnantium virtuti ac fortitudini, aut fortunae mutabilitati et inconstantiae. Et vero ubinam gentium illud [Col. 0607D] egregium numen degebat, cum tantis exercitibus caesis, Romani in summum periculum venerunt?

Si quis vero reponat deum Matrem tum Roma abfuisse per quam longissime; ab Arnobio statim audiet divinum numen ubique semper esse praesens, et sua sub potestate omnia semper habere. Praeterea cur, obsecro te, dea illa, priores suos cultores Phrygios penitus deseruit; ut ad potentiorem populum Romanum commigraret? Talis tantaque levitas Deo non competit.

Nec Romani respondere poterant ideo hanc deam ad bellicosam ipsorum gentem transivisse, quia res militares amabat. Divinae siquidem aequitatis non erat, inquit Arnobius, humanis sese immiscere discordiis; [Col. 0608A] ac nulla sibi data causa, opes horum frangere, ut illorum fautricem se exhiberet; libertatem his auferre, ut illos ad supremum extolleret dominationis fastigium, Phrygios delere, ut Romana civitas, in humani generis perniciem nata, innoxium orbem sub gravissimum servitutis jugum mitteret.

Urgebant ethnici atque alio miraculo prorsus, sicut ipsis videbatur, stupendo probare rursus nitebantur deos suos reipsa existere, atque infinitam esse eorum potestatem (Arnob., lib. VII, p. 245). Testibus enimvero, inquiebant, fide dignissimis memoriae proditum erat cum Capitolium fulmine ictum fuisset, tunc de sede sua deturbatum Jovis simulacrum. Ubi vero illud altiore loco ad orientem solem haruspicum responso collocatum est, tum patuisse res abditas, et [Col. 0608B] in reserata vindicatum maleficia. Narrat siquidem Cicero a Romanis memoriter adhuc teneri quomodo plurimis deorum simulacris, ex sua in Capitolio sede depulsis, haruspices, ex tota Etruria accersiti, »jusserunt simulacrum Jovis facere majus, et in excelso collocare, et contra atque fuerat, ad Orientem convertere; ac se sperare dixerunt, si illud signum, quod videtis, Solis ortum, et forum, curiamque conspiceret, fore ut ea consilia, quae clam fuissent inita contra salutem Urbis atque imperii, illustrarentur; ut a S. P. Q. R. perspici possent.« (Cicer., orat. 3 in Catil., pag. 329.)

Quid ad hanc ethnicorum argumentationem Arnobius responderit, nihil plane neque in manuscripto librorum ejus codice regio, neque in ulla illorum [Col. 0608C] editione, aut alibi legitur. Suspicabuntur fortasse nonnulli hoc ab illo potuisse praetermitti; quoniam aliis ad superius objecta responsis hoc satis confutatum fuerat. Sed quia jam annotavimus ibi fragmentum ab oscitante librario praepostere transpositum, hinc colligi potest Arnobium huic gentilium argumento, sicut et aliis sigillatim, respondisse, sed ea omnia de medio sublata, quae ab illo hanc in rem scripta fuerant. Verum illam, si quae sit, jacturam ea abunde supplent, quae ex aliis ejus responsionibus hactenus retulimus, et in ejus libris integra permanent.

Si quid tamen huic argumento respondit, minime dubitamus illud fuisse potissimum, quod Cicero, ex quo plura, ut saepe diximus, delibaverat, scriptum [Col. 0608D] reliquit. Post allata siquidem a nobis ejus verba continenter adjecit: »At illud, Jovis simulacrum, ita collocandum Consules illi statuerunt: sed tanta fuit operis tarditas; ut neque a superioribus Consulibus, neque a nobis ante hodiernum diem collocaretur.« (Ibid.) Nonne enim his vel solis verbis tota ethnicorum levissima profecto ratiocinatio plane penitusque infirmatur? Nonne illa Consulum aliorumve negligentia manifestissime probat quantum gentiles haruspicum oracula ac praedictiones, atque illud Jovis simulacrum parvifecerint?

Caeterum jam ostendimus totam hanc, quam gentiles validissimam esse putabant, argumentationem alia ratione ab Minucio Felice, aliisque antiquis scriptoribus [Col. 0609A] nostris everti. Multis siquidem validisque rationum firmamentis demonstrant, si quid his in omnibus inusitatum, et extra consuetum naturae ordinem factum fuerit, illud omne daemonum fraudibus ac praestigiis esse tribuendum. Ast nulli certe mirum videri debet, si unus idemque gentilium error pluribus argumentis convellatur penitusque destruatur (Dissert. in Minuc. Octav., cap. 19, art. I et II).



CAPUT XXI. De templis gentilium.



ARTICULUS PRIMUS. Quibus argumentis Arnobius ostendat nulla diis aedificanda esse templa, neque tuguriola, neque conclavia, aut cellulas; ubi de primis deorum templis et aliis, quae mortuorum dumtaxat hominum sepulcra fuerunt: item de abscondito Apidis tumulo; et capitolio, quod ab invento Toli capite dictum est, atque de polyandriis.
[Col. 0609B]

Deos gentilium nullos ac plane commentitios esse cum Arnobius tot tantisque rationum, uti vidimus, momentis invictissime demonstraverit, nulla profecto opus erat alia argumentatione, qua illis nulla templa aedificanda probaret. Verum ultra ille progreditur, idque peculiaribus quibusdam argumentis evidenter ostendit. Templa enim, inquit, si diis alicui usui esse possint, cur per plurima, antequam aedificarentur, saecula iis caruerunt? Primus quippe illorum fabricator, ait Arnobius, »aut Phoroneus Aegyptius, aut Merops tibi fuisse monstrabitur: aut, ut tradit in Admirandis Varro, Jovis progenies Aeacus.« (Arnob., lib. VI, pag. 189 et seqq.; Ibid., pag. 191.) [Col. 0609C] Antea vero Clemens Alexandrinus dixerat (Clemens Alexandr., Admonit. ad gent., cap. 28): , , , , . Seu Phoroneus ille fuerit, seu Merops, seu aliquis alius, qui eis posuerunt templa et altaria. Sed de prima templorum origine, et de Aeaco alibi disputavimus (Tom. I Apparat., pag. 722 et seqq., et pag. 1118).

Quoquo autem tempore templa diis construi coeperint, quantumvis sint magnifica, quantumvis auro, et gemmis fulgentia; constat sane verum Deum nullo unquam posse includi. Persuasum tamen ethnici habebant deos suos illis totos concludi, quemadmodum in domibus suis homines. Falsae enim hujus opinionis testes quam plurimos ut omittamus, [Col. 0609D] quid clarius his Ciceronis verbis? »Patrum (aliter deorum) delubra esse in urbibus censeo: nec sequor Magos Persarum, quibus auctoribus Xerxes inflammasse templa Graeciae dicitur, quod parietibus includerent deos, quibus omnia deberent esse patentia ac libera, quorumque hic mundus omnis templum esset et domus. Melius Graeci atque nostri, qui ut augerent pietatem in deos, easdem illos, ac nos, urbes incolere voluerunt. Adfert enim haec opinio religionem utilem civitatibus.« (Cicer., lib. II de Legib., pag. 335, lin. 44.) Sed hic acumen desideramus Ciceronis, qui nesciebat, aut potius nescire se dissimulabat, verum Deum esse immensum, nulliusque loci spatio posse circumscribi.

[Col. 0610A] Lucianus ergo longe potiori ratione suos irridet gentiles, qui templa diis se fabricasse asserebant, ne tectis aut penatibus carerent (Lucian., de Sacrific., pag. 185). Timaeus autem, teste adhuc Cicerone, vel ut narrat Plutarchus, Hegesias Magnesius, libere joculabatur, cum dixit Dianae Ephesiae templum deflagravisse, quia cum in partu Olympiadis, matris Alexandri Magni, adesse voluisset, abfuisset domo, id est, templo suo (Cicer., lib. II de Natur. deor., pag. 224, lin. 26; Plutarch., in Vit. Alex. Magn., pag. 665). Quamvis autem quidam peritiores ethnici haec similiter irriserint; caeteros tamen omnes haec opinio penitus pervaserat deos suos non esse immensos, atque idcirco quodam loco includi et comprehendi.

Quamobrem hi iisdem diis suis non sumptuosissima [Col. 0610B] tantummodo templa condederant, sed, ut ait Arnobius, tuguriola, conclavia et cellulas, id est, sacella, seu privatas quasdam intra magnifica illa templa aediculas, ubi aliquod dei cujuspiam simulacrum collocabatur (Arnob., lib. VI, pag. 191). Ex A. Gellio siquidem discimus Scipionem, scilicet Africanum, solitum fuisse sub crepusculum in Capitolium intrare, »ac jubere aperiri cellam Jovis, ac ibi solum diu morari, quasi consultantem de Republica cum Jove.« (A. Gell., lib. VII Noct. attic., cap. I, pag. 396.) Quod quidem ab Livio, Valerio Maximo, et Aurelio Victore confirmatur. Sed haud infrequens apud alios scriptores harum cellularum mentio (Liv., lib. XXVI, cap. 19; Val. Max., lib. II, cap. 2, § 2; Aur. Vict., de Vir. illust., cap. 49). Si quis tamen probaverit Arnobium [Col. 0610C] tugurioli, conclavis, et cellulae, nomine, de parvis aedibus, quae minoribus diis construi solebant, esse quoque intelligendum, huic non prorsus refragabimur. Sed necesse est ut omnes fateantur illos veros deos non esse, quos gentiles sive parvis, sive maximis aedibus et templis includi posse existimabant.

Neque censet Arnobius audiendos esse gentiles, qui respondebant se diis templa aedificare; ut cum eis, ibi quodammodo praesentibus, coram et cominus colloquerentur, ac dii illos de proximo loquentes audirent. Verus enimvero Deus, immensus, et ubique praesens audit homines quoscumlibet, quacque in mundi parte loquentes et precantes, atque omnia etiam eorum cogitata penitus cognoscit. Neque enim [Col. 0610D] ille, sicut Jupiter fingitur, coenatum venit ad Aethiopas, immo vero locum mutare numquam potest (Homer., Iliad. I, pag. 20; Lucian., de Sacrific., p. 186; Diodor. Sicul., lib. I Biblioth., pag. 62; Athen., lib. VIII Deipnos., pag. 363; Greg. Naz., orat. 1 in Jul., pag. 263).

Instat Arnobius ex hac ethnicorum, qui deos suos loco moveri credebant, opinione sequi spem nullam hominibus reliquam fore, ut ab illis audiantur. Plurima etenim uni eidemque Deo in diversis, et a se invicem remotissimis terrae regionibus posita erant templa, in quorum dumtaxat uno illum habitare opinabantur. Non alios itaque, quam qui in hocce templo orabant, deus ille audire poterat. Frustra ergo [Col. 0611A] alii homines illum aliis precabantur in templis, a quibus absens, nequibat illos audire, multo minus aliquid eorum concedere postulatis.

Sed auctorem nostrum Ethnicos adhuc urgentem sequamur. Templa, inquit (Arnob., lib. VI, pag. 193), et delubra deorum sunt mortuorum hominum sepulcra, vel sicut ipse loquitur, mortuorum superlata bustis. Gentiles itaque in hisce templis, aut pro diis immortalibus colebant mortuos homines, aut contra eorum decus, illis viventibus mortuos homines socios adjungebant, vel utrosque similiter et mortuos, et sepultos fuisse arbitrabantur. Quae autem divinae majestati contumelia major fieri poterat? Exemplis tamen propemodum innumeris cum Arnobius id probare potuisset, satis ad propositum suum esse duxit [Col. 0611B] nonnulla certo certiora seligere, quae hunc proposuit in modum: »In historiarum Antiochus nono, Athenis in Minervio memorat Cecropem esse mandatum terrae. In templo rursus ejusdem, quod in arce Larissae est, conditus scribitur atque indicatur Acrisius: Ericthonius Poliadis in fano; Dairas et Immarus fratres in Eleusino consepto, quod civitati subjectum est. Quid? Celei virgines non in Cereris Eleusinae humationis habuisse perhibentur officia? Non in Dianae delubro, quod in Apollinis constitutum est Delii, Hyperocha, Laodiceque, quas advectas illuc esse finibus ex Hyperboreis indicatur? In Didymaeo Milesio Clearchum dicit habuisse suprema Leandrius funeris. Leucophrynae monumentum in fano apud Magnesiam Dianae esse Myndius profitetur, [Col. 0611C] ac memorat Zeno. Sub Apollinis arula, quae Telmessi apud oppidum visitur, Telmessum esse conditum vatem non scriptis constantibus indicatur? Ptolemaeus Agesarchi, de Philopatore quem edidit primo, Cyniram regem Paphi cum familia omni sua, immo cum omni prosapia in Veneris templo situm esse litterarum auctoritate declarat.« (Ibid.) Ea autem omnia ex graecis proculdubio desumpta sunt hisce Clementis Alexandrini verbis: , . , , . , , [Col. 0611D] . . , . , , . , . , , , (Clemens Alexandr., Admon. ad gent., pag. 29). Totum porro hunc Clementis Alexandrini [Col. 0612A] et Arnobii locum exhibemus; ut ab omnibus facile intelligatur illum ab Auctore nostro transcriptum, ac latine ita redditum, ut alia interpretatione non opus sit. Quae autem diversae in utriusque textu lectiones, ac quae obscura et difficilia occurrunt, alibi enucleavimus (Tom. I Apparat., lib. III, dissert. 1, cap. 7, art. 3, pag. 725 et seqq.).

Duo addidit Arnobius, et primum quidem: »Nec exactam desiderat curam, quam is poenam constituerit Aegyptius in eum qui publicasset quibus Apis jaceret absconditus« (Arnob., lib. VI, pag. 164), id est, ubi sit Apidis sepulcrum. Apis autem, uti Strabo aliique testificantur, idem est atque Serapis et Osiris, de cujus sepulcro loqui Arnobium, ex iis plane demonstratur, quae alibi annotavimus (Strab., [Col. 0612B] lib. XVII, pag. 807; Dissert. in Minuc., cap. 14, art. 4).

Secundo Arnobius quatuor auctorum, scilicet Sammonici, Granii, Valeriani, et Fabii testimonio probat Capitolii nomen derivatum fuisse ab effosso et invento in illius fundamentis capite Toli, quem a fratris sui servis occisum, cives inhumatum reliquerunt (Arnob., loc. cit., pag. 194). Pluribus vero aliis testibus id facile potest confirmari. Scribit enim Varro: »Capitolium dictum, quod hic cum fundamenta foderentur aedis Jovis caput humanum inventum dicitur.« Livius vero: »Hic Capitolium est,« inquit, »ubi quondam capite humano invento, responsum est, eo loco caput rerum, summamque imperii fore.« Verum haec fusius a Dionysio Halicarnasseo [Col. 0612C] et Plinio narrantur, quos adire cuilibet facile et promptum est. Qua ergo ratione Theodorus Canterus aliique nonnulli asserere potuerunt, horum qui meminerit, praeter Arnobium inveniri neminem? Cui porro honori fuit Jovi templum omnium maximum habere non tam suo, quam hominis mortui nomine aedificatum et nuncupatum? (Varr., lib. IV de Ling. lat., pag. 10; Liv., lib. V, sub. fin., cap. 54; Dionys. Halic., lib. IV, pag. 257 et seqq.; Plin., lib. XXVIII Natur. Hist., cap. 2, pag. 558; Cant., lib. I Var. lect., cap. 11.)

Denique petit Arnobius, »Polyandria Varronis quibus in templis contegantur?« (Arnob., ibid., pag. 194.) Polyandrium autem, uti ex sacris profanisque scriptoribus liquet, locus erat, in quo [Col. 0612D] plura hominum corpora sepeliebantur. Sensus itaque Arnobii est templa deorum esse communia cum mortuis sepultisque hominibus, quos tamen in eorumdem deorum fastis ascribere ausi non fuerant. In superiori porro dissertatione ostendimus plura fuisse templa, in quibus ethnici deos suos sepultos esse palam praedicabant (Dissertat. in Minuc., cap. 15, art. 2). Quis ergo indigne cum Arnobio nostro non ferat talibus diis templa, aedesque sacras aedificari et consecrari, quae soli Deo viventi et aeterno debentur?



ARTICULUS II. De templis, quae humanis affectibus aut virtutibus impie consecrata fuerant, nimirum Pietati, Concordiae, Saluti, Honori, Virtuti, Felicitati, Victoriae, Paci, Aequitati, et apud Aegyptios felibus, scarabaeis, et buculis, ac quam recte probetur ex templorum eversione nullum falsis diis aedificandum.
[Col. 0613A]

Non solis hominibus mortuis, sed vivorum etiam affectionibus et eventibus, tamquam veris diis, templa ab Ethnicis condita sunt. Tam absurdam autem et caecam illorum, ac praecipue Romanorum impietatem ab initio quarti sui libri Arnobius sic castigat: »Interrogare vos libet, ipsosque ante omnia Romanos, dominos rerum ac principes, utrumne existimatis, Pietatem, Concordiam, Salutem, Honorem, Virtutem, Felicitatem, caeteraque ejusmodi numina, [Col. 0613B] quibus aras videmus a vobis cum magnificis exaedificatas delubris, vim habere divinam, coelique in regionibus degere?« (Arnob., lib. IV, pag. 127.) Paulo post vero adjecit templa, Victoriae, Pacis et Aequitatis, ab iisdem Ethnicis fuisse similiter exstructa. Quam autem haec vera sint, breviter inquirendum.

Celebris est paucisque incognita sive plebeiae, sive ingenuae cujusdam filiae historia, quae matrem suam (Val. Max., lib. II, cap. 5, § 7, pag. 268 et seqq.), aut ut alii tradunt, suum patrem, in carcere constitutum, ne inedia conficeretur, lacte suo aluit. Narrat autem Plinius, ac post illum Solinus in facti hujus memoriam conditum eodem in carcere, C. Quinctio, et M. Acilio consulibus, Pietatis templum, ubi theatrum Marcelli erat. Nec desunt qui existiment illud [Col. 0613C] ipsum esse, quod Marcius Acilius Glabrio, ut ait Livius, in foro Olitorio positum dedicavit (Plin., l. II Natur. hist. cap. 36, p. 57; Solin., Polyhist., cap. 1, pag. 11; Liv., lib. 40, cap. 34).

Ab eodem Livio adhuc accepimus a C. Flavio aedem Concordiae in area Vulcani consecratam, et aliam, quam Duumviri, ad eam rem creati, in arce locaverunt (Idem, lib. IX, cap. 46, et lib. XXII, cap. 33). Testatum etiam Cicero facit, Cotta consule, templum Concordiae, tactum de coelo fuisse, et illius quoque mentio in Dionis historia, et fastis Magistratuum romanorum facta est (Cicer., lib. II de Natur. deor., pag. 223, lin. 5; et lib. I de Divinat., pag. 252; Dion., lib. XLIV Rom. hist., pag. 275, et tom. XI [Col. 0613D] Antiquit. rom., pag. 189). Quamobrem canebat Ovidius:

Te quoque magnifica Concordia dedicat aede
   Livia, quam charo praestitit illa viro. (Ovid., lib. VI Fastor., ante fin.)
Sed haec pro merito irridet et explodit Augustinus, quem adire poteris (Aug., lib. III de Civit., cap. 25, pag. 82).

Cicero autem non solius Concordiae, sed Virtutis etiam, Honoris, Salutis et Victoriae templa, tamquam omnibus nota memorat. Nos autem admonuit templum Honoris a M. Marcello fuisse renovatum (Cicer., lib. II de Natur. deor., pag. 223, lin. 6). Livius vero memoriae prodidit aedem Salutis, quam [Col. 0614A] consul bello Samnitium voverat, a C. Junio Bubulco exaedificatam fuisse, et ab ipso Dictatore dedicatam (Liv., lib. IX, cap. 43, et lib. X, cap. 1).

Narrat praeterea idem Livius, cui Plutarchus suffragatur, Marcellum bello Gallico ad Clastidium, Honori et Virtuti vovisse aedem, cujus dedicatio impedita est a pontificibus, qui negabant unam cellam amplius, quam uni deo rite dedicari (Liv., lib. XXVII, cap. 25; Plutarch., in vit. Marcelli, pag. 314). At Valerius Maximus testificatur memorata illa pontificum admonitione effectum; ut Marcellus separatis aedibus Honoris ac Virtutis simulacra statueret (Val. Max., lib. I, § 8, pag. 9). Utriusque autem templi mentionem fecit Vitruvius, quemadmodum Symmachus qui ad Ausonium haec scripsit in verba: »Bene [Col. 0614B] ac sapienter majores nostri, ut sunt aliae aetatis illius, aedes Honori atque Virtuti gemellas junctim locarant, commenti quod in te vidimus, ibi esse praemia honoris, ubi sunt merita virtutis.« Plinius vero hanc Honoris et Virtutis aedem ab Vespasiano Augusto restitutam fuisse tradidit. Denique ex Livio rursum discimus aliud templum Virtutis a M. Marcello, memorati a nobis Marcelli filio, ad portam Capenam consecratum (Vitruv., lib. III, cap. 1, et lib. VII, in Prooem.; Symmach., lib. I, epist. 14; Plin., lib. XXXV Natur. hist., cap. 10, p. 224; Liv., lib. IX, cap. 11).

Ad Felicitatem quod spectat; testis est Plinius facta fuisse a Praxitele duo signa, quae ante hujus Felicitatis aedem posita fuerant (Plin., lib. XXXIV, [Col. 0614C] cap. 8, pag. 120). Ciceroni autem si credas, »Ille L. Mammius, sicuti loquitur, Thespiis ea, quae ad aedem Felicitatis sunt, caeteraque profana ex illo oppido signa sustulit.« (Cicer., orat. IV, in Verr., pag. 160, lin. 39.) Ab Dione porro, Augustino, et aliis factam adhuc legimus templi Felicitatis mentionem (Dion., lib. XLIV Histor. roman., pag. 278; August., lib. IV de Civit., cap. 18 et 23, pag. 100 et 104).

Posthumius autem, si Livio fides, »aedem Victoriae, quam aedilis curulis ex mulctatitia pecunia faciendam curaverat, dedicavit.« (Liv., lib. X, cap. 33.) Alio adhuc in libro alias duplicis Victoriae aedes his verbis commemorat: »Aediculam Victoriae virginis, prope aedem Victoriae M. Porcius Cato dedicavit, [Col. 0614D] biennio postquam vovit.« (Idem, lib. XXXV, cap. 9.) Pausanias quoque, et Dionysius Halicarnasseus de Victoriae fano loquuntur (Pausan, , lib. I, pag. 20; Dionys. Halicar., lib. I Antiquit. rom., pag. 26). Nos etiam alibi animadvertimus Symmachum, cum ab Imperatore Valentiniano postulasset aram Victoriae in curia restitui, ab Ambrosio fuisse confutatum (Observ. in Ambros., epist. 18, et Symmach. relat., tom. II).

Discimus praeterea ex Suetonio conditum a Vespasiano Imperatore templum Pacis, foro proximum, cujus Plinius, Xiphilinus, Josephus et alii meminere. Chimenis autem statua attestante Pausania, Romam in Pacis templum deportata est (Sueton., [Col. 0615A] in Vit. Vespas., cap. 9, pag. 739; Plin., lib. XII Hist. natur., cap. 19, pag. 36, et lib. XXXVI, cap. 15, pag. 309, et alibi; Xiphil., epist., pag. 221; Joseph., lib. VII de Bello jud., cap. 24, pag. 979; Pausan., lib. VI, pag. 179).

Aequitatis tandem nomine Arnobius justitiam haud dubie intelligit, de qua Ovidius videtur haec condidisse carmina:

Principe nec nostro deus est moderatior ullus:
   Justitia vires temperat ille suas.
Nuper eam Caesar, facto de marmore templo,
   Jam pridem posuit mentis in aede suae. (Ovid., lib. III, ex Pont., epist. 6, vers. 23 et seqq.)
Quidam tamen censent nihil de eo templo apud idoneos auctores inveniri, atque idcirco poetam allusisse ad Martis ultoris aedem, quandoquidem vindicta, [Col. 0615B] de qua loquitur Ovidius, pars quaedam est justitiae. Verum numquid Arnobius non satis idoneus testis habendus, qui suo adhuc tempore Aequitatem, sicut Victoriam et Pacem templo a Romanis honoratam affirmat? Porro autem Juvenalis plurium deorum, ab Auctore nostro nominatim appellatorum, templa his duobus versibus comprehendit:

Ut colitur Pax atque Fides, Victoria, Virtus,
Quaeque salutato crepitat Concordia nido. (Juvenal., satir. 1, vers. 114 et seqq.)
Noc vero de iis aliquid alibi attigimus (tom. I Apparat., pag. 766).

Jure igitur merito Arnobius stupiditatem exagitat gentilium, qui commentitiis ejusmodi numinibus templa aedificaverant. Sed praevium haud dubie secutus [Col. 0615C] est Ciceronem, qui haec confutatione nulla indigere his declarat verbis: »Num igitur censes subtiliori ratione opus esse ad haec refellenda? Nam mentem, fidem, spem, virtutem, honorem, victoriam, salutem, concordiam, caeteraque ejusmodi, rerum vim habere videmus, non deorum. Aut enim in nobismet insunt ipsis, ut mens, ut fides, ut spes, ut virtus, ut concordia: aut optandae nobis sunt, ut honos, ut salus, ut victoria. Quarum rerum utilitate video etiam consecrata simulacra. Quare autem in his vis deorum insit, tunc intelligam, cum cognovero.« (Cic., lib. III de Nat. deor., p. 248, lin. 41.)

Ast si haec gentium impietas ethnico oratori indigna visa sit, quae refellatur, quanto magis confutatione erit indigna longe major amentia Aegyptiorum, [Col. 0615D] qui, ut ait Arnobius, felibus, scarabaeis, et buculis, sive novellis bobus templa sublimibus elata fastigiis exstruxerunt (Arnob., lib. I, pag. 15). Quamobrem Origenes jure merito dementissimam castigat Celsi temeritatem, qui vult etiam, inquit, conferre nostras res cum rebus Aegyptiorum, ad quos venienti offerunt se splendida fana cum lucis, et templa cum vestibulis atque porticibus, eximia magnitudine pulchritudineque mirandis, caeremoniaeque admodum religiosae, ac mysticae: introgressus autem videbit adorari felem, aut simiam, aut crocodilum, aut hircum, aut canem: . , , , , [Col. 0616A] , , , . , , , , , (Origen., lib. III, contr. Cels., pag. 120 et seqq.). Sed de his nos in superiori Apparatus nostri tomo, et alibi disputavimus (tom. I Apparat., pag. 496-767, et Dissert. super. in Minuc., cap. 12, art. 2).

Examinavimus etiam aliud Arnobii contra deorum templa argumentum, quod ex illorum eversione et ruina deprompsit (Ibid.). Si quid tamen in eo novi occurrat, in sequenti capite, ubi de deorum simulacris, quibus illud conjunxit, more nostro expendetur et illustrabitur.



CAPUT XXII. De Deorum simulacris et imaginibus.
[Col. 0616B]


ARTICULUS PRIMUS. Quibus rationum momentis Arnobius demonstret deorum imagines, signa, et simulacra impie ab ethnicis coli et adorari: quid leonis facies mero oblita minio, ac de primis simulacris et aliis humana figura repraesentatis.

Ad deorum imagines signa, statuas et simulacra, quae, uti paulo post ostendemus (Arnob., l. VI, p. 194 et seqq.), vel ipsosmet deos suos esse, vel in eis saltem habitare, ethnici arbitrabantur, venit Arnobius (infr., art. 4), ac vario argumentorum genere convincit illa, quae multa arte efficta erant, impia prorsus et absurda religione coli et adorari. Primum enim si persuasum Ethnici habuissent deos suos existere, et in coelis habitare, debuissent utique iis ipsis, non [Col. 0616C] eorum simulacris ferre preces suas. Si illos existere dubitabant, ridiculum erat rei dubiae fingere simulacrum.

Neque dicere poterant eorum, quos nullo pacto videre potis est, praesentiam simulacris exhiberi, tuncque majori pietate coli, eisque officiosa praestari munia. Nam qui haec dicit, quomodo asseverare potest deos revera existere, »cui,« uti ait Arnobius, »opus est videre, quod teneat, ne inane forte sit, quod obscurum videtur« (Ibid., pag. 195), id est, significat in dubium se vocare an dii sint, quorum nisi videat simulacra, existere non credet.

At deos nostros, inquiebant ethnici, per simulacra honoramus. Sed perperam, sicuti respondet Arnobius. Nulla enimvero si essent deorum simulacra, [Col. 0616D] nunquam eos coluissent. Deinde vero, quid magis his diis injuriosum quam eosmetipsos, quos existere credis, non honorare, sed colere tantum per omnis sensus expertem, aliquam effigiem, tanquam per aliquod fideicommissum? Denique omnino futilis et nugatoria erat haec responsio gentilium, qui has effigies et imagines deos esse credebant.

Sed hos idololatras vehementius premit Arnobius, palamque facit ab iis sciri non potuisse utrum hi illorum dii, quos nunquam viderant, tales revera fuerint, quales ab eis repraesentabantur. Quod autem alicui simile non est, illius nequit esse effigies, et imago. Atqui ethnici solem, ut hominem; lunam, ut feminam; ventos, ut homines quosdam, inflato ore [Col. 0617A] buccinam animantes exhibebant. Quis autem has illorum veras esse imagines dicere umquam aususest?

Tum deinde haec Arnobius continuo adjecit: »Inter deos videmus vestros leonis (ms. cod. reg. leones) torvissimam faciem, mero oblitam minio, et nomine frugiferi (ms. cod. reg. frugiferio) nuncupari« (Ibid., pag. 196). Mirum autem quantum obscurus hic locus eruditorum ingenia exercuerit. Latinus autem Latinius nodum hujusce difficultatis secare potius, quam solvere videtur, cum haec verba sic corrigi voluit: »Inter deos videmus leones torvissima facie, mero oblita minio« (Latin., Biblioth. sacr. et proph., pag. 98). Sed mera est conjectura, quae nullius codicis auctoritate fundatur. Quapropter qui in veterum scriptis, nihil nisi certissima [Col. 0617B] ratione mutatum volunt, ex iis nonnulli suspicantur de Sole intelligenda esse haec auctoris nostri verba. Sed ab aliis redarguuntur, quia de Sole privatim locutus est. Probabilius itaque quibusdam videtur ab illo indicari leones, qui in templorum fastigiis quandoque sculpebantur. Verum haec ad aedificii ornamentum posita potius videbantur, quam ad deorum faciem exprimendam. Nobis itaque facilius persuadebitur auctorem nostrum his verbis eadem significare, quae post Tertullianum Minucius Felix dixit: »De capro et homine mixtos deos, et leonum, et canum vultus deos dedicatis.« Arnobius si quidem post citata a nobis verba adjecit: »Sine reliquo corpore persona est, et facies sola, fremebundis hiatibus, torvis rictibus, sanguineo de ceroto . . . [Col. 0617C] atque fessi canes« (Tertull., Apolog. cap. 16, et lib. I ad Nation., cap. 12; Min. Felix, pag. 261; Arnob., loc. cit., pag. 196).

Quis autem facile non concedet utrumque loqui de simulacris, quemadmodum Panis, Satyrorum, aliorumque hujusmodi, sicut in nostra de ejusdem Minutii libro dissertatione ostendimus (Dissert. in Minuc., cap. 11, art. 3). Quod vero Arnobius ibidem addidit, faciem oblitam minio, ad eum ethnicorum morem plane ridiculum spectat, quo simulacrorum facies minio oblinere solebant. Scriptum quippe ab Plinio legimus: »Jovis ipsius simulacri faciem diebus festis minio illini solitam« (Plin., lib. XXXV Hist. natur., cap. 7, pag. 56). De Panis vero effigie canit Virgilius:

[Col. 0617D] Pan Deus Arcadiae venit, quem vidimus ipsi
Sanguineis ebuli buccis minioque rubentem. (Virgil., eclog. 10, vers. 26 et 27.)
Quos in versus haec Servius observat: Ebulum genus est herbae sambuco simile. Minio autem ideo, quia facie rubra pingitur Pan, propter aetheris similitudinem.

Arnobius itaque hinc concludit summae temeritatis esse eam deorum figurare speciem et formam, quam talem esse nemo umquam probare potuit. Quamobrem Lucianus alicubi disertissime scripsit: , , , , , . (Lucian., de sacrific., pag. 185). Fanis [Col. 0618A] erectis, ne tectis videlicet aut penatibus (dii) careant, formas illorum exprimunt, adhibito ad id vel Praxitele, vel Polycleto, vel Phidia. At hi artifices haud scio ubinam visam eorum effigiem repraesentant.

Tantam porro audaciam, auctor noster, ut magis comprimat, rem ipsam a prima sua origine sic repetit: »Ridetis temporibus priscis Persas fluvium coluisse, memoralia ut indicant scripta: informem Arabas lapidem; acinacem Scythiae nationes; ramum pro Cinxia Thespios; Lignum Icarios pro Diana indolatum; Pessinuntios silicem, pro deum Matre; pro Marte Romanos hastam, Varronis ut indicant Musae; atque ut Aethlius memorat; ante usum disciplinamque fictorum, pluteum Samios pro Junone« (Arnob., lib. VI, pag. 196 et seqq.). Sequitur ibi Clementem [Col. 0618B] Alexandrinum, cujus haud dubie haec graeca verba legerat: , . , , , , . . , , , . . . . . . (Clemens Alexand., admonit. ad gent., pag. 29 et seqq.). Scythae quidem antiquitus adorabant [Col. 0618C] acinacem; Arabes autem lapidem; Persae vero fluvium: et ex aliis hominibus ii, qui adhuc erant antiquiores, ligna erigebant insignia, et columnas ponebant ex lapidibus, quae etiam appellabantur , eo quod eraderentur et expolirentur ex materia. In Icaro certe imago Dianae lignum erat non elaboratum, et Citheroniae Junonis Thespiae trunctus excisus: et Samiae Junonis, ut ait Aethlius, prius quidem erat tabula, postea autem, Archonte Procleo, in formam statuae efficta est . . . . . . . Romae autem antiquitus statuam Martis fuisse hastam ait Varro, cum nondum pervenissent artifices ad hoc speciosum quidem, sed improbum artificium. Vides sane quomodo Arnobius, cum haec ex Clemente Alexandrino delibavit, verbis latinis fuerit interpretatus, quaedam demendo et aliquid addendo, [Col. 0618D] illud nimirum quod dixit de silice effigiem matris deorum repraesentante, de quo paulo ante disseruimus (Cap. super., art. 2), sicut de aliis omnibus in superiori apparatus nostri tomo (tom. I Apparat., lib. III, dissert. 1, cap. 18, art. 1, pag. 734 et seqq.). Nobis porro liceat illud his omnibus adjicere, quod Lucanus de luco, quem Caesar in Massiliensi obsidione excidi jussit, hisce cecinit versibus:

Arboribus suus horror inest, tum plurima nigris
Fontibus unda cadit, simulacraque moesta deorum
Arte carent, caesisque exstant informia truncis. (Lucan., lib. III, vers. 394.)

At, inquit Arnobius, si haec merito ridebant ethnici, non minori profecto caeteri omnes irrisione [Col. 0619A] digni erant, qui diis immortalibus humana forma effictis supplicabant (Arnob., lib. VI, pag. 197). Quis enim credere unquam potuit deos humanis membris componi? Quapropter si datum, addit ille, nobis esset, in intimas ethnicorum cogitationes introspicere, eos utique videremus eadem nobiscum sentire; sed id malle, quod aliquando absque ratione fecerunt, pertinaciter defendere, quam agnitae cedere veritati.



ARTICULUS II. Quam recte Arnobius contra eadem falsorum deorum simulacra argumentetur ex ridiculis deorum imaginibus, Hammonis cum arietinis cornibus, Saturni cum falce adunca, Mercurii pinnati, Argiphontis cum petaso, Liberi cum membris mollibus, Veneris nudae, Vulcani cum pileo et malleo, Delii cum plectro et fidibus, Musarum cum tibiis et psalteriis, Neptuni cum fuscina, Jani cum dentata clave, Jovis riciniati cum fomite, Palladis cum militari galea, Matris deum cum tympano, Jani cum duplici fronte, Jovis cum barba, Cereris cum mammis grandibus, et Dianae cum semitectis femoribus.
[Col. 0619B]

Deplorandam gentilium caecitatem acrius auctor noster insectatur (Arnob., lib. VI, pag. 197 et seqq.), planeque ostendit ab eis simulacra imaginesque deorum ea forma exhiberi, quae cuilibet cordato homini tanto majorem, quanto tristiorem risum movebant. Nonne enim summa erat illorum dementia, a quibus Ammon, seu Jupiter deorum maximus fingebatur cum arietinis, ut alibi notavimus (Dissert. in Minuc., cap. 15, art. 2), cornibus? Nec impar sane, aut certe major insania Alexandri Magni, qui quidem quemadmodum Athenaeus, Clemens Alexandrinus (Athen., lib. XII Deipnosoph., pag. 537; Clemens Alexandr., Admonit. ad gent., pag. 36), et alii testificantur, voluit [Col. 0619C] tanquam ejusdem Ammonis filius, simili modo repraesentari.

Saturnus vero, »cum obunca,« ait Arnobius, »falce, custos ruris, ut aliquis ramorum luxuriantium tonsor (Arnob., lib. VI, pag. 197).« Et alibi: »Falcifer et vitisator« (Id., lib. III, pag. 117); atque adhuc alibi: »Falx messoria est attributa Saturno« (Id., lib. VI, pag. 209). Eximia autem illa rusticani, vel rusticorum dei figura cum nemini ignota sit, sufficiet in illius confirmationem haec transcribere Macrobii verba: »Observari eum (Saturnum), jussit (Janus), majestate religionis quasi vitae melioris auctorem. Simulacrum ejus indicio est, cui falcem, insigne messis, adjecit. Huic deo insertiones surculorum, pomorumque educationes, et [Col. 0619D] omnium hujuscemodi fertilium tribuunt disciplinas« (Macrob., lib. I Saturn., pag. 205). Huc si velis, accedet Ovidius, qui cecinit:

Fama vetus, tum cum Saturnia terra vocata est,
   Talia fatidici dicta fuere dei.
Falcifero libate seni, duo corpora gentes
   Mittite. (Ovid., lib. V Fastor., § 13.)
Tum deinde Arnobius: Cum petaso gnatus Maiae, id est, Mercurius (Arnob., lib. VI, pag. 197). At petasus graece , galerus erat, seu pileus, sic dictus quod latos haberet margines. Scribit autem Athenaeus (Athen., lib. XII Deipnos., pag. 537), Alexandrum magnum aliquando in conviviis gestasse indumentum Mercurii, et , [Col. 0620A] . Petasum in capite, et in manibus caduceum. Plautus vero Mercurium sic loquentem inducit:

Ego has habebo hic usque in petaso pinnulas. (Plaut., Prolog. Amphir.)
Quem in versum, Lambini, si lubet, observationes consule.

Eam sane ob causam postea dixit auctor noster: Mercurius pinnatus Argiphontes (Arnob., lib. VI, pag. 209), in manuscripto codice regio, Argiforonites, mendose: etenim Argiphontes, graece , Mercurii est epithetum, quo quidem praeter alios, haud semel usus est Homerus, atque ab ejus interprete latine redditur, Argicida et internuncius (Homer., Iliad. XVI, pag. 296, et Iliad. XXIV, pag. 418). [Col. 0620B] Mercurium autem sic cognominatum quidam volunt, quia Argum interfecit, vel ut aliis placet, a sermonis, cui praeesse ferebatur, pernicitate et velocitate. Qua de re videsis Macrobium et Lilium Giraldum (Macrob., lib. I Saturnal., cap. 9, pag. 268; Girald., Syntagm. deor. 9, pag. 291 et seqq.).

Prosequitur Arnobius: »Liber membris cum mollibus, et liquoris feminei dissolutissimus laxitate. Venus nuda et aperta, tamquam si illam dicas publicare, divendere meritorii corporis formam.« (Arnob., lib. VI, pag. 197). De Libero seu Baccho et Dionyso Lucianus: , , , . (Lucian., deor. con., pag. 1096.) Omnes, ut opinor, videtis quam mollis sit et effeminatus deliciis dimidio [Col. 0620C] insaniens, statim a summo mane merum spirans. De Venere vero Clemens Alexandrinus: , . . . . . , (Clemens Alexandr., Admonit. ad gent., pag. 38). Et si quis nudam viderit depictam mulierem, auream Venerem intelligit . . . . . erat ea simulacrum Veneris, et erat nudum. De illa autem et Baccho Theodoretus: , , , , , . . . . . , , . (Theodor. serm. 3, de Angel. et dem. tom. IV, p. 520.) Venerem harum, meretricum, magistram nudam faciunt statuarii, et sculptores, neque tunica saltem [Col. 0620D] illam obducunt . . . . . Bacchum quoque iidem artifices mollibus ac solutis membris effeminatoque corpore faciunt. Tertullianus denique vitio ethnicis vertit, quod Bacchum et Venerem tam turpi infamique specie in theatris exhiberent (Tertull., l. de Spectac., cap. 10).

Quid plura? »Cum pileo,« inquit Arnobius, »Vulcanus, et malleo,« vel, ut postea dixit: »Mulciber fabrili cum habitu« (Arnob., lib. VI, pag. 197 et 209). Quemadmodum enim a Macrobio annotatum legimus: »Mulciber est Vulcanus, quod ignis sit et omnia mulceat ac domet« (Macrob., lib. VI Saturnat., cap. 7). Fabrili autem habitu repraesentabatur, quia illum fabrorum operibus, uti alibi diximus (Dissertat.), praefectum existimabant.

[Col. 0621A] Similem ob praefecturam, »cum plectro et fidibus,« Arnobii adhuc verba sunt, »Delius,« scilicet Apollo, ac cum tibiis et cum psalteriis Musae,« cernebantur (Arnob., lib. VI, pag. 197 et 209). Quod satis a Pausania aliisque probatum est (Pausan., lib. III, pag. 107 et lib. VIII, pag. 263). Atque etiam cum fuscina, sicut auctor noster loquitur, id est, tridente, rex maris, nimirum Neptunus (Arnob., lib. VI, pag. 197 et 209). Fuscina autem, quo etiam verbo Cicero usus est, sive tridens, Neptuni sceptrum dicitur (Cicer., lib. I de Natur. deor., pag. 210, lin. 16). Quibus enimvero etiam pueris ignoti sunt hi Virgilii de Neptuno Aeolum alloquente versus:

Non illi imperium pelagi, saevumque tridentem,
Sed mihi sorte datum. (Virgil., lib. I Aeneid., vers. 142 et seqq.)
[Col. 0621B] Addidit Arnobius: »Tanquam illi pugna sit gladiatorii obeunda certaminis;« quia nimirum gladiatores, atque in primis retiarii, tridente armati, contra myrmiliones pugnabant, unde Juvenalis,

Vicit et hoc monstrum tunicati fuscina Gracchi,
Lustravitque fuga mediam gladiator arenam, etc. (Juvenal. satir. 2, vers. 143.)
Videsis in hos versus variorum observationes et Lipsium, lib. II. Saturnal. cap. 8, tom. 3, pag. 518, et seqq.

Omnium praeterea ob oculos positus erat (Arnob., lib. VI, pag. 209): Janus cum dentata clavi, ad fores videlicet aperiendas, quibus praepositus credebatur. Quamobrem cecinit Virgilius:

[Col. 0621C] Nec custos absistit limine Janus. (Virgil., lib. VII Aeneid., vers. 610.)
Et Ovidius:

Ille tenens dextra baculum, clavemque sinistra. (Ovid., lib. I Fastor.)
Jupiter vero, pergit Arnobius, »riciniatus, dextera fomitem sustinens perdolatum in fulminis morem« (Arnob., lib. VI, pag. 209). Riciniatus vero dicebatur a ricinio, quod Varro sic explicat: »Antiquissimi amictui ricinium id, quod eo utebantur duplici, ab eo quod dimidiam partem retrorsum jaciebant, ab rejiciendo ricinium dictum« (Var., lib. IV de Ling. lat., pag. 32). Servius vero: »Ricinius dicitur quod post tergum rejicitur; quod vulgo mavorte dicunt« (Serv. in lib. I Aeneid., vers. 286). Huic subscripsit Isidorus (Isidor., lib. XIX Origin., cap. 25.) A Nonno [Col. 0621D] autem Marcello idem dicitur ac masurtium et palliolum breve femineum. Sed Festus scribit ricinium esse omne vestimentum quadratum (Festus, de Verb. sign.). Aliquando tamen a quibusdam, uti Cicerone, pro veste lugubri sumitur (Cic., lib. II de Legib., pag. 341). Sed Arnobius hoc nomen priori haud dubie significatu adhibuit.

Fomes autem est materia sicca et arida, quae facile ignescit, vel etiam scintillae sunt, quae ex candenti ferro excutiuntur. Unde Virgilius:

Ac primus silicis scintillam excudit Achates,
Suscepitque ignem foliis, atque arida circum
Nutrimenta dedit, rapuitque in fomite flammam. (Virgil., lib. I Aeneid., vers. 178 et seqq.)
[Col. 0622A] Cui autem incognita est, militari sub galea, ut loquitur auctor noster, puellula delitescens (Arnob., lib. VI, pag. 209). Nemo enim est, qui hanc Palladem esse non fateatur, quam Ovidius sic a semetipsa pictam narrat:

At sibi dat clypeum, dat acutae cuspidis hastam,
Dat galeam capiti, defenditur aegide pectus. (Ovid., lib. VI Metam., pag. 201.)
Mater vero deum cum tympano, addit Arnobius. Expressa siquidem erat illius imago, circa se habens tympana, ad terrae rotunditatem, et duo hemisphaeria significanda. De ea autem et aliis superius memoratis videsis Chartarii de deorum imaginibus librum.

Quae tandem adjecit Arnobius (Ibid.), de Jano bifronte, [Col. 0622B] Hammone barbato Jove, grandibus Cereris mammis, femoribus Dianae semitectis, haec a nobis alibi explicata sunt (Dissert. in Minuc., cap. 15, art. 2).

Qua ergo insulsitate et dementia ethnici credere poterant tales esse deos suos, quales in hujusmodi imaginibus et simulacris fingebantur? Quis enim scire umquam potuit, qualis revera esset cujuslibet dei forma et figura? Deinde vero si unius dei lineamenta, vestis, habitus, ornamenta alteri fraude aliqua et dolo tribuantur, nonne gentiles fraudis nescii unum pro altero deum accipient et adorabunt? Quid ergo his deorum imaginibus et simulacris absurdius et insulsius? At illud certe eo magis damnandum, quod ethnici haec revera ipsosmet deos [Col. 0622C] suos esse, vel in eis habitare arbitrabantur.



ARTICULUS III. Examinatur aliud Arnobii argumentum contra deorum simulacra, petitum ex imaginibus Mercuriorum ad Alcibiadis instar, Veneris Cnidiae, et aliarum ad Cratinae ac Phrynes similitudinem repraesentatis, atque etiam Jovis super cujus digito Phidias inscripsit, Pantarces pulcher, ac quae sigilliola dicantur.

Quo magis ethnicorum idola colentium superstitiones investigamus, eo certe majorem illorum deprehendimus impietatem. Eo enim usque illa processit, ut pro deorum suorum vultu et effigie posuerint certorum quorumdam hominum immo vero famosarum meretricum imagines et simulacra. Nam »quis est,« ait Arnobius, »qui ignoret Athenienses illos Hermas Alcibiadei ad corporis similitudinem fabricatos.« (Arnob., lib. VI, [Col. 0622D] pag. 198.) At haec, et quae sequuntur, ille ex Clemente Alexandrino accepta, ordine inverso, descripsit. In sua quippe Clemens ad Gentes Admonitione scripsit: . (Clemens Alexandr. Admonit. ad gent., pag. 35.) Lapidicidae apud Athenienses Mercurios ad Alcibiadis instar repraesentabant.

Sed prius dixerat: , , , (Ibid.). Praxiteles autem, ut declarat Posidippus in libro de Cnido, Cnidiae Veneris effingens simulacrum, Cratinae, quam amabat, formam in ea expressit. Quae Arnobius noster, [Col. 0623A] post jam citata a nobis ejus verba, sic latine interpretatus est: »Quis Praxitelem nescit, Posidippi si relegat, ad formam Cratinae meretricis, quam infelix perdite diligebat, os Veneris Cnidiae, solertiarum coegisse certamine« (Arnob., lib. VI, pag. 198). Vides sane post haec verba, si relegat, esse hiatum, et isthaec in libro de Cnido, librarii imperitia aut incuria deesse, quae ex Clementis textu supplenda sunt.

Verum posthaec Arnobius (Ibid.) multum ea amplificavit, quae brevissime dixit Clemens: Cum floreret Phryne meretrix Thespiaca, pictores omnes Veneris imagines ad Phrynes instar referebant: , [Col. 0623B] . Haec enim, sic narrat Arnobius: Phryne illa Thespiaca, sicut illi referunt, qui negotia Thespiaca scriptitarunt, cum in acumine ipso esset pulchritudinis, venustatis, et floris, exemplarium fuisse perhibetur cunctarum, quae in opinione sunt Venerum, sive per urbes Graias, sive iste quo fluxit amor talium cupiditasque signorum« (ibid.). De aurata vero Phrynes effigie, a Praxitele efficta, haec Pausanias scriptis tradidit: , , . (Pausan., lib. X, pag. 330.) Phrynes inauratam effigiem elaboravit Praxiteles, unus et ipse de mulieris amatoribus: ipsamet dedicavit. Plura si velis, ab Athenaeo non solum de hac Veneris effigie, sed alia ab Apelle depicta, [Col. 0623C] scriptis tradita invenies. Adire adhuc poteris Plutarchum, et Aelianum, ac si lubet, quae a nobis in superiori Apparatus tomo annotata sunt (Athen., lib. XIII Deipnos., cap. 6, pag. 590 et seq.; Plutarch., de Virtut. Alexandr., tom. II, pag. 336 Aelian., lib. IX Variar., cap. 32; tom. I Apparat., pag. 150 et 744).

Quin etiam »Phidias,« ait auctor noster, »cum Olympii formam Jovis molimine operis extulisset immensi, super dei digito, Pantarces inscripsit pulcher. Nomen autem fuerat amati a se pueri, atque obscena cupidate dilecti.« (Arnob., lib. VI, pag. 199.) Ex Clemente autem Alexandrino haec ille rursum mutuatus est. Ethnicis quippe eruditissimus hic Graecus scriptor similiter objecerat: [Col. 0623D] , . , . (Clemens Alexandr., Admonit. ad gent., pag. 35.) Atheniensis quidem Phidias, qui in Jovis Olympii digito scripsit: Pantarces pulcher. Non erat enim ei pulcher Jupiter, sed is qui ab eo amabatur. Sed de his omnibus jam in superiori apparatus nostri tomo egimus (tom. I Apparat., pag. 530, 737, 744). Ea autem omnia retulimus, ut uno oculi ductu omnes videant, quomodo ac quae Arnobius ex Clemente Alexandrino decerpserit.

At validissimum certe contra ethnicorum imagines et simulacra argumentum inde cum illo eruit. Quid namque magis impium, inquit, dictuque magis [Col. 0624A] horrendum, quam a lascivientibus ac petulantibus statuariis et pictoribus impune consignata fuisse in deorum imaginibus et simulacris exsecrandarum libidinum suarum monumenta? Semetipsos igitur voluntaria caecitate fallebant ethnici, qui haec simulacra venerabantur, nolebantque quid ea essent, examinare; ne discussa errorum caligine ad saniorem mentem redire cogerentur.

Sed illos adhuc urget Arnobius, hisque verbis compellat: »Abstinetis a risu, cum pro diis immortalibus, sigilliolis hominum, et formis supplicatis humanis? Quin immo deos esse sigillaria ipsa censetis nec praeter haec quidquam vim creditis habere divinam« (Arn., lib. VI, p. 197). Paulo post vero illos adhuc his castigat acrioribus verbis: »Usque adeo ludus est, et [Col. 0624B] puerilis affectio, sigillaria ista formare, adorare pro diis ea, sanctitatibus accumulare divinis« (ibid. p. 199). Sigillaria autem et sigilliola vocat parvas imagines, quae arte fabrili factae repraesentabant illorum deos, ac publice vendi, aut aliis mitti solebant. Testatur siquidem Spartianus haec sigillaria ab Adriano Imperatore clientibus ac magistris sponte data a Caracalla libenter ab amicis accepta, iisque missa etiam inopinantibus (Spart., in Vit. Adrian., circ. med., Et in Vita Caracall., init.). Macrobius autem putat hujus moris originem a Saturnalibus festis esse derivatum. Si res ita se habeat, pessima est haec origo, nec maximo sine piaculo ethnici ea sigillaria, ut ait Tertullianus, in cathedra, aut subselliis sedentes adorabant (Macrob., lib. I Saturn., in fin. cap. 11; [Col. 0624C] Tertullian., de Orat., cap. 12, pag. 154).



ARTICULUS IV. Qua ratione Arnobius ex materia et arte, qua facta fuerant deorum simulacra, ostendat ea ab ethnicis impio cultu adorari, eorumque implorari auxilium, ac quam vana et futilis sit eorumdem gentilium responsio, qua simulacra post eorum tantum dedicationem se venerari profitebantur; ubi de taeniis, veternosis arboribus, et ritu quo ethnici simulacra adorabant.

Nescire ethnici non poterant deorum suorum simulacra, quae humiles, prostrati, atque in faciem, ut ait Arnobius (Arnob., lib. VI, pag. 200), proni adorabant, quibus tremebundi supplicabant, quorum in adversis rebus opem, et in prosperis, continuationem amoris favorisque adeo submisse postulabant, ab artificibus facta esse ex auro, argento, ebore, [Col. 0624D] aliaque terrena materia, atque etiam muliebri, immo vero nonnumquam meretricio ornatu, ex cacabulis, id est, vasculis, in quibus pulmenta coquebantur, aliisque ejusdem generis, et obscenioribus vasculis. Quam autem haec vera sint, in superiori dissertatione ostendimus (Dissert. in Minuc., cap. 21, art. 1). Quis autem inficias ire potest hanc imaginum, simulacrorum, atque statuarum venerationem, de qua non semel alibi a nobis actum est, ab Arnobio juro meritissimo proscribi ac repudiari.

At certe eo magis damnanda erat, quod ethnici sic ab illis opem, favorem et beneficia poscebant, atque exspectabant, tamquam a diis praesentibus, et [Col. 0625A] quibus divina inerat vis et potentia. Gentilium quippe animis insulsa haec opinio adeo infixa haerebat; ut Siculi apud Ciceronem conquesti fuerint: »Sese jam ne deos quidem in suis urbibus, ad quos confugerent, habere, quod eorum simulacra sanctissima C. Verres ex delubris religiosissimis sustulisset?« (Cicer., orat. 4, in Verr., init., pag. 46.) Eadem quoque fuit, teste Livio, Ambracensium legatorum in senatu Romano querela: »Bona adempta, et quod se ante omnia moveat, templa tota urbe spoliata ornamentis, simulacra deum, deos immo ipsos, convulsos ex sedibus suis, ablatos esse parientes, postesque nudatos. Quos adorarent, ad quos precentur et supplicent, Ambraciensibus non superesse.« (Liv. lib. XXXVIII, cap. 43.) Quis autem ex his verbis [Col. 0625B] non animadvertat, quam evidenter ac serio homines inter ethnicos clarissimi coram Romano senatu, atque ipsimet Romani adseruerint haec simulacra suos revera esse deos, vel hos in illis, tamquam domiciliis suis habitare, ita ut sublatis hisce simulacris, nullos amplius deos se habere crederent.

Si quis tamen nimium pervicax illud adhuc inficiari, aut in dubium vocare audeat, is certe Arnobii nostri auctoritate, cui nemo, si sanae mentis sit, refragari potest, plane confutabitur. Palam enim, nec sine summo contriti cordis dolore, asseverat (Arnob., lib. I, pag. 22), se cum gentilium erroribus, sibi plane cognitis, implicatus esset, persuasum omnino habuisse deorum simulacra, et picturatas in veternosis arboribus taenias, eos ipsos esse deos, [Col. 0625C] quibus adulabatur, quos affabatur, et a quibus beneficia postulabat, tanquam inesset, inquit, deorum vis praesens, vel in eis revera inhabitarent.

Quid hoc testimonio clarius, et expressius? Quis autem abnuet hanc Arnobii opinionem, seu potius, ut ipse fatetur, gravissimum errorem, ipsi cum aliis communem fuisse gentilibus? Quamobrem Tertullianus ante fabricata deorum simulacra: »Deus,« inquit, »ipse nusquam. Nondum enim tunc ingenia Graecorum, atque Tuscorum fingendis simulacris Urbem inundaverant« (Tertullian., Apolog., cap. 25, p. 28). Sed de illa absurda gentilium opinione, atque impietate aliquid in primo Apparatus nostri et tomo perstrinximus (Apparat., pag. 496 et seq., pag. 750 et seqq.). De Tertulliano autem suo loco [Col. 0625D] agendum.

Caeterum Arnobius dixit taenias, graece , id est, fascias, sive, ut Servius animadvertit (Serv., in lib. V Aeneid. Virgil., pag. 374), vittas, aut vittarum extremitates, in arboribus veternosis, hoc est, senio, seu morbo vetere confectis, ut explicat Donatus (Donat., in Terent., Eunuch., act. 4, scen. 4). Significat itaque Auctor noster, secum ethnicus adhuc esset, coluisse in arboribus, longa aetate consumptis, vittas et coronas, seu potius antiquas arbores vittis et coronis redimitas. Arbores siquidem deo alicui dicatas, sicut deos, aut eorum sedes olim ethnici adorabant. »Haec,« inquit Plinius, »fuere numinum templa, priscoque ritu simplicia rura etiam [Col. 0626A] nunc deo praecellentem arborem dicant. Nec magis auro fulgentia atque ebore simulacra, quam lucos et in iis silentia ipsa adoramus.« (Plin., lib. XII Hist. natur., cap. 1, pag. 4.) De Phaenicibus vero haec Philo ex Sanchoniatone, et hic ex Taauto, si Eusebio fides, retulit: , , . »Illi omnium primi germina terrae,« ac proinde arbores, »consecrarunt, iisque deorum in loco habitis adorationis cultum tribuerunt.« (Euseb., lib. III Praepar. Evangel., cap. 10, pag. 34.) Mentionem quoque Arnobius facit, lubricati lapidis, de quo in superiore nostra dissertatione, ubi etiam de arboribus aliquid attigimus (Dissert. in Minuc., cap. 19, art. 2). Declarat itaque Arnobius se olim [Col. 0626B] cum insulsas gentilium superstitiones sectaretur, coluisse et adorasse simulacra, arbores, et lapides ab illisque beneficia poposcisse, persuasumque falso habuisse haec ipsosmet esse deos, et in illis vim potestatemque inesse divinam.

Quamvis autem ille christianus factus, non sine acerbo animi sensu, sinceraque poenitentia se deorum simulacra coluisse confiteatur (Arnob., lib. III, pag. 101); tanta tamen erat gentilium obstinatio, ut ea ipsa quae ex vilissimo luto facta esse nescire non poterant, in templis tamen suis posita, pro diis haberent, ac venerarentur. Caeci enimvero homines, ut aliquid ab iis, quemadmodum ait Arnobius, impetrarent, »Deorum,« sive simulacrorum, »ante ora prostrati, limina ipsa converrebant osculis« (id. lib. I, [Col. 0626C] p. 29). Qui quidem adorantium ritus erat, ut satis ex Suetonio, Livio, Polybio, et aliis colligitur (Sueton., lib. VII, in vita Vitell., paulo post init.; Liv., lib. XXX, cap. 8; Polyb., lib. XV, init.). Quamobrem Tibullus canebat:

Nec ego tellurem genibus prorepere supplex,
   Et miserum sancto tundere posse caput.
Nec ego si merui, dubitem procumbere templis,
   Et dare sacratis oscula liminibus. (Tibull., lib. I, eleg. 5.)
Verum Lucretius, a Lactantio citatus (Lactant., lib. II Instit., cap. 3, pag. 150), impium illum gentilium suorum cultum his versibus explodit:

Nec pietas ulla est velatum saepe videri
Vertire ad lapidem, atque omnes accedere ad aras,
Nec procumbere humi prostratum, et pandere palmas,
[Col. 0626D] Ante deum delubra. (Lucret., lib. V, vers. 1198 et seqq.)
Lege adhuc, si velis, Plutarchum, Lucanum, et Brissonium, qui plura de his gentilium ritibus observarunt (Plutarch., Quaest. roman., pag. 266; Lucan., lib. II, vers. 128 et seqq.; Brisson., lib. I, de Form., pag. 46).

Arnobius porro hanc impietatem acerrime eo insectatur, »quod, si liceret,« inquit, »in simulacri alicujus introire pendigines,« seu, ut clarius paulo post loquitur, »in omnes sinus et commissuras« (Arnob., lib. VI, pag. 201 et seqq.), nihil aliud cerneretur, quam variae illius partes, quas catenae ferreae, unci, ansulae, et suffusum plumbum retinebant. Ad [Col. 0627A] haec vero illa simulacra, »quorum plantas et genua ethnici orantes contrectabant« (Veget., lib. II, cap. 44). semiplena et vacua, ac minime animata et spirantia, temporum injuriis putrescunt, ac dissolvuntur. In iis etiam sorices, stelliones, blattae nidificant, araneis vero coinquinantur et hirundinibus. Arnobius itaque sicuti Minucius Felix, aliique, ut vidimus (Dissert. in Minuc., cap. 19 art. 2), Ecclesiae Patres hinc recte concludunt, nihil omnino in hisce simulacris et signis inesse posse divinitatis.

Ethnici vero, ut hoc argumentum, cujus pondere se opprimi sentiebant, quoquo modo infirmare possent, respondebant se numquam credidisse ea simulacra esse per se deos: sed in illis hos tantum colere ac venerari, »quos dedicatio infert sacra, [Col. 0627B] et fabrilibus efficit inhabitare simulacris« (Arnob., lib. VI, pag. 203 et seqq.). Verum auctor noster illud ridiculae opinionis commentum variis rationum momentis plane comminuit, penitusque dissipat. Eccui enim, si sanus sit, unquam, ait ille, persuadebitur deos ridiculo quodam dedicationis jure, aut ad terrena simulacra inhabitanda cogi, aut sidereis sedibus suis, sponte sua relictis, ad ea toties commigrare, quoties homini statuam dedicare placuerit? Quid vero, quod dii nulla vi humana compelli possunt, ut in simulacris illis semper maneant? Nihil enim ea necessitate miserius, nihilque Deo magis indignum. Deinde vero, si in eis tamdiu tantum commorentur, quamdiu ipsis libuerit, certe simulacra aliquando, illis recedentibus, dii esse desinent. In dubio [Col. 0627C] igitur stabit quando eis sacra fieri, et ea adorari debeant. Praeterea vero, cum plura, inquit Arnobius unius ejusdemque dei simulacra, modo parva, modo maxima fabricantur, numquid dii in illis aut se contrahunt, aut se porrigunt, suumque corpus pro simulacri componunt forma ac figura? Quid autem absurdius de Deo dici aut cogitari potest?

Sed agedum; constat sane plurima unius ejusdemque dei simulacra in diversis, et a se invicem longissimo terrarum intervallo disjunctis regionibus posita fuisse. An in iis omnibus deus ille adesse poterat? Non divisus quidem, quia verus Deus dividi nequit. Non integer; nam deus ille, uti putabant corporeus erat, nec proinde potest in pluribus simul esse locis.

Denique si haec simulacra aut dii essent, aut [Col. 0627D] eorum habitatio, nonne divina potestate sua se ipsos adversus quoslibet casus tutari debebant? Cur ergo ethnici, arguit auctor noster (Ibid., pag. 205.), illa ne qua injuria afficerentur, validissimis claustris, repagulis, pessulis claudebant, ac muniebant? Cur, ne a furibus clam noctuve raperentur, »edituis mille« ita ille loquitur, (Ibid.) »protegebant; atque excubitoribus mille.« Eodem modo argumentatur Tertullianus, ac qui sint illi excubitores clarius explicat: »Jam utique suas,« inquit, »primo statuas, et imagines, et aedes tuerentur, quae, ut opinor, Caesaris milites excubiis suis salva praestant« (Tertullian., Apolog., cap. 29, pag. 29). Antea vero auctor epistolae ad Diognetum sic ethnicos affatur, et corripit: Nonne [Col. 0628A] deos vestros illuditis, dum lapideos quidem, et testaceos veneramini, custodibus carentes: , , (Epist., ad Diognet., post. init.): Argenteos autem et aureos includitis noctu, aut interdiu custodes apponitis ne furto auferantur. Similiter Cyprianus, nec minus acri styli sui aculeo eos pungit: »Sic illos,« inquit, »laesos ultio vestra defendit, quomodo et clausos ne pereant, tutela vestra custodit. Pudeat tutelam de iis sperare, quos tu ipse tueris. (Cyprian., tract. ad Demetr., pag. 191.)

Satis porro gentilibus non erat simulacra, sive deos suos hominum custodiis, ac diurnis nocturnisque vigiliis tueri, sed eamdem, pergit Arnobius, [Col. 0628B] ob causam, canes et anceres alebant. Et certe scriptum a Cicerone legimus: »Anseribus cibaria publica locantur, et canes aluntur in Capitolio; ut significent, si fures venerint. (Cicer., orat. 2, pro Rosc. Amer. 1, pag. 24.) Quod etiam Livii, Plinii, Plutarchi, Aeliani, et aliorum testimonio confirmatur (Liv., lib. V, ante fin., Plin., lib. X Hist. nat., cap. 22, pag. 408; Plutarch., in vit. Camill., pag. 142, et Quaest. roman., pag. 284; Aelian., lib. XII de Animal., cap. 33). Atqui hae custodiae, arguit Arnobius, tam inutiles, quam diis injuriosae erant. In simulacris siquidem si ipsi saltem inhabitassent, illis profecto nec aliis, ea a quolibet casu, et injuria protegendi cura relinquenda erat. Nullus enimvero gentilis dicere unquam potuit illos aut dormire, [Col. 0628C] aut non posse se tueri. Unde etiam Augustinus ex, proxime memorata anserum custodia, sic eosdem gentilium deos irridet et explodit. »Tunc tota romana urbe in hostium potestatem redacta, solus collis Capito nus remanserat, qui etiam ipse caperetur, nisi saltem anseres, diis dormientibus, vigilarent. Unde pene in superstitionem, aegyptiorum bestias avesque colentium, Roma deciderat, cum anseri solemnia celebrabant.« (August., lib. II de Civit., cap. 22, pag. 51.)

Quis autem diffiteri potest ex his omnibus rationibus recte ab Arnobio confici gentilium simulacra, vel ante, vel post suam consecrationem, nec deos esse, nec hos in illis inhabitare, multo minus ad ea, coelo relicto, inhabitanda posse compelli? De illa [Col. 0628D] porro simulacrorum dedicatione, alibi diximus (Dissert. in Minuc., cap. 19, art. 1).



ARTICULUS V. Examinatur aliud Arnobii adversus deorum simulacra argumentum, inde petitum, quod illa ab ethnicis probro et dedecori habita, ac spoliata fuerint: nempe simulacrum Jovis ab Antiocho Cyziceno et Dionysio tyranno, Aesculapii ab eodem Dionysio, Veneris a Pygmalione, et alio adolescente; alia vero aut diruta, aut cremata, ubi de vario Capitolii incendio.

Ultimum Arnobii adversus deorum simulacra argumentum ex iis ducitur, quae maximo dedecori et probro habita, cum opprobrio spoliata, ac tandem non secus ac templa deturbata, et penitus diruta sunt. Quis enim negabit Jovis statuam cum irrisione et ludibrio ab Antiocho Cyziceno spoliatam? »Hunc [Col. 0629A] quippe Antiochum Cyzicenum ferunt,« Arnobii verbis utimur, »quindecim cubitorum Jovem ex delubro aureum sustulisse, et ex aere bracteolis substituisse fucatum« (Arnob., lib. VI, pag. 205). Ex Clemente autem Alexandrino illud proculdubio delibatum est. Audi, quaeso, graeca ejus verba, ac id haud dubie fateberis: , inquit, , , , , . (Clemens Alexandr., Admonit. ad gent. pag. 34.) Antiochus Cyzicenus, cum egeret pecuniis, Jovis auream statuam, quae erat magnitudinis quindecim cubitorum, fundi jussit, et ex alia materia statuam illi similem laminis inauratam [Col. 0629B] rursum reponi.

Ex eodem Scriptore graeco Arnobius in librum suum haec adhuc transtulit: »Dionysius ille, sed junior, cum velamine aureo spoliaret Jovem, et pro illo laneum subderet, jocularibus etiam facetiis ludens, cum esse illud in rigoribus algidum, hoc vaporum, onerosum illud in aestatibus diceret, hoc rursus sub ardoribus flabile« (Arnob., loc. cit.). Clemens enim Alexandrinus dixerat: , , , , , , , (Clem., loc. cit.). Dionysius tyrannus junior cum auream vestem Jovi abstulisset in Sicilia, jussit eum indui lana, facete [Col. 0629C] dicens, eam esse aurea meliorem, ut quae esset et aestate levior, et hyeme calidior. De utraque illa Jovis statua in superiori Apparatus nostri tomo disseruimus (tom. I Apparat., lib. III, dissert. I, cap. 8, art. 2 et 3, pag. 737 et 743). At in simulacris suis, arguit Arnobius, si dii habitassent, neque Antiochus et Dionysius id fecissent impune; neque Jupiter tam patienter ferre potuisset tales tantasque contumelias, sibi ab infirmis hominibus non sine irrisione illatas. Ipse enim illas non exspectato, uti in superiore articulo diximus, ullius alterius auxilio, statim ultus fuisset.

Pergit auctor noster atque eumdem Dionysium similiter adhuc jocatum esse narrat, cum Aesculapium amplissima barba aurea spoliaret: »Facinus« enimvero, »esse dicebat indignum, ex Apolline procreatum [Col. 0629D] levi glabro, simillimoque impuberi, ita barbatum filium fingi; ut in ancipiti relinquatur, uter eorum pater sit, uter filius, immo an sint generis et cognationis unius« (Arnob., lib. VI, pag. 206). Numquid a vero is multum aberraverit, qui istud ex his Ciceronis verbis decerptum esse opinabitur: »Idemque Dionysius,« inquiebat Latinus Orator, »Aesculapii Epidaurii barbam auream demi jussit. Neque enim convenire barbatum esse filium, cum in omnibus fanis pater imberbis esset« (Cicer., lib. III de Natur. deor., pag. 252). Eadem de utroque Dionysii impio facinore Valerius Maximus, Lactantius, Aelianus, atque allii retulerunt (Val. Max., lib. I, cap. 2, § 3, pag. 20; Lactant., lib. II, cap, 4, pag. 157; Aelian., [Col. 0630A] lib. I Var. hist., § 8). Cur ergo, instat Arnobius, utrumque Dionysii tam audax facinus, utrique deo tam probrosum, illico neuter vindicavit? Cur tam patienti animo toleravit, et alter quidem deformari vultum suum, alter autem suo ornamento adeo turpiter spoliari? Cur ambo illi dii merita ultione non demonstrarunt se in simulacris suis, uti gentiles opinabantur, praesentes esse, atque illorum custodes ac defensores? Verum hi, »ita ludibrio habiti sunt,« inquit Ambrosius, ut neque Jupiter vestem suam defendere potuerit, nec barbam Aesculapius, nec Apollo adhuc pubescere coeperit, neque omnes, qui dicuntur dii retrahere potuerint patenas, quas tenebant, non tam furti reatum timentes, quam sensum non habentes. Quis igitur eos colat, qui nec defendere [Col. 0630B] se, quasi dii, nec abscondere, quasi homines possunt?« (Ambros., lib. II de Virginib., cap. 5, § 7, pag. 172.)

Neque est sane quod ethnicus nescio quis cum Valerio Maximo nobis objiciat, tametsi Dionysius debita supplicia non exsolverit, illum tamen dedecore filii poenas post mortem dedisse, quas vivus effugerat. Nam ille debitas non paternae sed suae crudelitaits, uti ex Athaeneo, et Justino historico, satis probatur poenas pertulit (Athaen., lib. XII Deipnos., pag. 541; Justin., Hist. lib. XXI, cap. 2 et 5); unde Ovidius de illo haec canebat:

Ille Syracosia modo formidatus in urbe,
   Vix humili duram reppulit arte famem. (Ovid., lib. IV, epist. ex Pont. Epist. 3, pag. 328.)

[Col. 0630C] Quid vero, quod Cicero ipse, etsi gentilis, eodem plane modo quo auctor noster, aliique christianae religionis defensores, ex Dionysii patris facto argumentatur: »Hunc igitur,« inquit, »nec Olympius Jupiter fulmine percussit, nec Aesculapius misero diuturnoque morbo intabescentem interemit, atque in suo lectulo mortuus, in Tympanidis rogum illatus est, eorumque potestatem, quam ipse per scelus erat nactus, quasi justam et legitimam haereditatis loco filio tradidit« (Cicer., loc. cit.).

Nec ethnicum respondere juvat illas, quae nominibus videntur, contumelias, eaque opprobria, a diis ita plane negligi, et haberi pro nihilo, ut supplicium de illis sumere non curaverint. Qua enim fronte, urget Arnobius, quave animi tranquillitate, seu potius [Col. 0630D] stupiditate dii tolerare potuerunt non solum illa impia Dionysiorum, et Antiochi facta; sed alia etiam execranda, nec sine horrore nominanda flagitia, quae a Philostephano, et Posidippo memoriae mandata sunt? Primus enim, »in Cypriacis,« ait auctor noster, »auctor est Pygmalionem, regem Cypri, simulacrum Veneris, quod sanctitatis apud Cyprios, et religionis habebatur antiquae, adamasse ut feminam . . . solitum sublevato in lectulum numine copularier amplexibus . . . . . Consimili ratione Posidippus in eo libro, quem scriptum super Cnido indicat, superque rebus ejus, adolescentem haud ignobilem memorat; sed vocabulum ejus obscurat, correptum amoribus Veneris, propter quam Cnidus in nomine est, amatorias [Col. 0631A] et ipsum miscuisse Iascivias cum ejusdem numinis signo, genialibus fusum toris, et voluptatum consequentium finibus« (Arnob., lib. VII, pag. 106 et seqq.). At haec rursum ille ex Clemente Alexandrino mutuatus est. Totidem quippe haec illius sunt verba: . , , . . , , . , . , (Clemens Alexandr., Admonit ad gent., pag. 38). Pygmalion ille Cyprius eburneam amavit statuam; erat ea simulacrum Veneris, et erat nudum. Movetur figura Cyprius, [Col. 0631B] et coit cum imagine, et hoc narrat Philostephanus. Venus autem alia in Cnido erat lapis, et erat pulchra, alius eam amavit, et cum lapide Veneris habet consuetudinem, ut refert Posidippus; prior quidem in Opere de Cypro, alter vero in Opere de Cnido. Videsis quae de iis in primo Apparatus nostri tomo adnotavimus. (tom. I Apparat. lib. III, dissert., I, cap. 8, art. 4, pag. 745).

Ubinam igitur gentium, ait Arnobius, erat utraque illa Venus, quae effrenem et indomitam horum juvenum petulantiam propulsare ac coercere non curavit? Numquid respondebunt ethnici huic deae voluptatum et libidinis magistrae, gratissimas fuisse ejusmodi contumelias? Sed haec deae, uti fatebantur gentiles, libidinosissimae simulacra, et sceleratissimi eorum [Col. 0631C] amatores ultricibus flammis tradi utique debebant.

Caeterum tametsi deae molles et voluptuariae haec libenter permisissent, numquid eadem aliorum deorum fuit mollities et socordia? Si ergo major in eis fuit animi aequitas et fortitudo, ubinam, ait Arnobius (lib. VI, pag. 207), erat Jupiter Fulminator, cum Capitolium, et ilium ipsummet Capitolinum Jovem cum uxore et filia edax ignis toties corripuit et absumpsit? Ubi Juno Argiva, quando illius templum cum sacerdote Chryside; ubi Serapis Aegyptius cum Iside; ubi Liber Eleutherius cum Athenis; ubi Diana, cum Ephesi; ubi Dodonaeus Jupiter, cum Dodonae; ubi denique Apollo divinus cum eorum templa, et simulacra aut spoliata a praedonibus, aut incendio consumpta sunt? at haec adhuc ex jam citato Clementis [Col. 0631D] Alexandrini libro delibata fuisse, ex iis colligi potest, quae in superiore adhuc Apparatus nostri tomo diximus (tom. I Apparat., ibid., pag. 729 et seqq.). Nihil itaque his adjiciemus, nisi triplex fuisse, Capitoli incendium: unum bello civili Scipione et Norbano Coss. alterum Vitelliano bello, sed Capitolium a Vespasiano postea instauratum. Tertium ante Titi Vespasiani illius filii mortem, ac rursus a Domitiano reaedificatum est. Legesis Marlianum, Pancirolum et Donatum de urbe Roma, atque citatos ab eis auctores (tom III Antiquit. roman., pag. 77, 344 et 577).



ARTICULUS VI. Ostenditur quam infirma sit ethnicorum responsio, simulacra deorum ideo retinenda; ut imperitum vulgus eorum timore in officio et religione contineretur; ac quid ex hactenus dictis colligendum.
[Col. 0632A]

Postrema ethnicorum ad ea, quae hactenus contra simulaca deorum disputavimus (Arnob., lib. IX, pag. 108), responsio erat, se palam docere deos in illis residere, ipsosque esse deos, non quidem quod ita rem se habere crederent, sed ut falsa hac persuasione, ac praesentium deorum terrore imperita vulgi multitudo, quae maxima omnium civitatum pars erat, in officio et religione contineretur. Et certe Cicero eamdem ob rationem censebat in urbibus templa, et lucos in agris, contra Persarum sententiam, esse debere (Cicer., lib. II de Legib., pag. 335). Ea quippe [Col. 0632B] opinio, qua cunctas urbes, et templa, atque adeo simulacra dii incolere creduntur, religionem aufert civitatibus omnibus utilem, ac homines singulos reddit castiores et religiosiores.

At quem, respondet Arnobius (Arnob., loc. cit.) terrorem malis, improbis, et sceleratis, quibus plenus semper fuit mundus, incutere possunt falsorum deorum simulacra? Nonne hi, sicuti caeteri omnes, apprime noverant illa impune a tyrannis, furibus, praedonibus, et aliis, ut supra dictum est, appetita, spoliata, direpta, transportata, deturbata, ac per summum dedecus, et ignominiam tractata, tandemque eversa et funditus diruta.

Deinde vero quid ex simulacris cuilibet homini metuendum erat (Ibid., pag. 209)? Numquid falx [Col. 0632C] Saturni messoria, ait Auctor noster, numquid Jovis reciniati fulmen, Junonis caestus, seu cingulum, Matris deum tympana, Palladis galea, Mercurii petasus, baculus Aesculapii, Cereris mammae grandes, Fortunae, seu Amaltheae, ut ait Pausanias cornu, vel, ut alii dicunt, cornucopia, ac tandem ridiculi Anubis. quemadmodum Diodorus Siculus, Macrobius, Lucianus et alii declarant, canina facies (Pausan., lib. IV, pag. 14; et lib. VII, pag. 234; Diodor. Sicul., lib. I Biblioth., pag. 55; Macrob., lib. I Metamorph., pag. 201; Lucian., de Sacrific., pag. 186)? Nemini certe homini, si sane mentis unquam fuit, persuaderi a quoquam potuit in his, quae paulo ante a nobis in hoc capite, et dissertatione superiori explanata sunt [Col. 0632D] (Dissert. in Minuc., cap. 15, art. 2), aliquid fuisse formidandi ac tremendi, aut quo aliquis a pravo actu aliquando deterreretur.

Tantum vero abest, ut illa, aliaque deorum simulacra malos homines a scelere aliquo averterint; ut nec legum severitas, nec ullum supplicii genus illorum hactenus compresserit audaciam. Quin immo inde saepius pejores facti sunt et deteriores. Falsum est igitur simulacrorum, sive deorum in eis habitantium metu sinceram religionem stabiliri aut conservari. Neque id ipsismet ethnicis, aut iis saltem, qui apud illos sapientia et doctrina praestabant, incognitum esse potuit. Nam Cicero Cottam alicubi sic loquentem fecit: »Quid? si qui dixerunt totam de diis immortalibus opinionem fictam esse ab hominibus [Col. 0633A] sapientibus reipublicae causa, ut quos ratio non posset, eos ad officium religio duceret, nonne omnem religionem funditus sustulerunt?« (Cicer., lib. II de Natur. deor., pag. 212.)

At ex his omnibus, quae in hoc et superioribus articulis disputata sunt, facile quilibet colligere poterit ab Arnobio validissimis rationum momentis comprobari deorum imagines et simulacra prorsus damnanda esse et rejicienda. Gentiles siquidem in animum suum frustra induxerant ea, sive ante, sive post eorum dedicationem ac consecrationem, deos fieri, atque ab illis conferri sibi posse opem, favorem et beneficia. Nihil enimvero in eis erat, nisi a vera divinitate prorsus abhorrens, ac suam plerumque ob turpitudinem vero et optimo Deo penitus indignum. [Col. 0633B] Quae quidem adhuc mirum in modum ex iis confirmantur, quae jam alibi haud semel animadvertimus, ubi etiam manifeste, uti opinamur, cuivis, praejudicatis opinionibus non penitus excaecato, ostendimus nihil inde contra imagines pie a christianis coli solitas posse quidquam confici (Dissert., in Minuc., cap. 19, art. 2; tom. I Apparat., lib. V, dissert. 1, cap. 9, art. 5, pag. 743 et seqq.). Sed de his adhuc in subsequentibus dissertationibus nostris agendum.



CAPUT XXIII. De gentilium sacrificiis.



ARTICULUS PRIMUS. Quibus argumentis Arnobius nulla sacrificia diis gentilium facienda esse demonstret, atque oppositas eorumdem gentilium rationes evertat, ubi de hostia animali, de cnissa et hostiae anima.
[Col. 0633C]

Si ficti commentitiique sint dii, si nulla proinde iis templa, delubra, fana construenda, si illorum sint falsae imagines, fictitia signa et simulacra, nonne inde sequitur nulla prorsus sacrificia debere umquam illis fieri? Atqui primae propositiones, uti superius vidimus, ab Arnobio invictissime probantur. Ergo et ultima simul cum illis tam aperte demonstrata est, ut ne minima quidem amplius probatione indigere videatur. Verum prioribus illis erroribus singillatim confutatis, et hunc quoque posteriorem Arnobius speciatim, ac peculiaribus rationibus a se impugnandum esse judicavit.

Manifestum itaque primo facit nullam penitus sacrificii [Col. 0633D] ullius diis gentilium faciendi causam posse a quoquam adsignari (Arnob., lib. VII, pag. 212 et seqq.). Nihil enim commodi, aut lucri, aut fructus ex iis dii, si qui sint, percipere unquam potuerunt. Falsum siquidem est eos sacrificiis ali, et nutriri. Nam quisquis cibi et alimenti aliquid accipit, is mortalis sit oportet. Dii vero immortales esse debent.

Deinde quod deorum altaribus admovetur inanimatum illud est, aut animatum (Ibid.), At dii neutro ali possunt. Non inanimato quidem, nisi corporei, sicuti homines dicantur, ac proinde dii non sint. Ad haec vero nullus diffitebitur iis animatum potius convenire quam inanimatum. Animatum enim, ut ait Arnobius, est animalis hostia. Quae autem ea sit, disces [Col. 0634A] ex Macrobio, qui post citatos a se Trebatium et Virgilium observat hoc hostiarum genus, cujus sola anima sacratur, ab haruspicibus animalem hostiam vocari (Macrob., lib. III Saturnal., cap. 5, pag. 322 et seqq.). Strabo autem, ubi de Persarum sacrificiis disputat, haec memoriae prodidit: »Dicunt Deum nihil velle praeter hostiae animam.« (Strab., lib. XV Geogr., pag. 732.) Atqui ethnici frustra putabant deos animata, sive hujusmodi victima nutriri: »Nisi forte,« uti Arnobius facere arguit, »hostiarum deus animas devorat, aut aris ardentibus nidorem consectatur, et fumos, pasciturque de cnissis, quas evomunt ardentia viscera, adhuc suda de sanguine, et prioribus humecta de succis« (Arnob., lib. VII, pag. 212). Cnissa autem, graece , vel , est nidor, [Col. 0634B] seu animalium arvina, et pinguedo, sive fumus quem cum hostia comburitur, ignis exhalat. Ultimo autem hoc sensu ab auctore nostro accipitur.

At gentiles revera credidisse deos suos his cnissis pasci et saturari, ex his colliges Clementis Alexandrini verbis: , , , (Clemens Alexandr., Admonit. ad gent., pag. 12). Jupiter autem cum postea apparuisset, si quidem deus erat, ut qui assarum carnium cnissam forte sensisset, cujus praemii se esse participes vestri dei confitentur. Neque minus perspicue id probari potest auctoritate Luciani, qui quidem, quamvis ethnicus homo, suos tamen deos hoc , irridere ausus est: »Dii [Col. 0634C] juxta Jovem adsidentes, in terram despiciunt, et quoquo versum intento capite, circumspectant, sicunde subvolantem ignem videant, vel nidorem in aere surgentem, , circaque fumum rotantem esse. Quod si quis forte sacrum faciat, epulantur omnes, fumo inhiantes, ac muscarum in morem sanguinem exsugentes, circum aras effusum« (Lucian., de Sacrific., pag. 185).

Sed hanc absurdissimam opinionem Arnobius ideo refellit; quia nihil plane ex immolata qualibet hostia ad deorum substantiam pervenit. Quidquid enim ab gentilibus immolabatur, remanebat in terra, aut sursum sublevatum, atque in cineres dissolutum, in eam recidebat. Hinc rursum idem Lucianus: , [Col. 0634D] (Luc., ibid., pag. 186). Nidor enim ille sacer atque divinus sursum fertur, atque in ipsum coelum subvectus, paulatim diffunditur.

Quamobrem Clemens Alexandrinus inde recte conficit haec a christianis meritissimo jure penitus rejici: , , , , (Clemens Alexandr., VII Stromat., pag. 707). Merito ergo ei non offerimus sacrificium, qui voluptatibus non capitur, cum inferius nec usque ad crassissimas nubes perveniat, sed longe etiam ab iis consistat, quae fit per fumum [Col. 0635A] exhalatio, si modo perveniat. Postea vero hanc insulsam ethnicorum opinionem alio argumento refellit: , , . (lege , seu potius , ) ) (Ibid., pag. 716). Sin autem revera cnissa est munus deorum, qui apud Graecos sunt, cur non prius quoque coquos in deos referunt, qui aequali dignantur beatitudine, et non ipsum adorant caminum, qui est huic venerabili cnissae propinquior?

Secunda ethnicorum ratio cur sacrificia diis suis facerent, haec erat, hostias voluptatis gratia iis esse caedendas; ut pote qui gaudio et laetitia inde perfundantur [Col. 0635B] (Arnob., lib. VII, pag. 213). Nam, uti Lucianus a nobis jam laudatus dixit: Quis non facile conjectet gaudere deos, cum ista spectant? (Lucian., ib., pag. 186.)

At nemini unquam non insani capitis homini persuadebis, inquit Arnobius, deos, velut quoddam animal, delectatione aliqua et gaudio adfici. Voluptas siquidem quinque corporis sensibus percipitur. Dii autem, si sint immortales, sensibus illis carere debent.

Praeterea quale illud est gaudium, quo quis innoxiorum animalium caede laetatur? Nonne feri etiam homines illorum commoventur aliquando commiseratione? Quanto igitur magis dii, quos pios, mites, [Col. 0635C] ac mansuetissimos esse finxerunt? Quamobrem vetus quidam poeta a Porphyrio citatus haec cecinit (Porphy., lib. II de Abstin. animal., pag. 230).

, ,
, ,
, ,
,
,


Quis ita stultus, et tam remissus,
Credulusque hominum, qui speret deos,
Ossibus excarnibus, et bili igne examinata, seu excocta,
Quae canibus famelicis non essent esculenta,
Omnes gaudere, et praemium illud consequi?
Prius vero ille ipsemet Porphyrius dixerat malos daemones, qui dii videri cupiunt, , et sacrificiorum [Col. 0635D] nidore recreari. Quamobrem vir bonus, inquit ille, et sapiens ab ejusmodi sacrificiis cavebit; ne ad se adliciat tales impietatis magistros. Quantum autem in omnibus ac singulis, quae exposuimus, argumentis sit virium, facile ut putamus, quisque perspiciet. Si quis vero plura desiderabit, haec apud Eusebium magno sine labore inveniet (Euseb., lib. IV Praepar. evang., cap. 22, pag. 173; lib. V, cap. 2, pag. 182). Neminem porro esse arbitramur, qui ex cunctis Arnobii rationibus, simul collectis, non fateatur illis absurdum gentilium errorem penitus subverti (Arnob., lib. VI, pag. 204).



ARTICULUS II. Quomodo Arnobius alia evertat ethnicorum argumenta, quibus sacrificia diis suis esse facienda probare nitebantur; ubi de ritu quo iidem ethnici antequam templa adirent, corpus abluebant, et explicatur quid sit Bulba, Immissulus, Buteo, Solipuga, natrix, cominum, nasturcium, bulbus, cunila, et motacilla.
[Col. 0636A]

Vulgaris gentilium opinio, et magni, uti arbitrabantur, ponderis ad sacrificia diis facienda argumentum, hac fundatum erat vana persuasione, qua existimabant eos a sacrificantibus placari, atque illorum sedari iracundiam. Sed hanc opinationem Arnobius falsitatis evidentissime arguit (Arnob., lib. VII, pag. 214). Nullus quippe in vero Deo esse potest irae motus, quippe qui belluis proximus, eorum tantum esse potest, qui mortales sunt, nec adhuc beati. Sed de [Col. 0636B] ira Dei fusius in subsequenti dissertatione agendum (Dissert. in Lactant., cap. 15, art. I et seqq.)

Fac tamen nunc si velis, ait Arnobius, deos revera hominibus irasci, non inde eos sacrificiis mitigandos esse unquam conficies. Non enim antequam irati sint, sacrificium eis fieri debet. Tum enim, sicut feris, ne saeviant, esca objicitur, ita sacrificium futuram deorum iram cohiberet. Neque etiam diis jam ira inflammatis sacrificandum est. Nam praeterquam quod ab hominibus dii laedi nequeunt, nullis sane illi legibus unquam constituerunt quodnam ab hominibus praevaricatoribus, ne poenas laesi numinis darent, sacrum agendum erat. Deinde vero ab omni prorsus verisimilitudine abhorret illos porco, aut gallinula, aut aliis pecudibus immolatis, iram ponere, et injuriarum [Col. 0636C] oblivisci. Criminum enim tam facile redimendorum hac spe data, cresceret dubio procul sceleratorum hominum multitudo. Quod quidem Porphyrius fusius eo probat (Porphyr. lib. II de Abst. animal., pag. 232 et seqq.), quod hac ratione inductus quilibet improbus homo, credet factam sibi injuste etmale agendi potestatem: secus vero, si existimet sua tantum propter bona opera mercedem a diis accepturum.

Addit insuper Arnobius iniquum omnino videri, ut, pro reo et noxio homine innocens bestia occidatur. Simili argumento Porphyrius ostendit nullum animal gratitudinis causa, et ad gratias diis rependendas esse sacrificandum (Idem, ibid., pag. 163). Qui namque pro accepto beneficio gratias agit, is non debet male quemquam immerito afficere nec pro noxio et criminis [Col. 0636D] conscio homine ullum innocens animal.

Contra vero instabant adhuc ethnici, majorique voce clamabant ideo cuilibet deo hostias immolandas, ut res nobis tribuat prosperas, et adversas avertat. Sed haec ratio auctori nostro non videtur aliis firmior aut validior (Arnob., lib. VII, pag. 317, et seqq.). Ethnicorum siquidem philosophorum eruditissimi praefracte docebant omnia fato fatalique, ut alibi vidimus, necessitate fieri. At inde aperte sequitur deos nihil penitus hominibus aut dare posse, aut prohibere, atque idcirco hostiis victimis, libationibus, et sacrificiis frustra fatigari (Dissert. in Minuc., c. 6, art. 4).

Praeterea si dii prospera largiuntur, et adversa propellunt, cur innumeri homines, atque ii etiam, [Col. 0637A] qui perpetuis sacrificiis aras onerant, ad extremas angustias orbitate, morbis, naufragiis, aliisque malis et infortuniis redacti sunt? Nonne omnium ingratissimi essent dii, si haec cum possint, nollent impedire, nihilque vellent piorum annuere postulatis?

At prius, inquies, hostiarum sanguine et sacrificiis comparanda et emenda sunt deorum beneficia. Quid ais, vir bone? Quod, amabo te, diis magis indignum, quam venalia habere benefacta, ac sine illis prodesse nemini? Quid vero, quod si sola hujuscemodi sacrificia prosint, certe homo dives, qui plura animalia magno quidem, sed si opes ejus respicias, modico pretio empta, diis mactabit, ab iis tanto majora, quanto minora pauper, qui exiguum aliquid, sibi tamen [Col. 0637B] pro egestate maximum, offeret, beneficia accipere debebit? Quae autem major hac esse potest injuria et iniquitas? Eadem vero ratione, si duo populi secum bello decertantes, eadem omnino sacrificia faciant, tum dii illis opem, quam utique parem merentur, ferre numquam poterunt.

Verum ea sacrificia, aiebant ethnici, ad honorandos deos, amplificandamque eorum dignitatem recte instituta sunt. Sed id palam planeque negat Arnobius (Arnob., lib. VII, pag. 220 et seqq.). Nam honorum dignitatumque attributio et incrementum in solis hominibus locum habet. Deus enimvero nullo prorsus modo dignitate, potentia, honoribus augeri potest. Quin etiam qui humanis, ait Arnobius, honoribus mactatur, id est Servio, Brissonio [Col. 0637C] et aliis interpretibus, quasi magis augetur, illo inferior est, cujus augetur potentia (Serv., in lib. IV Aeneid., I, pag. 316, et Brisson., lib. I de Form. pag. 21). At id, aut quid simile de Deo dicere vel cogitare impium est (Cic., fragm., pag. 16).

Nos itaque Deum vere, ac maxime, et super caetera omnia honoramus et colimus; cum de ipso digne sentimus (Arnob., lib. VII, pag. 222). Nihil quippe credimus in illo esse, quod solis conveniat mortalibus, aut ipsi extrinsecus, quo perturbari possit, adveniat. Palam quoque fatemur illum sua vi se perfectissime cognoscere, nec ullo unquam iracundiae, voluptatis, ambitionis, cupiditatis, aut quovis ejusce modi alio motu agitari.

Quis ergo non sine sibilo explodat ethnicos (Ibid.), [Col. 0637D] qui existimabant se non minimum diis suis tribuere honorem, si sacra quadam corporis lavatione prius abluerentur, quam ante illorum ora bovem, aut aliud animal occiderent illiusque effunderent sanguinem? Templa enimvero antequam adirent, ab omni labe se puros, ut ait Arnobius (Ibid.), laulos, seu lavatos, castissimosque praestabant, aut potius se praestare arbitrabantur. De illo autem ethnicorum sese levandi more scripsit Cicero: »Castos Jubet lex adire ad deos, animo videlicet, in quo sunt omnia. Nec tollit castimoniam corporis: sed hoc oportet intelligi, cum multum animus corpori praestet, observaturque ut casto corpore adeatur, multo esse in animis servandum magis. Nam illud vel illud asaspersione aquae, vel dierum numero tollitur: animi [Col. 0638A] labes nec diuturnitate vanescere, nec manibus ullis elui potest. (Cicer., lib. II, de Legib., pag. 335.) Testatum vero Macrobius facit communem hanc fuisse gentilium consuetudinem, sed aspersionem ab ablutione distinguit: »Constat enim, inquit, diis superis sacra facturum corporis ablutione purgari. Cum vero inferis litandum est, satis actum videtur, si aspersio sola contingit« (Macrob., lib. III Saturnal., cap. 1). Multa ibi ille ex Virgilio, et longe plura Brissonius ex eodem poeta aliisque scriptoribus de hoc gentilium ritu retulere. Hos autem adire haud difficiliter poteris, sicut Tertullianum, ac Justinum etiam martyrem, qui ubi christianam religionem contra ethnicos tuetur, ibi scribit a daemonibus, [Col. 0638B] qui lavationem ab Esaia propheta indictam cognoverant, effectum fuisse; ut gentiles templa sua ingresuri, se ipsos et aquae aspersione lustrarent, et toto etiam corpore lavarentur (Brisson., lib. I de Form., pag. 6 et seqq.; Tertull., lib. de Baptism., cap. 5; Justin., Apolog. II, seu I, p. 94 et seqq.). Quapropter Lactantius, uti suo loco videbimus, eos corripit, propterea quod pie se sacrificasse existimarent, si antea laverint (Lactant., lib. V Institut., cap. 20, pag. 512).

Sed haec sacrificiis praemissa lavatio, seu ablutio, aut aspersio non efficiebat, ut caesarum hostiarum sanguine, et putoribus, quos nec ipsi sacrificantes, sicut auctor noster recte arguit (Arnob., lib. VII, pag. 222), ferre poterant dii honorarentur. Neque [Col. 0638C] dixeris a Cicerone citatis legibus cum corporis lavatione castum animum requiri. Nam nihil de illa curabant gentiles. Quo autem modo castus esse poterat eorum animus, qui diis omni, uti venditabant, effrenatissimae libidinis et impudicitiae genere contaminatis ea quae diximus, faciebant sacrificia?

Praeterea vero, si sacrificatis animalibus honos diis redditur, cur ethnicis iis non mactabant elephantos, ursos, canes, belbas, codex ms. regius belluas, littera u. pro b. more solito posita (Ibid., pag. 223). Belba autem idem significat atque hyaena, quemadmodum epistolae a Barnaba scriptae interpres pseudo-Clemens, Capitolinus et Cotelerius observarunt (Barnab., Epist., num. 10; Clem., lib. VIII Recognit., § 25; Capitol., sub fin., Gordi 3; Coteler., [Col. 0638D] in citat. epist. Barnab.). Cur etiam ethnici non immolabant Immissulum et Puteones, qui teste Plinio, Aldrovando, et aliis quaedam erant avium genera; cur nec solifugas seu solipugas, seu bestiolas maleficas, quae cum sol ardentior est, tum acrius pungunt; cur nec natrices, seu serpentes, venenum in aquam fundentes, de quibus idem Plinius, Solinus, Lucanus, Isidorus, Cicero, Columella, et nos alibi (Plin., lib. XVIII Natur. hist., cap. 7 et 8; idem, lib. VIII, cap. 30; lib. XXII cap. ult.; lib. XXIX, cap. 4; Solin., cap. 4, pag. 18; Lucan., lib. IX, vers. 837; Isidor., lib. XII Orig., cap. 4; Cicer., lib. IV acad. Quaest., pag. 33; Columel., lib. I, cap. 5).

Respondebant gentiles, ut debitus diis honos tribuatur, [Col. 0639A] ea esse sacrificanda, quae illi ad vitam sustentandam nobis suppeditarunt. Ergo, inquit auctor noster, sacrificandum est eis, cuminum, cujus, praeter alios meminit Plinius (Plin., lib. XIX Hist. nat., cap. 8, pag. 613), vel nasturcium, ab eo quoque memoratum, et quo, ut testatur, Cicero, Persae vesci solebant; vel bulbos, ab Ovidio, et Martiale (Plin., ibid., pag. 611; Cic., lib. de Finib., p. 66, et lib. V Tuscul., pag. 192; Ovid., sub fine lib. Remed. amor.; Martial., lib. III, Epigr. 34) decantatos, quorum natura, teste Plinio, siseri et pastinacae proxima est; vel ocinum, seu ocymum, ocinam et ozina, de quo praeter jam laudatum Plinium Varro, Cato, et Theophrastus (Plin., lib. cit., pag. 591; idem, lib. XIX, cap. 8, pag. 611; Varr. de Re rust., lib. I, cap. 31; [Col. 0639B] Cato, de Re rustic., cap. 54; Theophr., lib. VII de Plant., cap. 3) vel cumilam bubulam, cujus plurimas utilitates describunt Plinius, Columella, et Salmasius (Plin., lib. XIX, cap. 8, et lib. XX, cap. 15; Columel., lib. XVI de Re rustic., cap. 13; Salmas., in Solin., pag. 1275 et seqq.).

Urget ethnicos (Arnob., lib. VII, pag. 224 et seqq.) Arnobius: Si canes, asini, porci, motacillae, aves scilicet, quae attestante (Varr., lib. IV de Ling. lat., pag. 19) Varrone, caudam semper movent, si hirundines, accepto aliquo humanitatis sensu, crederent deos nos esse, nobisque sacra facere vellent, numquid honori duceremus ab illis muscas, formicas, stercora, aliaque, quibus aluntur, nobis sacrificari? Atqui dii mactatis taurorum, aliorumque [Col. 0639C] animalium, quae mox putrescunt, corporibus non magis honorantur.

Verum aliquis nos hic morabitur, ac redarguet nullius momenti esse illud Arnobii argumentum; quandoquidem Judaei Deo vero oves, boves, ac plura alia animalia mactabant. Atqui haec sacrificia illi grata erant, immo ab ipso imperata, atque idcirco in ejus facta honorem. Sed qui haec objiciet eo ipso, quo fatetur illa ab ipso Deo praescripta fuisse, solvit nodum, si quis sit, propositae a se difficultatis. Jam enim supra ostendimus (Supr., cap. 8, art. 4), et paulo post dicetur, omnia ethnicorum, quodlibet diis suis immolantium, sacrificia idcirco ab Arnobio reprobari, quia nulla prorsus eorumdem deorum, qui utique nulli erant, lege constituta unquam fuerunt. [Col. 0639D] Contra autem Judaei vero Deo, sicuti praeceperat sacrificantes, eum hisce sacrificiis honorabant? Nonne enim qui jubenti obtemperat, eo ipso debitum illi tribuit honorem?

Praeterea plurimis antiquis Ecclesiae Patribus, ac recentioribus theologis nostris visum est sacrificia Judaeis a Deo praescripta fuisse, non quidem potissimum ut iis honoraretur, sed ne ipsi Judaei in idololatriae, ad quam propensissimi erant, scelus dilaberentur. Denique Arnobius, ethnicorum responsa iis in primis refellit rationum momentis, quibus illi se ad diis suis sacrificandum inductos esse jactitabant. Caeterum etsi singula hanc aliamve in rem ab eo proposita, non ejusdem roboris quibusdam [Col. 0640A] videri possint; nemo tamen diffitebitur iis omnibus secum compositis, atque conjunctis superstitiosa gentilium sacrificia plane penitusque subverti. Ad alia itaque, si lubet, excutienda veniamus.



ARTICULUS III. Ponderatur aliud Arnobii adversus ethnicorum sacrificia argumentum, inde petitum, quod hostiae uni deo, et aliae alteri immolabantur, ubi de diis inferis, et scrofa inciente.

Rejicienda esse gentilium sacrificia ut Arnobius magis magisque patefaciat, ab illis poscit cur uni deo taurum, alteri haedum, huic oves, illi inscientem scrofam, id est suem gravidam, et partui proximam; cur singulis diis singularem quamdam hostiam, atque illis foeminini, his masculini generis, [Col. 0640B] quibusdam albi vel rufi, aliis nigri coloris animal immolarent. Qua vero lege, inquit, id aliquando statutum est? Quid etiam refert cujus animalis caede aliquod hominis debitum luatur, et sedetur deorum iracundia? Numquid his unius potius quam alterius sanguis gratior est et acceptior?

Respondebant ethnici deos mares esse et feminas, alios dextros alios laevos, quosdam superos, et nonnullos inferos, atque idcirco illis victimas diversi generis caedendas. At id quidem a diis praeceptum fuisse probare forsitan poterant hoc Apollinis oraculo, graecis versibus edito, quod ex Porphyrio Eusebius decerpsit (Euseb., lib. IV Praepar. evang., cap. 9, pag. 145 et seqq.). Sed quia illud paulo longius est, latinam dumtaxat illorum interpretationem [Col. 0640C] proferemus.

Terna quidem Laribus, totidem sacrare memento
Coelitibus, verum hoc discrimine: candida nempe
Coelitibus, Larium sit concolor hostia terrae.
Quae Laribus fient, in ternas divide partes:
Atque diis Erebi, terra sepelito sub alta,
Fumantemque cavis scrobibus demitte cruorem
Fundite mel Nymphis, et mollia dona Lyaei:
Quae circumvolitant humiles vaga numina terras,
His circumexundans succensa altaria sanguis
Impleat, et sacros avis integra cedat in ignes.
Sed prius infuso subigens tunsa hordea melle,
Haec thuri admixta, et salsas super injice fruges.
Dum glauci maris ad tenues facturus arenas
Veneris, in caput excussam, totamgue profundos
Porricito in fluctus volucrem. Queis rite peractis,
Ad magnos exinde choros vestigia flecte
Coelituum. Sacer aetheriis honor omnibus idem,
Effusum scatebris ad farrea liba cruorem
Stagnare, et devota deis apponere membra,
Summa quidem flammis imponere, caetera mensis.
[Col. 0640D] Haec ille, sicuti et Lilius Giraldus, qui eadem carmina aliter latine reddidit, ac fusius prosequitur. Quapropter Servius observat, »sicut prosperis diis, ut juvent, ita adversis, ne obsint sacrificandum. Ut nigram hyemi pecudem, zephyris felicibus albam.« (Girald., Hist. deor., syntagm. 17, pag. 489 et seqq.; Serv., in lib. IV Aeneid., pag. 316).

Verum praeterquam quod citati oraculi falsitas, ab ipso, qui eam retulit, Porphyrio, quemadmodum Eusebius testatur (Euseb., ibid., pag. 148), agnita est, certe auctor noster hoc idem oraculum, et alia errantis humanae mentis allata ab ethnicis commenta facile redarguit ac refellit. Falsum quippe erat, uti sapientiores doctioresque ethnici fatebantur, [Col. 0641A] et superius ille domonstraverat, deos esse mares et feminas. Nec minus aperte, uti vidimus (Arnob., lib. VII, pag. 228 et seqq.), ostendit falso ab iisdem ethnicis asseri deos quosdam natura sua malos esse et adversos; quandoquidem verus Deus benignissimae et benefacientis est naturae. Denique negat ullos esse deos inferos, ac sub terra in Plutonicis regnis degentes (Ibid., pag. 226). Negat etiam Juvenalis, ethnicus ipse poeta, id ullum hominem credere nisi forte puer sit, aetatis adeo tenerae, ut nondum publicis in thermis aes ad lavandum ab eo exigeretur. Ipsa autem haec sunt illius carmina:

Esse aliquos Manes, et subterranea regna,
Et contum, et stygio ranas in gurgite nigras,
Atque una transire vadum tot millia cymba,
[Col. 0641B] Nec pueri credunt, nisi qui nondum aere lavantur. (Juvenal., satir. 2, vers. 149 et seqq.)

Si sola poetae auctoritas tibi non sufficiat, audi oratorem similiter ethnicum, cui procul dubio non refragaberis, nimirum Ciceronem, qui deos inferos exsibilat et explodit: »Dic, quaeso, inquit, num te illa terrent, triceps apud inferos Cerberus . . . . Adeone me delirare censes, ut ita esse credam . . . . Si ergo apud inferos miseri non sunt, ne sunt quidem apud inferos ulli. Ita prorsus existimo« (Cicer., lib. I Tuscul., pag. 116, lin. 33).

Sed esto, pergit Arnobius, cedamus esse deos inferos, rebus praefectos tristibus et infaustis, atque idcirco hostia nigri coloris illis mactari debeat (Arnob., lib. VII, pag. 226). At quo pacto, inquit, [Col. 0641C] hoc fieri potest? Nonne videtis hostiarum dentes, ossa, pinguitias, seu pinguedinem, omenta, ac medullas albi esse coloris? At vellera, inquiebant ethnici, sicut et animalium setae, id est, pili crassiores, ac rigidiores, et alia quaedam eorum membra atra sunt et nigra. Recte, ait Arnobius. Haec ergo sola, non autem integrae pecudes diis inferis debent immolari. Quid vero iis faciendum, qui plura, quae sicut oleum et sanguis, non sunt nigri coloris, diis inferis litabant? Nonne inde pulchra illa religio solvitur?

Praeterea, cur certa quaedam hostia caeditur Jovi, aut Baccho, aut Mercurio, et non alia (Ibid.)? Dicebant quidem ethnici id antiqua consuetudine constitutum. Sed haec consuetudo, arguit Arnobius, [Col. 0641D] quantumvis antiqua, ex hominibus tantum manavit. Ad sacrificia autem diis facienda coelicum et divinum praeceptum requiritur.

Qua etiam lege animalium diis immolandorum facta est divisio, ac qua ratione taurus Jovi verbi gratia potius quam alteri deo dicitur convenire? Respondebant gentiles Telluri, utpote matri, scrofam incientem, paulo ante a nobis memoratam; Minervae vero virgini vitulam virginem, et quae nullum passa est jugum, caedendam. Sed si res ita se habeat, arguit Arnobius, musici musico Apollini, medico Aesculapio medici, fabri Vulcano fabro mactari debebant. Quid autem ineptius, et insulsius fingi unquam potuit?



ARTICULUS IV. Quomodo Arnobius diis non esse sacrificandum demonstret ex ipsis rebus, quae in sacrificiis adhibebantur, ubi explicatur quid sit farcimen, apexabo, hirciae, silicernium, longavo, taedae, taeniae, polimina, plasea, siligo, fitilla, frumen, africia, gratilla, catumeum, conspolium, cubula, libum, caro strebula, pulpamenta, salsamina quadrimis copulata frugibus, far pium, feudicae, rumae, seu aerumnae, gurgulio, ruminatoria saecula, augmentum, magmentum, velamen sanguinum, praesiciae, ac quomodo Auctor noster ostendat haec in sacrificiis frustra adoleri.
[Col. 0642A]

Praeter hostias et victimas, ea adhuc pleraque omnia, quae in sacrificiis adhibebantur, aliud Arnobio subministrant argumentum, quo illa penitus tollenda esse apertissime demonstrat. Ethnici quippe varia diis suis offerebant farciminum, liborum, pultium, et fitillarum genera, quae diis non solum indigna, »sed [Col. 0642B] quibus,« auctoris nostri eos alloquentis verba sunt, »nomina indidistis obscura, vulgoque ut essent augustiora fecistis,« et ut paulo ante dixerat, »magorum cohaerentia disciplinis (Arnob., l. VII, p. 229 et seqq.).« Quid autem haec ultima verba significent, non una est eruditorum opinio. Quidam enim putant ea nomina dici, magorum cohaerentia disciplinis; quia tenebrosa et obscura erant, et iis similia, quibus magi utebantur. Sed contendit Salmasius nihil esse Arnobii menti magis contrarium (Salmas., exercitat. in Solin., p. 128). Censet itaque Arnobium de variis farciminum liborumque, generibusque loqui, quae ab eo dicuntur magorum disciplinis cohaerentia; quoniam magi non solida, et illibata taurorum viscera diis concremabant, sed omentorum duntaxat partes [Col. 0642C] et prosicias. Vide autem utrum haec opinio confirmari possit his Strabonis de Persarum sacrificio verbis, quae sic latine sonant, Xilandro interprete: »Sacrificant in loco mundo cum imprecationibus, et coronatam hostiam statuunt. Ubi magus, qui sacrificium enarrat, carnes in portiones distribuit, sua quisque accepta, abeunt, nulla parte diis relicta . . . Dicunt enim deum nihil velle, praeter hostiae animam: quidam, ut fertur, omenti partem igni imponunt« (Stra., l. XV Geogr., p. 532). Sed si eo sensu magicis disciplinis cohaerebant, quid vetat quominus Arnobius dixerit haec eadem verba nefandis iisdem disciplinis cohaerere sua obscuritate, qua sicut magica, vel magicis similia, ita vulgo augustiora fieri credebantur.

[Col. 0642D] Ut ut sit, longam auctor noster horum seriem texuit verborum, quae pleraque cum multis non satis forsitan nota sint, a nobis non sine aliqua, si fieri queat, explicatione atque enodatione debent praetermitti (Arn., l. VII, p. 229). Primum itaque ab eo memoratur, »Farcimen, sive caro concisa,« inquit Isidorus, »et minuta, et inde farcimen dictum, quod ea intestinum farciatur, hoc est, impleatur, cum aliarum rerum commixtione (Isidor., l. XX Orig., c. 20).« Varro autem: »Afartum farcimina in extis appellata, a quo quod in eo tenuissimum intestinum fartum« (Varro, l. IV de Ling. latin., p. 28). Itaque farcimen intestinum est concisa minute carne aliaque fartura oppletum et fartum, cujus conficiendi [Col. 0643A] varios Apicius modos descripsit (Apicius., l. II de Recoquin., c. 5).

Apexabo, sive ut in ms. cod. regio legitur (Arn., loc. cit.), Apexaones, una farciminis pars erat, cujus haec apud laudatum Varronem mentio: »Quod in hoc,« inquit, »farcimine summo quiddam eminet, ut in capite apex eminet, apexabo dicta« (Varr., Ibid.).

Hirciae sive Ircei, ut scribit Festus, quoddam adhuc erant genus farciminis in sacrificiis adhibiti (Festus, ad verb. IRCEI).

Silicernium, quidam dictum censent a silice, atque eo nomine senem decrepitum, incurvum, ac silices cernentem vocari. At significat etiam coenam, quae, ut ait Donatus, »infertur diis Manibus, quod eam [Col. 0643B] silentes cernant, id est, umbrae possideant: vel quod qui haec inferunt, cernant tantum, neque degustent. Nam de his, quae libantur inferis, quisquis comederit, aut biberit, funestatur. (Donat., in Terent. Adelph., act. 4, scen. 2, in fin.) Nonius vero primam explicationem explodit, et secundam his comprobat verbis: »Silicernium pessime intelligentes ita posuisse Terentium putant, quod incurvitate silices cernat senex. Silicernium est proprie convivium funebre, quod senibus exhibetur.« Atque eodem significatu accipitur a Tertulliano, qui silicernium cum Jovis epulo componit (Tertullian., Apolog., cap. 13; Fest., ad verb. SILICERNIUM).

Tertio tandem Paulus, et Verrius, a Festo laudatus, observant silicernium significare quoddam farciminis [Col. 0643C] genus, quo familia ob alicujus mortem purgari solebat. Eo autem sensu ab Arnobio nostro sumi inde colligitur, quia de variis farciminum speciebus disputat.

Longavi, ms. cod. reg. longaevi, corrupte, melius longavo, vel longano. Nam ab Apicio scriptum legimus: »Longanones porcinos fartos ex jure Tarentino coctos concisos« (Arn., l. VII, p. 229; Apicius., l. IV de Re coquin., c. 2). Quidam autem putant longanon esse intestinum rectum. Sed Varro censet tertium esse »fartum, quod longius quam duo hila« (Varr., l. IV de Ling. lat., p. 28). Recte quidem, et satis apposite ad mentem Arnobii, qui haec quatuor, a nobis memorata, declarat esse »farciminum genera, hirquino,« sive hirci, »alia sanguine, comminutis [Col. 0643D] alia inculcata pulmonibus,« id est, vehementer insinuata, atque, uti diximus, infarta. Vides sane inter quatuor illa farcimina non magnum profecto, ac nominis potius, quam rei esse discrimen. Nam alia, inquit, hirci sanguine, quem nonnulli sanguiculum vocant, alia imminutis pulmonibus confarta erant. Tacet autem cujus animalis, nisi subaudiri velit hirci de cujus sanguine ibi loquitur. Fortassis etiam nobis subintelligendum reliquit duo priora hirci, et posteriora facta fuisse comminutis ejus pulmonibus. Turnebulum praeterea, si lubet et vacat, consule« (Turn., XXII Advers., c. 6).

Pergit Arnobius: »Quid taedae, quid taeniae (ms. cod. naeniae) quid offae, non vulgi, sed quibus est nomen [Col. 0644A] appellatione penitae« (Arn., l. VII, p. 229 et seqq). Sed haec et subsequentia verba librarii imperitia foede corrupta sunt. Quamobrem aliquis ibi legi voluit tuceta, quibus escae regiae, ut ait Fulgentius, significantur (Ful., de Voc. anti. sub fin.).

Verum haec nihil faciunt ad auctoris nostri propositum. Salmasius autem emendandum suspicatur, quid taxiae? quid naeniae? ibique nos admonet nomine taxea, seu taxia, unde ab indocto librario taedae, scriptum opinatur, idem significari atque arvina et lardo (Salmas., exercitat. in Solin., p. 128). An vero scopum ille attigerit, conjicere poteris ex data ibidem illius nominis ab Arnobio hac explicatione: »Primum in exiguas,« inquit, »arvina est miculas catillaminum insecta de more« (Arn., l. VII, p. 230). In [Col. 0644B] ms. codice regio legimus, catillaminuam, in quibusdam editis, at illa minutim, in aliis, et ilia minutim. Primam autem lectionem a vera propius abesse inde liquet, quod librario latinae linguae ignaro proclive fuit unam litteram nomini sibi incognito addere. Catillamina autem, et alio Arnobii in libro (Ibid., et l. II, p. 73), Castellamenta lucanica, quaedam adhuc farciminis species sunt, quae etiam longe notiori botulorum nomine nuncupabantur. Sensus itaque illius est arvinam, seu sebum inter animalis cutem et viscera interjectum, minutissimas in partes divisum, atque in botulorum formam compositum, sacrificiis deorum adoleri (Ibid., p. 229). De lucanicis haud semel Martialis, atque in hoc potissimum epigrammate:

[Col. 0644C] Filia Picenae venio Lucanica porcae:
   Pultibus hinc niveis grata corona datur. (Martial., lib. XIII, epigr. 35; et lib. IV, epigr. 46.)
Sed de his nos plura sub finem hujus dissertationis. Secundum botulorum, sive ejusmodi farciminum, genus in manuscripto codice et antiquis editionibus appellatur naeniae (Arn., l. VII, p. 229). Sed ultimae editioni praepositus, Scaligeri conjecturam secutus, scribi maluit taeniae. Hujus tamen correctionis immemor, cum caeteris editionibus, et codice nostro manuscripto paulo post nomen naenias retinuit. At etiamsi de hac lectione non constaret, nobis sane sufficit tradita ab ipsomet auctore haec illius explicatio: »Quod in secundo situm est, intestini est porrectio, per quam proluvies editur succis exsiccata [Col. 0644D] vitalibus,« sive brevius colon, aut intestinum rectum (Ibid., p. 231). Nonnulli autem probari posse putant nomine naenia, illud significari his Plauti versibus:

Si tibi est machaera, et nobis vervina domi est,
Qua quidem te faciam, si me irritaveris,
Confossiorem soricina naenia. (Plautus, Bacchilid., Act. IV, scen. 8.)
id est, juxta quorumdam interpretationem, te magis confossum faciam, quam Soricis in muscipula deprehensi, et certa quadam machinatione perfossi intestinum.

Dehinc ab auctore nostro memorantur »offa penita,« quae ipso enarrante, »est cum particula visceris [Col. 0645A] cauda pecoris amputata« (Arn, l. VII, p. 230). At antiqui, uti Festus et Paulus aiunt, »penem codam vocabant: a qua antiquitate etiamnum offa porcina cum cauda in coenis puris offa penita vocatur.« (Festus et Paul., ad verba PENIS et PENITA). Addidit Festus: »Penitam offam Naevius appellat absegmen carnis cum cauda.« Plautus vero dicit:

Aufer illam offam penitam: probus hic conger frigidus. (Plaut., Mil. glorios., Act. III, scen. 1.)

At dictu omnino absurdum est, ait Arnobius, diis gratas esse hasce naenias offasque penitas, nec »prius iras atque animos ponere, nisi sibi adoleri paratas conspexerint naenias offasque redemptas« (Arn., l. VII, p. 231). Sed quid, inquies, sibi vult hoc ultimo nomine redemptas? Potius enim dicere debuisset [Col. 0645B] redemptrices, quibus videlicet ethnici, sicut ipse ibidem argumentatur, deorum gratiam se redimere existimabant. Nam ibidem dixit, dii ut prosint testiculis pecudum redimuntur. Sed quid statuas contra unicum, qui superest, codicem? Quid vero, si Arnobius has offas redemptas vocaverit, quas plerique omnes diis libandas emerant?

Sed vide, quaeso, quousque processerit gentilium superstitio. Diis suis offerebant non solum caudas animalium, sed etiam polimina. Ne quis autem nesciret, quid ea sint, ac quantum indigna, quae illis offerrentur, haec auctor noster sic describit: »Sunt ea, quae nos proles verecundius dicimus; a vulgaribus autem adsolent cognomine testium nuncupari« (Ibid. p. 220). Eadem itaque erant ac polimenta, quae [Col. 0645C] Verrius, Festus, ac deinde Paulus hunc explicant in modum: »Antiqui dicebant testiculos pecorum, cum eos castrabant, a politione segetum, aut vestimentorum, quod similiter atque illa curentur« (Festus et Paul., ad verba POLIMENTA). Explodit quidem hanc etymologiam Scaliger, aliamque profert, sed quae ab alio vicissim exploditur (Scal., in lib. IV de Ling. lat., p. 41). Quia vero nihil haec ad nostrum propositum conducunt, satis erit animadvertisse polimina non alia esse, ac polimenta, quae notantur hoc Plauti carmine:

Aut polimenta porcina, aut aliquid ad eum modum. (Plaut., Man., act. I, scen., 3.)

Ethnicis adhuc Arnobius objicit oblatum diis omentum, graece . Membrana autem est tenuis et [Col. 0645D] pinguis, qua inferiores ventris partes teguntur, et intestinorum involvuntur anfractus. Antea vero, Omentorum membranulae, ab illo nuncupantur, de quibus legere poteris Persium, Plinium, et Isidorum (Arn., loc. cit., et l. III, p. 107; Pers., satir. 2, vers. 47; Plin., lib. II Hist. natur., c. 37, p. 574; Isidor., lib. II Orig., c. 1).

Ab auctore deinde nostro palasea, sive sicut a quibusdam vocabatur »plasea,« sic definitur, »cauda bovis siligine et sanguine delibuta« (Arn., l. VII, p. 230). At siligo est farina ex optimo tritico exactissime a furfuribus repurgata. Unde hic Juvenalis de pane versus:

Sed tener et niveus, mollique siligine factus,
[Col. 0646A] Servatur domino. (Juvenal., satir. 5, vers. 69.)
Plura de siligine Seneca, Plinius, Isidorus. Plasea itaque erat cauda bovis, optima, niveaque farina et sanguine delibuta (Senec., epist. 119 et 123, p. 226 et 232; Plin., lib. XVIII, c. 8, p. 462; Isidor., l. XIX Origin., c. 3).

Tum deinde Arnobius: Quid in deorum sacrificiis juvant, Fitilla, frumen, quae quidem diversa erant pultium genera. Plinius enim haud obscure significat, frictillam, seu, ut alii scribunt, fritillam, quoddam esse pultis genus, in sacris adhibitum. Haec quippe ipsa sunt ejus verba: »Et hodie sacra prisca atque natalium pulte fritilla conficiuntur; videturque tam puls ignota Graeciae, quam Italiae polenta.« Hieronymus [Col. 0646B] autem Joviniano vitio vertit, quod ad popinas et fritillas se conferret. Quo quidem verbo fritillas, si tamen genuinum est, pultes delicatas intelligit. Videsis Scaligeri in Varronem animadversiones (Arnob., lib. VII, p. 230; Plin., lib. XVIII Natur. hist., c. 8, p. 561; Hieronym., lib. I, in Jovinian.; Scalig., in lib. V; Varr., de Ling. latin., p. 82).

Frumen vero quemadmodum Donatus, Servius, Isidorus docent, est eminens aut summa gulae pars, per quam lingua cibum in ventrem demittit (Donat. in Terent. Adelph., act. V, scen. 8, et Phormi., act. II, scen. 2; Servius in Virg., lib. I Georg., pag. 66, et lib. I Aeneid., pag. 181; Isidor., lib. XX Orig., cap. 2). Donatus vero verbum fruor, et Servius nomen frumentum a frumine facta esse arbitrantur. [Col. 0646C] Quid ergo mirum, si ab aliis ad significandum aliquod pultis genus usurpatum fuerit? De pultibus porro videsis Apicium (Donat. in Terent. Eunuch., act. IV, scen. 7; Apic., libr. V de Re coquin., cap. 1).

Sed haec, ait Arnobius, ethnicos, diis suis sacrificantes, non magis juvabant, quam africia gratilla, catumeum, conspolium, cubula, quae quidem liborum species esse satis perspicue significat (Arnob., lib. VII, pag. 239). Libum autem a Libero, seu Baccho dictum fuisse Ovidius his carminibus canit:

Nomine ab auctoris ducunt libamina nomen
   Libaque, quod sacris pars datur inde focis.
Liba deo faciunt, succis quia dulcibus ille
   Gaudet, et a Baccho mella reperta ferant. (Ovid., lib. III Fastor., § 10.)
At Varro, cui alii suffragantur, hoc nomen inde [Col. 0646D] ductum putat, quod libandi causa fiat. Alibi vero scripsit: Libum, quod libaretur, priusquam esset, seu essent, ut erat coctum, id est, quod coctum prius libabatur, quam illud comedissent (Varr., lib. VI de Ling. lat., pag. 80; Ibid., lib. I, pag. 26, et seqq.).

Quae vero liba sint, et quibus ex rebus fierent, sic explicat Servius: Liba sunt placentae de farre, melle, et oleo, sacris apta. Nec semel hoc dixit, sed prius asseruerat liba esse placentas (Serv., in Virgil., lib. VII Aeneid., vers. 108; idem, in eclog. 7, vers. 33). Cato tamen placentam a libo distinguit, aitque libum fieri ex caseo, farina siliginea, sive similagine et ovo uno, quibus bene permistis, et subjecto folio, leniter coquuntur (Cato, de Re rustic., cap. 54 et 76). Tum [Col. 0647A] deinde docet quomodo placenta fiat ex farina siliginea, alica prima, aquae infusa, recenti caseo ovillo, melle bono, quibus inter se commistis, et lauri foliis suppositis, placenta componitur, bene et otiose percoquenda. Sed haec libi et placentae tanta, uti vides, non est differentia, quin ad unum idemque genus nequeant referri. Magis quippe a Catone explicatur quo fiant modo, quam utrum re ipsa inter se discrepent. Quamobrem Isidorus: »Placentae,« inquit, »sunt, quae fiunt ex farre, quas alii liba dicunt, eo quod libeant, et placeant« (Isidor., lib. XX Orig., cap. 2).

Caeterum quamvis libum et placenta parum adeo inter se discreparent, si Cato tamen ea distinxit, nihil profecto prohibere videtur, quominus ab Arnobio [Col. 0647B] distincta fuerint alia, non multum a se invicem diversa liborum genera, quae ab illo: Africia, gratilla, catumeum, conspolium, et cubula vocantur (Arnob., lib. VII, pag. 230). Non aliud enim inter illa omnia discrimen intercessisse videtur, nisi ex materia, et ratione qua fieri solebant. Suum autem nomen vel inde, vel a loco, ubi primum facta sunt, vel a diversa sua forma et figura acceperunt. Nostra autem scire parum interest unde derivata sint haec nomina, aut quid revera significent, sed quanta insulsitate gentiles haec fictitiis diis suis, quasi esurientibus libaverint.

Multa alia, aeque ridicula, Arnobius consulto omittit (Ibid.), aitque sibi non placuisse carnem strebulam nominare, quae taurorum coxendicibus demitur. [Col. 0647C] At, Festo si credimus, hoc nomen ab Umbriae populis ortum habuit; quia illis magis quam Romanis usitatum erat (Festus, ad STREBULA). Observatum siquidem ab eo legimus: »Strebula. Umbrico nomine Plautus appellat coxendices hostiarum, quas graeci dicunt, quae in altaria imponi solebant, ut Plautus ait in Frivolaria.« Nulli itaque dubium esse potest, quin ea caro in ethnicorum sacris adhiberetur. Nam et Pollux ubi varias loquendi formulas ad sacra pertinentes recenset, hanc memorat (Pollux Onomast., lib. I, § 14, cap. 1, pag. 8), coxendices imponere. Ad id autem facere nonnullis videtur hic, tametsi corruptus a librariis, Varronis locus, ubi diversas Plauti comoedias citat: »In Cestione, cerastibola, ut de lumbo obcoenabis. [Col. 0647D] Cerastibola Opilius scribit circum coxendices sunt nobis: id graecum est ab hujus loci versura« (Varr., lib. VI de Ling. lat., pag. 83). Ibi enim legendum putant caro strebula, de qua auctor noster disserit. Videsis Scaligeri in haec Varronis verba annotationes, ac si velis, Turnebi Adversaria (Turneb., lib. XXIII, cap. 18).

Dehinc vero Arnobius: »Nec placet,« inquit, »nominare pulpamenta non assa, quae in verubus exta sunt, animata prius et torrefacta carbonibus« (Arnob., lib. VII, pag. 230). Sed hujus textus obscuritas illum ab imperito; aut oscitante librario adulteratum esse satis ostendit. Quapropter ut lux aliqua, is fieri queat, ei afferatur, observare juvat, pulpamentum, [Col. 0648A] a pulpa proculdubio derivari. Pulpa autem, uti animadvertit Donatus, »proprie ea est caro, quae manducatur, eo quod pulsetur, et conscindatur.« Isidorus vero: »Pulpa,« inquit, »dicta, quia cum pulte olim commixta vescebatur.« Sed alibi, et, ut multis videtur, melius: »Pulpa est caro sine pinguedine, dicta, quod palpitet; resilit enim saepe. Hanc plerique et viscum vocant, quod glutinosa sit« (Donat., in Terent. Hecyr., act. III, scen. 4; Isidor., lib. XI Origin., cap. 1 et libr. XX, cap. 2).

His ita observatis, particula negativa non in Arnobii textu nobis suo loco mota apparet, et reponenda ante nomen pulpamenta, atque ante verbum exta aut subaudienda, aut iterum collocanda; ita ut sic scribatur: Non placet nominare carnem Strebulam, . . . . . . [Col. 0648B] non pulpamenta assa, quae in verubus sunt: non exta animata, etc. Sic enim apertus erit hic Arnobii sensus: In sacrificiis frustra adoleri assa in verubus pulpamenta, hoc est, molles et delicatas carnis sine pinguedine partes, quae suam propter mollitiem palpitant. Frustra etiam litari animalium exta, prius animata, et carbonibus torrefacta, quae quidem non in verubus, sed succensis tantum carbonibus torreri poterant. Ea autem diis oblata fuisse si dubites, certiorem Festus te faciet, qui inde nomen suum sortita esse existimat: »Exta,« ait, »dicta quod ea diis prosecentur, quae maxime extant, eminentque.« (Festus, ad verb. EXTA.)

Addit Arnobius: »Non salsamina, quae sunt una commixtio quadrinis copulata frugibus« (Arnob., [Col. 0648C] lib. VII, pag. 230). Nonne vero his verbis salsas fruges intelligit, quas in sacrificiis ethnici adhibebant? Sinon quippe apud Virgilium haec dixisse fertur:

Jamque dies infanda aderat, mihi sacra parari,
Et salsae fruges. (Virgil., lib. II Aeneid., vers. 129.)
Plinius autem docet a Numa rege institutum »Deos fruge colere, et mola salsa supplicare.« Servius vero in citatos Virgilii versus observat sal et far dici molam salsam, quam Plinius in omnibus sacrificiis, et eam solam a pauperibus hominibus litatam affirmat (Plin., lib. XVIII Hist. natur., cap. 2, pag. 473; Prolog., lib. I, pag. 5, et lib. XXXI, cap. 7, pag. 809). Sed Tibulus ab omnibus utrumque far et sal saepius adhibitum canit:

[Col. 0648D] Et vanum metuens hominum genus, omnia noctis
Farre pio placant, et saliente sale. (Tibull., lib. XIII, eleg. 4.)
Quomodo autem, a quibus, et quo tempore mola salsa fieret describit Servius, quem consule. Arnobius porro declarat esse quadrinarum seu quatuor frugum commixtionem. At Virgilius citato jam carmine plures indefinite fruges memorat (Serv., in Virgil. eclog. 8, pag. 46).

Vult quoque Arnobius rejici fendicas, seu ut aliqui legendum putant feudicas (Arnob., lib. VII, pag. 230). Ex variis autem nominibus ab illo recensitis, hoc nonnulli unum esse putant, quod nunc ignoratur. [Col. 0649A] Alii opinantur, illud a verbo findo ortum, quia fendicae ex fissis carnibus factae erant. Verum ipsemet auctor, quid sint fendicae his edisserit verbis: Quae et ipsae sunt hirae (MS. cod. et aliae edit. dirae, sed mendose), quas plebis oratio ilia (MS. codices et quidam editi illa, sed legendum hilla) solet, cum eloquitur, nuncupare. Hira autem a Festo (ad verb. HIRA) sic definitur: Hira, quae diminutive dicitur hilla, quam graeci dicunt , intestinum est, quod jejunum vocant: Macrobius vero tria intestina esse docet, quorum primum dissipium, alias disseptum nuncupatur, et a graecis : secundum medium , et tertium: quod veteres hiram vocaverunt, habeturque praecipuum intestinorum omnium, et cibi retrimenta deducit (Macrob., lib. I, in Somn. Scip., cap. 6, [Col. 0649B] pag. 44). Arnobius itaque dixit fendicas easdem esse ac hiras, quae nomine plebeio vocabantur hillae, nihilque aliud sunt, quam intestinum jejunum.

Quemadmodum autem Arnobius fendicas et hiras sacrificiis adhibendas esse negat, ita et »Oerumnas, quae sunt,« inquit, »prima in gurgulionibus capita, qua dejicere cibos, et referre natura est ruminatoribus saeculis.« (Arnob., lib. VII, pag. 230.) At constat sane ibi ab imperito librario depravatum esse nomen Oerumnas, ac legendum rumas. Ubi enim Arnobius ipse eadem nomina paulo post repetit (ibid., pag. 231), ibi rumis constanter in manuscripto codice regio, omnibusque editionibus legitur.

Ruma autem duplici sensu a variis auctoribus accipitur. Nam »Rumam,« ut ait Nonius Marcellus, cui [Col. 0649C] Varro, Festus, et Plinius adstipulantur, »veteres mammam dixerunt.« (Non. Marcell., de propriet. serm., cap. 2; Varr., lib. II de Re rust., cap. 1 et 11; Fest., ad verb. RUMINALEM; Plin., lib. XV Natur. hist., cap. 18, pag. 198.) Sed in Plinii textu rumen pro ruma legimus. Alio autem sensu ruma, seu rumen et rumis significat cavum gutturis locum, sive ut Auctor noster loquitur gurgulionis caput, quo certa quaedam animalia cibos revocant et ruminant. Hinc Festus: »Rumen est pars colli, qua esca devoratur, unde rumare dicebatur, quod nunc ruminare« (Festus, loc. cit.). Servius vero: »Ruminatio dicta a ruma, eminente gutturis parte, per quam demissus cibus a certis revocatur animalibus« (Serv. ad Virgil. Eclog. 6, pag. 33). De gurgulione porro, et [Col. 0649D] ruma, seu rumine, haec Isidorus observat: »Gurgulio a gutture nomen trahit, cujus meatus ad os et nares pertendit, habens viam, qua vox ad linguam transmittitur, ut possit verba collidere. Unde et garrire dicimus. Rumen proximum gurgulioni, quo cibus et potio devoratur. Hinc bestiae, quae cibos revocant ac remandunt, ruminare dicuntur.« (Isid., lib. XI Orig., cap. 1.) Rursum autem Servius alibi dixit: »Curculio. Varro ait hoc nomen per antistichon dictum, quasi gurgulio, quoniam pene nihil est nisi guttur« (Serv. ad Virg., lib. I Georg., pag. 75).

Quivis porro ex dictis facile intelliget his Arnobii verbis, ruminatoribus saeculis, significari ea omnia animalia, quae ruminant. Nomen enim secula vel [Col. 0650A] secla, eo significatu a Lucretio haud semel usurpatur. Alicubi enim cecinit:

Secla ferarum. (Lucret., lib. II, vers. 1075.)
id est, belluarum genera. Et paulo post:

Quin cujusque sient secli permultaque eodem
Sint genere, in primis animalibus, indice mente. (Id., vers. 1078.)
At nomen illud saepius hac significatione ab illo, et aliis accipitur, quam ut id longiori probatione indigeat.

Quid tum deinde auctor noster? »Non magmenta,« inquit, »non augmina, non mille species vel farciminum, vel fitillarum« (Arnob., lib. VII, pag. 230). Et ita quidem in ultima editione, in caeteris vero [Col. 0650B] omnibus, et manuscripto regio codice, velamen sanguinum, vel fitillarum. Quid sit autem magmentum et augmentum, his disces Varronis verbis: »Augmentum, quod ex immolata hostia desectum in jecore imponendo augendi causa. Magmentum, a magis, quod ad religionem magis pertinet. Itaque propter hoc montana fana constituta locis certis, quo id imponeretur matae, ab eo quod graeci .« (Varr., lib. IV de Ling. lat., pag. 28). Quem in locum animadvertit Scaliger magmentum esse dapem, quae a rusticis Jano, Silvano, Marti, Jovi Dapali, et aliis profanabatur. Salmasius autem nos monet corruptum esse Varronis textum, et ex veteri codice ita emendandum: »Itaque propter hoc magmentaria cana constituta locis certis, quo id imponeretur« [Col. 0650C] (Salmas., exercitat. in Solin., pag. 129). Cana vero magmentaria putat esse canistra vel lances, quibus magmenta in aras inferenda imponebantur. Videsis, quae ab Turnebo, et Brissonio de magmento adnotata sunt (Turneb., lib. XXII Advers., cap. 6; Brisson., lib. I de Form., pag. 126 et seqq.).

Pro corruptis tandem his, ut diximus, Arnobii verbis, velamen sanguinum, ultimae librorum ejus editioni praefectus propria auctoritate substituit, velfarciminum, haud dubie quia de iis paulo ante memoratis Arnobium agere opinabatur. Sed poterat quidem notari haec conjectura, sed non idcirco textus tam audacter immutari debuit. Quidam vero primum illud verbum velamen, sic dividendum censent, vel amen, nosque admonent illud ibi idem sonare, atque [Col. 0650D] apud Hesychium , speciem placentarum. Sed quid, quaeso, ibi significabit subsequens nomen sanguinum? Quid cum placentis commune habet? Alii porro arbitrantur amen, idem significare atque amentum, sive lorum, et vinculum. Verum ostendere debebant quid amen, vel amenta sanguinum facere poterant ad Arnobii de magmentis, augminibus, et fitillis propositum. Satius est igitur rotunde fateri corrupta esse haec duo nomina velamen sanguinum, atque ex alio emendatiori codice quaerendam esse veram auctoris nostri lectionem. Si conjecturis tamen indulgere liceret, suspicaremur ibi scriptum ab illo vel salsaminum. Nam ibi dicta repetit, ac paulo ante salsamina dixerat. Sed acutioribus, [Col. 0651A] qui meliora viderint, facilem praebebimus assensum.

Addit Arnobius frustra fingi gratas diis esse, omnes has partes, quas illi proficias, (in MS. cod. praesicias) vocabant (Arnob., lib. VII, pag. 231). At prosiciae seu prosicies et prosicium erant exta animalium secta, vel prosectae eorum partes, quae aris inferebantur. Narrat autem Solinus eos, qui in Vulcano colle sacris operantur, cum proscias intulerunt, si sacrum probetur, sarmenta licet viridia, ab ipso numine, ac nullo inflagrante halitu accendi (Solin., Polyhist., cap. 5, pag. 20). Plura autem de prosiciis Salmasius hunc in locum disputat, quem adire poteris, non secus atque eruditum Brissonium (Brisson., lib. I de Formul., pag. 28).

[Col. 0651B] Ea porro omnia, a nobis hactenus commemorata, diis frustra offerri, vel eorum altaribus adoleri, facile Arnobius convincit (Arnob., lib. VII, pag. 231). Cur enim haec diis libentur, nulla plane ratio, vel causa, quae tamen, uti dictum est, in sacris faciendis maxime desideratur, ab ullo unquam proferri potuit. Dii siquidem, si veri dii sint, neque opipare epulantur, neque stomacho aut fame laborant, neque saporum quaerunt oblectamenta; ut eis modo cocta, modo semicruda, modo assa, atque hae vel aliae animantium carnes aponantur. Ecquid vero, ait Arnobius, pro suavibus mateolis, sive ut Martialis, Tertullianusque loquuntur (Martial., lib. X, Epigr. 59; Tertull., lib. de Testim. anim., cap. 4), mattyis, id est, cibis delicatissimis, de quibus infra (Infr., cap. ult., art. 3), [Col. 0651C] sumere unquam potuerunt? Quid dictu absurdius, quam deos oblatis ac libatis pecudum testiculis, caudis, rumis, naeniis, offis, rebusque aliis similibus, quas hactenus recensuimus, delectari, placari, aut fieri propitios?



CAPUT XXIV. De thuris et vini in gentilium sacrificiis usu, et de aliis nonnullis eorum absurdis ritibus, et diebus festis.



ARTICULUS PRIMUS. Quibus rationum momentis Arnobius conficiat explodendum esse in gentilium sacris et sacrificiis superstitiosum thuris, seu Panchaicae resinulae usum, eumque fuisse incognitum heroicis, et Albanorum regum temporibus, atque etiam Etruscis, tuncque pium far adhibitum; ubi explicatur quid sit thus masculum, ac de thuris in ethnicorum funeribus usu.

[Col. 0651D] Non ea tantum, quae in superioribus articulis enumerata sunt, sed thus etiam et vinum in suis ethnici sacris ac sacrificiis saepissime adhibebant. Thus autem ab Arnobio vocatur resinula Panchaica, a Panchaea videlicet Arabiae Trogloditanae parte, quae ostio sinus Arabici adjacet (Arnob., lib. VII, pag. 231 et seqq.). De illa servius in suis librorum Virgilii commentariis. »Panchaia, inquit, Sabaeorum gens est, apud quam thus nascitur; ut solis est thurea virga Sabaeis. Itemque: Totaque thuriferis Panchaia pinguis arenis.« (Serv. in Virgil., lib. II Georg., adverb. 115, pag. 101). Similiter Ovidius:

   Sudataque ligno
Thura ferat, floresque alios Panchaia tellus. (Ovid., lib. X Metam., fab. 9.)
[Col. 0652A] Et Lucretius:

Araque Panchaeos exhalat propter odores. (Lucret., lib. II, vers. 417.)
Consule adhuc, si velis, Tibullum, Claudianum et alios (Tibul., lib. IV, eleg. 2; Claudian., de tert. Honor. cons., in fin.).

Panchaicae autem resinulae, sive thuris in sacris gentilium et sacrificiis usum plane insulsum ac superstitiosum fuisse hinc Arnobius ostendit, quod recens sit ac novellus. Per plura enimvero post mundum conditum saecula ethnicis prorsus incognitus erat. Nulla quippe illius, inquit, ne minima quidem temporibus heroicis, seu Trojanorum aetate ullibi mentio occurrit (Arnob., lib. VII, pag. 232). Quo autem auctore hoc firmari queat, si percuncteris, tibi Plinium [Col. 0652B] dabimus, qui de unguentis haec memoriae mandavit: »Quis primus invenerit, non traditur. Iliacis temporibus non erant, nec thure supplicabatur.« (Plin., lib. II Natur. hist., cap. 1, pag. 55.) Deinde Theophrastus, cujus verba a Porphyrio et Eusebio non sine variantibus lectionibus transcripta sunt, idem fusius explicat: , , , , , , , , , , , , , . [Col. 0652C] , , . (Porphyr., lib. II de Abstin. animal., pag. 124; Euseb., lib. I Praepar. evang., cap. 9, pag. 28.) Innumerabile quidem aliquod esse tempus videtur, ex quo sapientissima omnium gens, ut ait Theophrastus, et sanctissimam illam, a Nilo fundatam, regionem incolens, diis coelestibus intra privatos lares sacrificare prima coepit, non myrrhae, neque casiae, neque thuris mixtis cum croco primitiis. Multis enim aetatibus posteriora haec in usu non fuerant, cum homo peregrinator effectus, et necessitatum vitae plurimis cum laboribus, et lacrymis indagator, harum, quas dixi, plantarum stillas diis obtulit. Talia igitur antea homines non offerebant, sed gramen, quod velut quamdam fertilis naturae primaevam lanuginem [Col. 0652D] manibus offerebant. Quae quidem Porphyrius fusius prosequitur, quam ut omnia a nobis describi debeant. Quamobrem illius, si lubet, librum revolve, et agnosces ab eo luculenter adseri usum thuris, et heroicis, et primis mundi temporibus fuisse incognitum. Verumtamen Arnobius id omnino adfirmare ausus non est, sed adjecit, quemadmodum creditur, et perhibetur (Arnob., lib. VII, pag. 232). Perperam igitur illum quidam ibi erroris arguunt.

Negare porro nullus potest illud verum esse, quod ipse testis, certe hac in re omni exceptione major, adjecit recentem in sua regione, novellumque fuisse thuris usum. Neque etiam Etruria genitrix, inquit (tom. I Apparat., pag. 1190), et mater superstitionis, [Col. 0653A] primitus illum agnoverat. Etruria autem recte ab eo superstitionis magistra et mater vocatur, uti ex iis patet, quae de illa alibi adnotavimus, atque iis etiam, quae ab Ovidio, Servio, Dionysio Halicarnasseo, Tertulliano litteris consignata sunt (Ovid., lib. XV Metam., pag. 577; Serv., in Virgil., lib. II Aeneid., pag. 259; Dionys. Halic., lib. IX pag. 563; Tertull., lib. de Spectac., cap. 4). At hisce scriptoribus in primis accersendus Cicero, qui in sua de haruspicum responsis oratione hunc loquitur in modum: »Ego vero primum habeo auctores ac magistros religionum colendarum . . . . . . . qui portentorum explanationes Etruscorum disciplina contineri putaverunt.« (Cicer., orat. XXX de Harusp. resp., pag. 431.)

Atqui, primis eorumdem Etruscorum temporibus, [Col. 0653B] nullum in gentilium sacris thus adhibitum esse duplici auctor noster ratione demonstrat (Arnob., lib. VII, pag. 232). Primo enim hoc sacellorum, inquit, indicant ritus, ubi thus non incendebatur. Deinde vero nullus illius usus fuit, quadringentis, inquit, annis, quibus Albana res viguit, ac quamdiu Romulus, et Numa, religionum, uti satis ex historiae Romanae scriptoribus liquet, artifex, Romanis imperarunt. Albanorum autem regnum initium duxit ab Aenea, vel potius ab Ascanio ejus filio, a quo Alba longa condita est. Livius autem alios singillatim recenset (Liv., lib. I, post. init.), qui post illum regnaverunt, eosque ex eodem Livio, Ovidio, Dionysio et Eusebio Sigonius in suis ad Livii historiam adnotationibus, et alii chronographi designant.

[Col. 0653C] Ad ea porro usque tempora nullum in sacris thus datum fuisse. »Pium,« inquit Arnobius, »far monstrat, quo peragi mos fuit sacrificiorum solemnia munia« (Arnob., loc. cit.). Enimvero prisca, ut perhibet Ovidius, aetate, agrestes adhuc homines farre et sale, sive mola falsa, de qua nos superius, diis litabant et sacrificabant. Sic autem ille canebat:

Ante, deos homini quod conciliare valeret,
   Far erat, et puri lucida mica salis.
Nondum pertulerat lacrymatas cortice myrrhas
   Acta per aequoreas hospita navis aquas.
Thura nec Euphrates, nec miserat India costum,
   Nec fuerant rubri cognita fila croci. (Ovid., lib. I Fastor., § 8.)
Moris autem hujus causam post Varronem, Plinius reddidit, nimirum quia veteres sal cum pane esitabant. [Col. 0653D] Valerius vero Maximus, cum frequentior, inquit, apud eos pultis, quam panis usus esset, in sacrificiis omnibus mola salsa, id est, farre et sale composita, non autem thure, utebantur (Plin., lib. XXXI Hist. natur., cap. 7, pag. 809 et seq.; Val. Max., lib. II, cap. 5, § 5, pag. 102).

Itaque Arnobius inde sic argumentatur: Si dii incenso thure placantur, peccavere homines antiqui, a quibus is ritus omissus est. Si vero diis olim, aut non placuit, aut indifferens fuit, frustra ac perperam adhibetur (Arnob., lib. VII, pag. 233).

Neque dicendum est deos thure dato honorari. Non enim quaeritur utrum homines, sed utrum dii persuasum illud habuerint. At quis unquam id scire [Col. 0654A] potuit? Praeterea quis qualisve ex cremati thuris, id est, visci ex arboris corticibus profluentis odore diis honor redditur? Cur non ex aliis quoque odoribus et vaporibus? Numquid quia incensi odor thuris illis magis, quam alius gratus est? Sed dii nares non habent, quibus auras, aeriosque spiritus ducant. Quidquid enim eo modo spirat, mortale est. At deos immortales esse debere, quis non fatetur? Nullo itaque thuris aut alio odore capiuntur: Tametsi mille, inquit Arnobius, tu pondera masculi thuris incendas (Ibid., pag. 234). Thus autem masculum, quemadmodum Plinius, Serviusque observant (Plin., lib. XII Hist. natur., cap. 14, pag. 25; Serv., in cit. Virgil. versus), a specie testiculorum dictum putatur, gallice vero appellatur: encens male, vel oliban. De illo Virgilius [Col. 0654B] cantabat:

Effer aquam, et molli cinge haec altaria vitta,
Verbenasque adole pingues, et mascula thura. (Virgil., eclog. 8, vers. 64 et seqq.)
Porro autem quamvis concedatur, quod tamen falsum est, aliquem diis esse odoratum, qua, quaeso, ratione probari potest hujus thuris odorem illis esse gratum ac suavem? Numquid quia hominibus suavis est? Nonne fieri facile potest, ut quae his amaena et jucunda videntur, diis, quorum plane diversa esse debebat substantia, displiceant, iisque molesta sint atque injucunda? Videsis Gothofredi commentaria in Theodosii Magni edictum, quo gentilibus thuris usus, sacrificia, et omnis deorum cultus prohibetur (tom. VI Cod. Theod., leg. 12, pag. 273 et seqq.).

[Col. 0654C] Unum tandem his addere liceat, quod ab auctore nostro recte traditur: »Thura cum carnibus esse parentalibus conjunctissima mortuorum.« (Arnob., lib. VII, pag. 242). Ethnicis siquidem mos erat, ut suis parentantes, mortuorum corpora thure perfunderent, sive ea cremarentur, sive mandarentur sepulturae. Nam Virgilius ubi describit funus Miseni, et quomodo crematum sit ejus corpus, ibi dixit:

   Congesta cremantur
Thurea dona, dapes, fuso crateres olivo. (Virgil., lib. VI Aeneid., vers. 224 et seqq.)

Festus vero scripsit acerram esse aram, ante mortuum poni solitam, ubi odores incendebantur, vel arcam ubi thus reponebant (Festus, ad verb.) ACERRA). Quapropter Cicero, ubi leges de sepulchris et furibus [Col. 0654D] memorat, Nec acerrae, inquit, praetereantur (Cicero, lib. II de legib., pag. 341). Legesis apud Brissonium varias veterum de thure diis dando formulas (Brisson., lib. I de Form., pag. 29 et 30). At certe ex his quae dicta sunt, plane conficitur inutilem prorsus et superstitiosum fuisse thuris, fictitiis gentilium diis incensi, usum et morem. At de illo in superioribus nostris disquisitionibus disputavimus.



ARTICULUS II. Non minus perversum fuisse vini in ethnicorum sacris et sacrificiis libandi morem, thuris socium, et exponitur quid sit, bria, simpuvium, musci venerabiles, et Mactus inferio vino esto.

In privatis solemnibusque gentilium sacris merum, [Col. 0655A] ait Arnobius, thuris socium erat (Arnob., lib. VII, pag. 234). Solebant enim vinum in thus flammis datum profundere, vel, sicut loquitur Lactantius, odorati ac veteris vini profusione madefacere focos (Lactant., lib. VI, cap. 1, pag. 542). Quo quidem de ritu praeter varios auctores, haec ab Horatio dicta legimus:

Verbenas pueri ponite, thuraque
Bimi cum patera meri.
Mactata veniet lenior hostia. (Horat., lib. I, ode 19.)
Et ab Ovidio:

   Cumque meri patera thuris acerra fuit.
Thura focis vinumque dedit. (Ovid., lib. IV Fastor., sub fin.)
[Col. 0655B] Alibi vero ubi de uxoris suae, pro qua bene precatur, natali celebrando:

Da mihi thura, puer, pingues facientia flammas,
   Quodque pio fusum stridat in igne merum.
Aliis etiam in libris hunc morem attigit, de quo etiam Tertullianus, et plura Brissonius (Ovid., lib. V Trist., eleg. 5, pag. 171; et lib. XIII Metamor., fab. 4, pag. 485; et lib. II Fast., § 15; Tertullian., Apolog., cap. 20; Brisson., lib. I de Formul., pag. 30 et seqq.).

Atqui Arnobius variis rationum momentis demonstrat hanc vini, quemadmodum thuris, libandi pravam perversamque consuetudinem ab omnibus esse repudiendam. Ac primo quidem, quia nulla hujus ritus causa potuit ab ullo unquam afferri. Non enim dii, ut pote immortales, siti aliquando laborant, aut [Col. 0655C] vinum eis propinandum, ut cibos digerant conficiantque. Eadem prorsus ratione Lactantius, Arnobii nostri discipulus, hunc ethnicorum errorem profligat: »Mactant,« inquit, »opimas ac pingues hostias deo, quasi esurienti; profundunt vina tanquam sitienti.« (Lactant., lib. VI, cap. 2, pag. 542 et 547.) Atque inde sic argumentatur: »Itaque diis non caelestem sensum, sed humanum potius attribuunt: ideoque illis necessaria, et grata credunt esse quae nobis, quibus aut esurientibus opus est cibo, aut sitientibus potu, aut veste algentibus, aut, cum Sol decesserit, lumine, ut videre possimus. Nullis igitur ex rebus tam probari et intelligi potest deos istos, cum aliquando vixerint, mortuos esse, quam ex ipso ritu, qui est totus e terra.«

[Col. 0655D] Arnobius itaque ethnicos tam scite, quam venuste insectatus: »Date, quaeso,« ait, »immortalibus diis bibant, scyphos, brias, pateras, sympuviaque depromite (Arnob., lib. VII, pag. 235).« Bria autem erat quoddam mensurae, seu vasis, et poculi genus, potioni vini continendae aptum. Inde in veteri glossario latino graeco legimus Bria, , mensura quedam, Legesis lexicon Martinii, et Cangii glossarium. Sympuvium vas quoque erat ligneum, ut ait Nonius, vel fictile, ut aliis placet, quod sic cognominatum volunt, quoniam in eo sacerdotes omnes bibebant (Non., de Propriet. serm., c. 19, § 29). In sacris vero illud a Numa adhibitum ex his colligunt Juvenalis carminibus:

[Col. 0656A] Et quis tunc hominum contemptor numinis? Aut quis
Sympuvium ridere Numae, nigrumque catinum,
Et Vaticano fragiles de monte patellas
Ausus erat. (Juvenal, satir. 6, vers. 340.)
Visne alium adhuc hujus moris testem? Audi Plinium: »In sacris,« inquit, »etiam inter has opes hodie, non murrhinis, crystallinisve, sed fictilibus prolibantur Sympuviis (Plin., lib. XXXV, c. 12, pag. 245).« Putant autem idem sympuvium esse ac simpulum, de quo Varro, Paulus et alii (Varr., lib. IV de Ling. lat., pag. 31; Paul., in Vocabul. ad Simpulum). Nos vero de illo aliquid ex ipso auctore nostro, ac Cicerone praelibavimus (Supr., c. 13, art. 2).

Praeterea ethnici, sicut ait Arnobius, in deorum suorum honorem excitabant venerabiles muscos carbonibus [Col. 0656B] exstinctis (Arnob., lib. VII, pag. 235). In codice regio et antiquis editionibus pro muscos habetur muscas, nullo, ut videtur, sensu: in aliis editis cnissas, jure haud multo potiori: quidam in margine addiderunt suffitus, sed solius haud dubie explicationis gratia. Magis itaque nobis arridet vox muscos, aut moschos, quo nomine pretiosum aliquod odoramentum significatur. Nam illud ex thure, ac vino odorato confectum in flammas et incensos carbones injiciebant, ut ex eo suavis procul dubio odor excitaretur. Nihil tamen de vera Arnobiani textus lectione sine auctoritate correctioris alicujus codicis adfirmare audemus.

Quidquid porro de illa statuas, ipse auctor noster ethnicos nullo prorsus modo censet audiendos, qui [Col. 0656C] persuadere omnibus conabantur, vinum illud odoratum recte diis libari honoris ergo, et ut propitii fierent. Quis enim, ait ille, diis honos, cum »vini exigui rores super vividam jeceris atque instillaveris prunam?« (Ibid. et seqq.) Quid rectae rationi magis oppositum, ac dictu magis absurdum, quam deos honorari, aut hominibus favere effuso vino, quod virtutum nervos debilitat, quod pudori, castitati, et verecundiae inimicum est, quod, si avidius hauseris, in insaniam et furorem te praecipitabit?

Sed eo usque homines falsa religionis specie deceptos error pervaserat, ut solemnibus verbis, quibus vinum diis libabant, magnum honorem illis se deferre profiterentur. Nam illud his ipsis significabant, quae Arnobius ibidem retulit, verbis: »Mactus hoc vino [Col. 0656D] inferio esto« (Ibid., p. 236). Servius autem, et postea Isidorus testificantur haec in Pontificalibus, seu Pontificum libris sic scripta praescriptaque fuisse: »In pontificalibus,« inquit, »sacrificantes dicebant deo: Macte hoc inferio vino esto« (Serv., in Virgil., l IX Aeneid., p. 564; Isid., l. X, Etymolog., ad verb. MACTUS; Cato; de Re rustic., c. 132 et 134). Quod quidem haud semel a Catone, et aliis memoriae proditum est. Inferium autem vinum, uti ex Festo, Scaligero, et Brissonio disces, illud erat quod infra paterae labrum effundebatur (Festus, ad verb. INFERIUM; Scaliger., conjectan. in Varron., p. 80; Brisson., l. I Formul., p. 30 et 37). Mactus vero, sicut jam diximus, significabat magis auctus. Horum itaque [Col. 0657A] verborum sensus erat: Tu Jupiter, aut alius quivis deus, esto magis auctus hoc inferio vino, quod infra labrum paterae transfusum, tibi libatur. Ex Trebatio autem Arnobius animadvertit adjectum fuisse hoc verbum inferio, ne vinum conditum in cellis et apothecis, ex quibus illud haustum fuerat, sacrum fieret, et usibus humanis eriperetur. Papae, quantum hoc verendum erat!

Sed audiamus Auctorem nostrum inde adversus ethnicos disputantem. Quo, inquit, honore deus augeri potest, cum ei lex a sacrificante imponitur, ne plus petat, quam vinum illud inferium? Numquid nimium vorax, helluo, et gulosus erat eximius ille deus, ut hac praescriptione cupiditas ejus arceretur? Nihil quippe haec verba, Mactus hoc vino inferio esto, [Col. 0657B] aliud significabant, quam, esto mactus, hoc est, honore auctus et amplificatus, quantum dumtaxat volo, nec magis quam jubeo. Non enim amplius honoraberis, quam volo plus aut minus vini in paterae labrum inferius effundi. Deum ergo, qui poterat plura postulare, ea lex et prescriptio non honore, sed ignominia afficiebat.



ARTICULUS III. Quam recte Arnobius exagitet atque ejiciat alios insulsos ethnicorum ritus, quibus deos suos sertis et coronis exornabant, utebantur cymbalis, tympanis, symphoniis et scabillis, illosque mane salutabant, ac quam ridicula et absurda fuerit lavatio Matris deum, Jovis epulum, vindemia Aesculapii, Cereris et aliorum lectisternia, Telluris atque aliorum natalis dies.

Aliae erant ethnicorum in sacris suis cerimoniae, [Col. 0657C] variique ritus, caeteris hactenus memoratis non minus inutiles, superstitiosi, et absurdi (Arnob., l. VII, p. 237). Deos enim suos, sive illorum signa, ac simulacra sertis et coronis exornare consueverant. At hunc gentilium morem quam merito jure Arnobius improbaverit, alibi nec semel ostendimus (tom. I Apparat., p. 802, et Dissert. in Minuc., c. 19, art. 2).

Ridet adhuc Arnobius eosdem ethnicos, qui in suis mysteriis, festis, atque solemnitatibus adhibebant cymbala, tympana, symphonias, et scabilla, quae erant crepitaculi quoddam genus. Tum autem praecipue his musicis aliisque instrumentis abutebantur, cum sacra Matris deum, seu Cybeles, mysteria festaque peragentes, illius simulacrum per urbes circumferebant. Quam vero haec ridicula essent, his satis [Col. 0657D] agnosces Ovidii carminibus:

Ibunt semimares, et inania tympana tundent,
   Aeraque tinnitus aere repulsa dabunt. (Ovid., lib. IV Fastor., § 3.)
Atque ex iis adhuc, quae paulo post adjecit:

      Priscique imitamina facti
   Aera deae comites, raucaque terga movent.
Cymbala pro galeis, pro scutis tympana pulsant,
   Tibia dat Phrygios, ut dedit ante, sonos. (Ibid.)
Similiter quoque Lucretius canebat:

Tympana tenta tonant palmis, et cymbala circum
Concava, raucisonoque minantur cornua cantu.
Et Phrygio stimulat numero cava tibia mentes. (Lucret., lib. II, vers. 618 et seqq.)
Sed de his jam quaedam alibi annotavimus (Dissert. [Col. 0658A] in Minuc., c. 19, art. 2 et 3). Arnobius itaque hosce absurdos ethnicorum ritus haud invenuste exsibilat. Ab iisdem quippe ethnicis poscit utrum dii, auditis illis crepitibus et sonitibus, honorifice secum actum existiment, vel mulceantur, atque iram tum revera deponant, vel sicut pusiones his exterreantur. Si ita sentiunt, nihil certe fingere poterant his ridiculis opinionibus magis temerarium, et divinae majestati injurium?

Tum deinde auctor noster simili modo exagitat matutinas eorumdem gentilium excitationes, ac vigilias, ut mane, quemadmodum vespere, deos suos irent salutatum (Arnob., l. VII, p. 237). De usitato autem illo deos mane salutandi more hunc Apuleius loquitur in modum: »Templi matutinas apertiones [Col. 0658B] opperiebar. Ac dum velis candentibus reductis, in diversum deae venerabilem conspectum apprecamur, et dispositas aras circumiens sacerdos, rem divinam procurat, supplicamentis solemnibus de penetrali fonte petitum spondeo, libat. Rebus jam rite consummatis, inchoatae lucis salutationibus, religiosi primam nuntiantes horam perstrepunt« (Apul., l. II Metam., p. 207). Verum Seneca matutinas illas salutationes hisce totidemque verbis proscribendas prohibendasque esse declarat: »Accendere aliquam lucernam sabbatis prohibeamus; quoniam nec lumine dii egent, et ne homines quidem delectantur fuligine. Vetemus salutationibus matutinis fungi, et foribus assidere templorum. Humana ambitio istis officiis capitur. Deum colit, qui novit« (Senec., epist. 95, p. 191). [Col. 0658C] Ethnici tamen vana superstitione obcaecati, non solum mane, ac vespere, sed singulis diei horis deos suos, uti Tertullianus testificatur, salutare solebant: »Qui in idolis,« inquit, »comendis et in aris ornandis, et ad singulas horas salutandis adulantur, curationem facere dicuntur« (Tertull., l. de Jejun., c. 16, p. 713).

Quid mirum ergo, si Arnobius has, de quibus plura Brissonius, salutationes jocando sic explodat? »Obdormiscunt superi, remeare ut ad vigilias debeant? Quid dormitiones illae, quibus ut bene valeant, auspicabili salutatione mandatis? Somni quiete dii solvuntur, occuparique hoc ut possint, lenes audiendae sunt naeniae« (Arnob., loc. cit.; Brisson., l. I Formul., p. 38 et seqq.). Quid autem hoc ultimo nomine sibi [Col. 0658D] ille velit, si roges, respondebimus plures illius esse significatus. Naeniae enim primo sumuntur pro intestino aut edulio in minutissimas partes conciso, de quo nos supra. Secundo, pro re frivola. Tertio, pro quolibet cantu inutili. Unde Horatius:

Roscia, dic sodes, melior lex, an puerorum
Naenia, quae recte regnum facientibus offert. (Horat., l. I, ep. 1, ad Maecen., V. 62 et seq.)
Quarto pro cantilena in mortuorum laudem, aut ut puerorum somnus alliciatur. At vox naenia videtur hac quarta, vel tertia significatione ab Arnobio usurpari. Quid porro absurdius, ait ille, quam dormientes deos fingere, ac post somnum vigilantes?

Ad alios non minus superstitiosos gentilium ritus [Col. 0659A] sic ille progreditur: »Lavatio deum Matris est hodie« (Arnob., l. VII, p. 237), sexto scilicet kalendas aprilis, quemadmodum his Ammiani Marcellini verbis discimus: »Ante diem sextum kalend., quo Romae Matri deorum pompae celebrantur annales, et carpentum, quo vehitur simulacrum, Almonis undis ablui perhibetur« (Amm. Marcell., l. XXIII, c. 3, p. 355). At non solum illius carpentum, sed ipsum etiam illius simulacrum ibi lavari his versibus Lucanus cecinit:

Tum qui fata deum, secretaque carmina servant,
Et lotam parvo revocant Almone Cybelem. (Lucan., lib. I Pharsal., pag. 124.)
Brevius vero Martialis:

Capena grandi porta, qua pluit gutta,
[Col. 0659B] Phrygiaeque matris Almo qua lavat ferrum. (Martial., lib. III, epigr. 47.)
Ferrum sive sacrum. Locus itaque, quo Mater deum quotannis lavabatur, is erat ubi Almo fluvius, ante portam Capenam in Tiberim influit. Videsis Ovidium (l. IV Fastor., p. 580), ac notas Fulvii Ursini in kalendarium rusticum, et Valesii in citata Ammiani verba observationes. At legendi in primis Prudentius, atque Augustinus, qui turpissimos hujusce lavationis ritus acerrime exagitat, ac tandem sic concludit: »Quae sunt sacrilegia, si ista sunt sacra? aut quae inquinatio, si illa lavatio?« (Prudent., in Martyr. S. Romani; August., l. II de Civit., c. 4, p. 34.) Recte igitur Arnobius dictu omnino ridiculum esse contendit deos sordescere, atque ad sordes [Col. 0659C] eluendas lavantibus aquis, et antiqua frixione cineris indigere.

Tum deinde ille: »Jovis,« inquit (Arnob., l. VII, p. 238), »epulum cras est,« nimirum idibus novembris, uti in Kalendario rustico annotatur. Haud vero infrequens hujus epuli apud varios scriptores mentio. Apud Livium siquidem haec alicubi legimus: »Ludi plebeii per biduum instaurati, et Jovis epulum fuit ludorum causa« (Liv., l. XXV, c. 2, et l. XXVII, c. 36, et l. XXXIII, c. 42). Et rursum alibi idem repetit. Cicero autem docet hoc epulare sacrificium, et tres epulones, qui ei praeessent, a Numa institutos: »Pontifices veteres,« inquit, »propter sacrificiorum multitudinem tres viros Epulones esse voluerunt, cum essent ipsi a Numa, ut etiam illud ludorum epulare [Col. 0659D] sacrificium facerent, instituti« (Cicer., l. III de Orat., p. 187, lin. 30). Livius autem Triumviros Epulones primum Romae a Romuleio, seu Romulio, creatos fuisse tradit (Liv., l. XXXIII, c. 42). De iis et Jovis epulo Valerius Maximus, Tertullianus et alii sermonem fecerunt: sed de illo plura Gutherius, quem adire poteris (Val. Max., l. II, c. 1, § 3, et l. IV, p. 2, § 3; Tertullian., Apolog., c. 13; Guther., l. IV de Vet. jure Pontif., c. 23). Nonne ergo deploranda prorsus erat caecitas gentilium, qui serio dicebant Jovem magnis impleri dapibus, aut ut ait Valerius Maximus (ubi supra), in lectulum, ac Junonem et Minervam in cellas ad coenam Invitari? Quapropter Lactantius, Arnobium praeceptorem suum secutus, [Col. 0660A] haec absurda gentilium sacra sic postea irridebat: »Quin etiam sacras dapes apparant, et exquisitas epulas, quasi aliquid inde delibaturis offerunt« (Lactant., l. VI Instit. divin., c. 1, p. 542).

Longe porro illud difficilius est, quod subjungit Arnobius: »Aesculapii geritur celebraturque vindemia« (Arnob., lib. VII, pag. 238). Non enim de festis vinalibus ibi loquitur; quippe quae prima Jovi, posteriora Veneri sacra fuisse Varro, Festus, Ovidius, aliique testificantur (Varr., lib. V de Ling. lat., pag. 40 et 50; Festus ad verba VENALIA; Ovid., lib. IV Fastor., pag. 616 et seqq.). At observandum est alia fuisse festa, quae Meditrinalia vocabantur, de quibus Varro: »Dies,« inquit, »dictus a medendo, quod ut Flaccus flamen Martialis dicebat, hoc die solitum [Col. 0660B] vinum novum, et vetus libari et degustari medicamenti causa. Quod facere solent etiam nunc multi, cum dicant: Novum vetus vinum bibo: novo veteri morbo medeor« (Varr., lib. V de Ling. lat., pag. 51). Sed Festus, qui haec ultima verba retulit, Meditrinalia a Meditrina dea nomen accepisse asseverat (Fest., ad verb. MEDITRINALIA). Plutarchus autem narrat olim eos, qui vinum novum gustabant, vota fecisse; ut illius usus innoxius, medicamentumque salutare foret (Plutarch., lib. III Sympos., quaest. 7, pag. 651). Verum id dicit ea die factum, quam Pithoegiam appellabant. At hoc festum, uti docet Meursius, in Bacchi honorem celebrabatur (Meurs., lib. I Graec. feriatae, pag. 719; Antiq. graec., tom. VII). Utrum vero medicamenti ratione id quoque [Col. 0660C] Aesculapio sacrum fuerit, aliorum esto judicium. Nos porro non fugit, unum ab Theodoreto Aesculapii festum notari, quod ille cognominat (Theodor., serm. 3, de sacrific., tom. IV, pag. 583). Sed illud idem fuisse atque Aesculapii vindemiam si recte probaveris, tibi illico subscribemus.

Caeterum Arnobius evidenter ostendit haec deorum, qui vineas colere falso credebantur, festa, tam superstitiose celebrari, quam lectisternium Cereris (Arnob., lib. VII, pag. 238). Et re quidem vera erant, ut ait Apuleius, »et publicarum epularum apparatus, et lectisternia deorum, et dies festi« (Apul., lib. I de Mund., pag. 409). In templis siquidem »lecti,« inquit Augustinus, »sternebantur in honorem deorum, unde hoc sacrum, vel potius sacrilegium nomen [Col. 0660D] accepit« (August., lib. III de Civit., cap. 17, pag. 74). Primum autem lectisternium, teste Livio, Romae factum est, ad pestem aestate grassantem sedandam, postquam senatusconsulto libri Sibyllini aditi sunt: »Duumviri sacris, inquit, faciundis per dies octo Apollinem, Latonamque, et Dianam, Herculem, Mercurium, atque Neptunum, tribus, quam amplissime tum parari poterat, stratis lectis, placa vere« (Liv., lib. V, cap. 13).

Tum deinde lectisternia frequentissime facta fuisse, quis nescire potest? Ex illis autem omnibus, illud tantum commemorabimus, de quo idem Livius ita loquitur. Cum Annibal agros Italiae depopularetur, inspectis Sybillinis libris, ac voto rite nuncupato: [Col. 0661A] »Lectisternium,« ait ille, »per triduum babitum, decemviris sacrorum curantibus: sex pulvinaria in conspectu fuere, Jovi et Junoni unum, alterum Neptuno ac Minervae, tertium Marti et Veneri, quartum Apollini ac Dianae, quintum Vulcano ac Vestae, sextum Mercurio ac Cereri« (Idem, lib. XXII, § 10). Vides certe in his lectisterniis deos in lectis et pulvinaribus collocatos, et illis, ut malum aliquod averterent, supplicatum. Arnobius vero Cereris tantum meminit, sed exempli causa. Neque enim ei soli lectisternium factum fuisse significat. Ethnicorum vero insaniam jure merito redarguit, ut pote qui deos suos eo, quo diximus, modo in mollibus lectis et pulvinaribus palam ac publice stratis cubare opinabantur.

[Col. 0661B] Denique ille simili plane modo alios exsibilat exploditque festos dies, quos propter deorum suorum natales celebrare ethnicorum mos erat. Unico autem Telluris exemplo, caeteros omnes damnandos esse ita ostendit: »Telluris natalis est. Dii enim ex uteris prodeunt, et habent dies laetos, quibus eis ascriptum est auram usurpare vitalem« (Arnob., lib. VII, pag. 238). At non unius tantum Telluris natalis dies, sed variorum quoque deorum, uti Mercurii, Minervae, et Jovis Ammonis, in veteri notantur Kalendario, in quod Lambecii notas legere poteris. Unde Lactantius: »Ludorum,« inquit, »celebrationes deorum festa sunt; siquidem ob natales eorum vel templorum novorum dedicationes sunt constituti« (Lactant., lib. VI, cap. 19, pag. 621).

[Col. 0661C] Recte ergo Arnobius insulsissimum illum gentilium morem non sine merita irrisione insectatur. Nam qui deos aliquando, aiebat ille, non exstitisse, et ex aliis ortos dicebant, hi eosdem, ut alibi cum eodem auctore nostro invictissime demonstravimus, non veros, sed falsos, commentitiosque deos esse necessario confitebantur. Quis igitur iis omnibus, quae hactenus disputata sunt, rite expensis, ultro non fatebitur solemnibus gentilium festis, sacris et mysteriis funditus everti illorum omnium, in quorum honorem agebantur, jactitatam ab iisdem gentilibus divinitatem?



CAPUT XXV. Quam exigua et exilis sit hominum scientia.



ARTICULUS PRIMUS. Quam pauca homo sciat, eique esse incompertum quid ipse sit, quomodo et quando sint insomnia; quomodo fiat visio, et sapor percipiatur; cur pili canescant, et oleum liquoribus non misceatur; cur animus in aegris sit aeger, in aliis stolidus, aut delirus; et quis partium nostri corporis situs, ac quorsum haec Arnobius dixerit.
[Col. 0661D]

Ea erat ethnicorum insulsa plane opinio, qua christianos omnes indoctos omnino, idiotas, et illiteratos, ut vidimus (Dissert. in Minuc., cap. 3, art. 1), se vero omni scientiarum genere instructissimos esse tam falso, quam audacter venditabant. Variis itaque rationum firmamentis vanam illam ostentationem Arnobius noster retundit (Arnob., lib. II, pag. 45), ac proterit. Unde enim, inquit, illa gloratio? Num quia verba et nomina per casus ac tempora declinare, [Col. 0662A] seu grammeticae leges, aut rhetoricam et dialecticam apprime noverant? (Ibid., pag. 55 et seq.) Sed quae inde nisi pueris vana scientiae jactatio? Num quia animae eorum vel ab ipsa sua origine aliis quibuslibet scientiis et doctrinis imbutae fuerunt? Sed hunc errorem satis ab ipso Arnobio confutatum fuisse ostendimus (Supr., cap. 9, art. 1). Num quia scientias et artes labore et exercitatione comparaverunt? Verum quam exigua sit illa hominum scientia, inde colligas, quod post tot elapsas ab mundi exordio aetates, non multa sane, sed perpauca admodum certo cognoscant. Nonne enim »Socrates,« quemadmodum loquitur auctor noster, »comprehendere nequit in Phaedone (ms. reg. Fedro) homo quid sit, aut unde sit, anceps, varius, mobilis, pellax, multiplex, multiformis, [Col. 0662B] in quos usus prolatus sit, cujus excogitatus ingenio, quid in mundo faciat, cur malorum tanta experiatur examina?« (Ibid., p. 46.) Verum cur ibi pro Phaedro, in editis positum sit Phaedone, nulla neque in editionibus, neque in adnotationibus ratio affertur. In Platonis tamen Phaedro Socrates inducitur (Plato in Phaedr., tom. III, p. 230), se ipsum considerando, inquirere utrum sit bellua, Typhone magis multiplex, demens, et furiosa; vel quoddam animal mansuetius atque simplicius, divinae cujusdam, et ab omni fastu et insolentia alienae sortis ac naturae particeps. Utrum vero auctor noster hunc Platonis locum exposuerit, vel alium citaverit, expende, quaeso, et pronuntia.

Quid vero, quod homo non solum haec ignorat, sed [Col. 0662C] quibus etiam modis, verba sunt Arnobii, »fiant insomnia;« immo »ambigit in Theaeteto (ms. cod. Theaetone, vides quam corrupte) Plato vigilemus aliquando, an ipsum vigilare, quod dicitur, summi sit perpetui portio, et quid agere videamur, insomnium cum videre nos dicimus.« (Arnob., lib. II, p. 46). Et re quidem vera ille philosophorum coryphaeus in libro citato scripsit perobscuram esse quaestionem, utrum vigilando dormiamus, aut cogitando somniemus. , , , , , [Col. 0662D] (Plato in Theaet., tom. I, p. 158). Vides ergo quam non difficile sit hac de re ambigere, quando quidem illud ambigitur utrum res vera sit, an insomnium; et cum aequale sit tempus, quo dormimus, ei quo vigilamus, in utroque animus noster decertat, praesentes sententias omnino veras esse: quare aequali tempore haec esse affirmabimus, aequali vero illa, et peraeque de utrisque rem constituemus.

Neque magis notum est, ait Arnobius, utrum »Radiorum et luminis intentione videamus, an rerum imagines advolent, et nostris in pupillis sidant« (Arnob., ibid.). Variabant enimvero ea de re philosophorum sententiae, quas A. Gellius perspicue his verbis explicat: »Stoici causas videndi has esse dicunt, [Col. 0663A] radiorum ex oculis in ea, quae videri queunt, emissionem, aerisque simul intentionem. Epicurus autem affluere semper ex omnibus corporibus simulacra quaedam corporum ipsorum, eaque se in oculos inferre, atque ita fieri sensum putat. Plato existimat genus quoddam ignis lucisque de oculis exire; idque conjunctum continuatumque cum luce Solis, vel cum alterius ignis lumine sua vi et externa nixum efficere, ut quaecumque offenderit illustraveritque, cernamus« (Gell., lib. V Noct. Att., cap. 16). Has quoque et alias philosophorum de videndi causa opiniones Plutarchus recenset (Plutarch., lib. IV de Placit. philosoph., cap. 13, p. 901). Laertius vero Stoicorum ac Pythagorae (Laert., de Vit. et dogm. philos., lib. VII, § 157, et lib. VIII, § 29), et Lucretius Epicureorum [Col. 0663B] his versibus retulit:

Dico igitur rerum effigies tenuesque figuras
Mittier ab rebus summo de cortice earum:
Quae quasi membrana vel cortex nominitanda est,
Quod speciem ac formam similem gerit ejus imago,
Cujuscumque deluet corpore fusa vagari?
Id licet hinc quemvis hebeti cognoscere corde. (Lucret., lib. IV, vers. 46 et seqq.)
Quam quidem Epicuri sententiam fusius probare connititur. Sed eam Macrobius refellit, et Platonem sequitur (Macrob., lib. VII Saturnal., cap. 14). Verum de hisce diversis philosophorum opinionibus cum Lactantius fusius disputet, illas in subsequenti dissertatione accuratius examinandi locus opportunior dabitur (Dissert. in Lactant., cap. 40, art. 2).

Incertum adhuc auctor noster esse contestatur: [Col. 0663C] »Utrum sapor in rebus sit, an palati contagionibus,« seu palati contactu »fiat« (Arnob., lib. II, pag. 46). At haec secunda opinio Epicureorum fuit, ex atomis scilicet laevigatis et rotundis palatum, dum transeunt, jucunde afficientibus, saporem gratum ac suavem, atque ex hamatis et asperis, quae linguam ac palatum laedunt, insuavem et injucundum saporem oriri. Quae quidem discipulus Epicuri Lucretius his versibus expressit:

Haec ubi laevia sunt manantis corpora succi,
Suaviter attingunt, et suaviter omnia tractant.
Humida linguai circumsudantia templa.
At contra pungunt sensum, lacerantque coorta,
Quanto quaeque magis sunt asperitate repleta.
Deinde voluptas est e succo in fine palati.
Cum vero deorsum per fauces praecipitavit,
Nulla voluptas est. [Col. 0663D] (Lucret., lib. IV, vers. 626 et seqq.)
Similia alibi dixerat (libr. II, vers. 398, et seqq.). Alcmaeo autem, uti narrat Plutarchus, putabat humiditate linguae et tepore discerni sapores. Diogenes vero raritate, et mollitie linguae, ac nervorum contactu diffundi sapores, tanquam a spongia attractos. Sed de hac quaestione a nobis in subsequenti dissertatione cum Lactantio agendum (Plutarch., lib. IV de Placit. philosoph., cap. 18; Dissert. in Lactant., cap. 40, art. 3).

Non magis autem ulli exploratum esse ait Arnobius, qua de causa pili paulatim canescant, et oleum nullis aliis liquoribus misceatur. De canitiei causa quid philosophi quidam senserint, alibi ostendimus [Col. 0664A] (tom. I Apparat., lib. III, dissert. 2, cap. 12, art. 1, p. 788). Cur autem oleum aliis liquoribus nunquam misceatur, rationem Plutarchus reddit, quia maxime humidum est, nec ullas siccas partes, nec ullos proinde habet meatus, aut ulla spatia, quibus alia liquida corpora admittat. Alibi tamen monitos nos esse voluit id ab aliis illius densitati ascribi, tametsi his Aristoteles refragetur (Plutarch., lib. VI Sympos., quaest. 10, p. 696; lib. VII, quaest. 3, p. 702).

Post haec vero Arnobius addidit eos, qui animum humanum immortalem et Deum esse docuerunt, enarrare nobis non posse, cur ille in aegris aeger sit, in infantibus stolidus, ac in delira corporis senectute et ipse deliret (Arnob., lib. VII, pag. 47). Nemo autem dubitare potest hanc ignorationem ortam esse ex variis [Col. 0664B] opinionibus de animae natura, et immortalitate, quas recensent Cicero, Plutarchus, Theodoretus, et alii (Cicer., lib. I Tuscul. quaest., p. 123 et seqq.; Plutarch., lib. IV de Placit. philosoph., cap. 2 et seqq., p. 898 et seqq.; Theodor., serm. 5, de Nat. hum., p. 546 et seqq.). Tanta autem, ut ait Justinus martyr, est eorum dissensio, ut in hoc uno consentire videantur, quod se ipsos decipiant, errorisque vicissim arguant ac convincant. Sed de his nos supra, et in subsequenti dissertatione (Justin., cohort. ad Graec., p. 7 et 8; supr., cap. 7, art. 1). Porro autem Cicero, sicuti auctor noster ait, tam exiguam esse hominis scientiam, omniaque adeo crassis occultata et circumfusa tenebris fatetur; ut quae sint corpora nostra, qui situs partium, ac quam vim unaquaeque pars habeat, [Col. 0664C] ignoremus (Cicer., lib. IV Acad. quaest., p. 32).

At quorsum, inquies, spectat tota haec Arnobii nostri de hominum ignorantia, disputatio? Ut nimirum omnibus demonstret christianorum fidem, et his, quae Christus docuerat, credendi facilitatem ab ethnicis immerito prorsus irrideri. Ex hactenus enim disputatis recte concludit nos nihil certi omnino et comperti habere, nisi quod ab eodem Christo Dei filio, et Deo ipso nobis traditum est.

Neque tamen in animum inducas Arnobium negasse scientiam ab hominibus labore, et exercitatione comparari; sed eam adeo exilem esse, ac tenuem; ut nulla ethnicis inde gloriandi possit esse causa. Nihil namque tam certum perspicuumque est, quod illi contentionis studio, ac dissidiis suis dubium incertumque [Col. 0664D] non fecerint. Quod quidem adhuc examinandum est.



ARTICULUS II. Quam recte Arnobius probaverit exiguam esse hominum scientiam ex philosophorum dissentionibus, et variis opinionibus Thaletis, Heracliti, Pythagorae, Archytae Tarentini, Epicuri, et Democriti de primis rerum principiis, Platonis de anima, Panaetii, Chrysippi, et Zenonis de mundi incendio; Carneadis, Arcesilae et Academicorum, qui nihil sciri posse affirmabant; ac quia nihil adhuc compertum habetur, unde veritas oriatur, aut cur salsum sit mare, ac utrum hae aliaeque similes quaestiones relinquendae sint.

Quam parum certa, constans, stabilisque sit hominum scientia, alio Arnobius argumento, ex variis philosophorum una eademque de re opinionibus [Col. 0665A] et discordiis petito demonstrat (Arnob., l. II, p. 48). Dum enim hostili pervicacia inter se digladiantur, dum alter alterius decreta ac placita labefactat, et destruit, his dissensionibus cuncta fecerunt incerta, et nihil se certo scire potuisse plane commonstrant. Enimvero unicuique argumenta non desunt, quibus sententiam suam asserat ac tueatur (Ibid., p. 82 et seqq.). Ea autem quia probabilitate sua non carent, inde efficitur, ut verum a falso discerni nequeat, atque idcirco illis ambigua et obscura sint omnia.

Primum itaque auctor noster ob omnium oculos ponit diversas philosophorum de primis rerum principiis opiniones (Ibid., p. 48). A Thalete et Heraclito orditur, qui primam rerum originem ignem et aquam, quemadmodum Pythagoras numeros, constituebant. [Col. 0665B] Sed de his jam disputavimus (t. I Apparat., p. 434 et seqq., ac Dissert. super., in c. 4, art. 1). Ultimo autem huic philosopho Arnobius Archytam, haud dubie Tarentinum, recte conjunxit. Nam ut ex Laertio discimus: Pythagoricus et ipse fuit: . Alium testem si postules, adest Cicero, qui haec de illo memorat: »Platonem ferunt, ut Pythagoreos cognosceret, in Italiam venisse, et in ea cum alios multos, tum Archytam, Timaeumque cognovisse, et didicisse Pythagorea omnia« (Arnob., l. II, p. 48; Laert., l. III de Vit. et dogm. philos., § 79; Cicer., Tuscal. I, p. 121).

Tum deinde Arnobius ait Epicurum, Democritum, et Metrodorum, quorum sententiam, tacito eorum nomine, prius retulerat, sensisse primam rerum originem [Col. 0665C] esse atomos, seu individua corpora, quibus fabricatum fuisse mundum somniaverant (Arnob., l. II, p. 48, et l. I, p. 18). At de his quoque disseruimus; sicut et de Aristotele, quem auctor noster dixit principalibus causis quintum addidisse elementum (t. I Apparat., p. 435, 436 et 770).

Alii vero philosophi, inquit, opinati sunt mundum neque natum, neque periturum, atque adeo esse aeternum: alii e contrario genitum, et periturum; alii ex quatuor, alii ex paucioribus factum elementis (Arnob., l. II, p. 82). Nos autem de his diversis philosophorum placitis, atque eorum patronis et auctoribus, cum locis citatis, tum alibi egimus (t. I Apparat., loc. cit., p. 1117).

Ad haec autem Panaetius, Chrysippus, et Zeno [Col. 0665D] mundum aliquando arsurum, ait Arnobius, asseverarunt. Stoicorum autem sectam, cujus auctor fuit Zeno, illi sequebantur. Quod quidem et ostendimus, et assertam ab eis fuisse de mundi conflagratione opinionem jam animadvertimus (tom. I Apparat., p. 1123, 1145 et 1117).

Praeterea Plato, sicut auctor noster loquitur, »animam dividit, et incorporales constituit formas« (Arnob., l. II, p. 48). Nam, ut scite animadvertit Theodoretus: , , (Theodor., serm. 5, de Nat. hom., tom. IV, pag. 546). Plato et Pythagoras rationalem quidem animae partem incorruptibilem esse, quae autem ratione caret, corruptibilem [Col. 0666A] asseruerunt. Hunc, si lubet, plura disserentem consule, et ipsiusmet Platonis libros, ubi hanc sententiam propugnare conatus est (Plat., Tim., t. I, p. 59; et Phaedr., p. 244, ac tom. III, Phaedon., p. 99 et 106).

Quid plura? Carneades, et Arcesilas, seu Arcesi laus, et Academiae secundae ac tertiae cultores, audacter affirmabant omnia involvi obscuritatis maximae latebris, et nihil posse comprehendi. Utrumque porro Carneadem et Arcesilam scholae academicae sectatores, et hujus opinionis defensores fuisse a nobis in superiori Apparatus nostri tomo demonstratum est (Ibid., p. 1131 et seqq.). Plura de utroque in suis academicarum quaestionum libris Cicero, ubi scribit Carneadem quatuor composuisse de sustinendis [Col. 0666B] assensionibus liberos, nihilque fuisse quod ei probaretur (Cicer., l. IV Academ. quaest., p. 29 et 37). Arcesilas vero, uti ille adhuc narrat: »Negabat esse quidquam quod sciri posset, ne illud quidem ipsum, quod Socrates sibi reliquisset. Sic omnia latere censebant (id est academici, alias tamen censebat, puta Arcesilas) in occulto, neque esse quidquam, quod cerni aut intelligi possit: quibus de causis nihil oportere neque profiteri, neque affirmare quemquam, neque assertione probare, cohibereque semper, et ab omni lapsu continere temeritatem, quae tum esset insignis, cum aut falsa aut incognita res approbaretur; neque hoc quidquam esse turpius, quam cognitioni et perceptioni assertionem approbationem praecurrere.« Porro autem Carnendis et [Col. 0666C] Arcesilae vitam descripsit Laertius (Laert., l. IV de Vit. et dogm. philosop., § 28 et seqq., et § 62 et seqq.).

Denique non major erat ethnicorum de ipsismet diis suis consensus. Aliqui enim, inquit Arnobius, eos exsistere negabant, alii dubitabant, alii asserebant, alii humana ab iis administrari dicebant, alii inficiabantur. At de variis hisce opinionibus, et supra, atque etiam in primo nostri Apparatus tomo disseruimus (Arnob., l. II, p. 82; supr., c. 9, art. 1; tom. I Apparat., l. III, dissert. 1, c. 2 et seqq., p. 781 et seqq.).

Multas alias quaestiones enumerat Arnobius, verbi gratia, unde ventus oriatur, et cur salsum sit mare, quae ab hominibus solvi explicarique nequeunt. Atque ex his et caeteris omnibus, quae ethnici ignorabant, [Col. 0666D] concludit ab iis iniquissime verecundiam vexari christianorum, qui ea quoque se nescire, nec investigare velle ultro fatebantur (Arnob., l. II, p. 85 et seqq.). Christus enim verus Dei filius jussit hasce litigiosas, atque infructuosas quaestiones et disputationes a discipulis suis relinqui; ut ad rerum omnium Dominum, tota mente, quoad fieri potest, attollantur. eique adhaereant. Ille enimvero ipse est, de quo nullus nisi amens, aut plane stupidus homo dubitare queat. At illum solum scire sufficit, et ejus cognitio scientia est maxima.



CAPUT XXVI. De quibus viris illustribus, vatibus, scriptoribus, quos Arnobius citavit, ac de verbis barbaris, obsoletis, obscuris, quibus usus est.
[Col. 0667A]


ARTICULUS PRIMUS. De Pythagora, qui in fano concrematus fuit, de Socratis, Trebonii, Reguli et Aquilii crudeli nece; ac de quibusdam magis, Zoroastre per igneam zonam excito, de Armenio Zostriani nepote, Pamphilo Cyri, Apollonio, Damigero, Velo, Juliano et Bebulo.

Plures Arnobius suis in libris citavit et factis et scriptis illustres viros, quorum exemplo, vel auctoritate documenta sua tuetur ac confirmat. Sed quia multis hosce libros legentibus quidam penitus ignoti, et alii non satis cogniti esse possunt, de his seorsim, [Col. 0667B] hocque in loco agendum duximus; ne orationis nostrae filum in superioribus disputationibus saepius interrumperetur. Ab iis autem incipiemus, quorum factis et exemplis auctor noster ethnicos confutat, ac revincit.

Primus ex his sese nobis offert Pythagoras Samius, qui »suspicione, inquit, dominationis injusta, vivus concrematus in fano est« (Arnob., l. II, p. 23). Variae autem fuerunt de Pythagorae morte opiniones, quas Laertius, Tzetzes, Suidas, aliique retulerunt (Laert., l. VIII, in Vit. Pythag., § 39; Tzetz., chiliad. XI, p. 443; Suid., ad verb. ). Prima est, illum in domo Milonis Crotoniatae cum esset, cujusdam ex illis, quos illuc admittere noluit, invidia, vel Crotoniatarum suspicione metuque tyrannidis, [Col. 0667C] eadem domo incensa, flammis fuisse suffocatum. Alii vero tradunt illum, inde ereptum, in agro fabis pleno jugulum persequentibus dedisse. Dicaearchus vero opinatus est ipsum in Musarum delubro, quod Metaponti est, per quadraginta dies absconditum, fame et inedia egisse animam. Alias adhuc Laertius de ejusdem Pythagorae interitu sententias Heraclidis et Hermippi enarrat (Laert., loc. cit.). At brevius Plutarchus: , , (Plutarch., de Stoicor. repugnant., tom. II, p. 1051). Jam hujuscemodi praeclarorum virorum calamitates, qualis fuit condemnatio Socratis, quod Pythagorae vivo a Cyloneis est illatum incendium. Sed [Col. 0667D] utrum hic in domo aliqua, vel in fano concrematus fuerit, penitus tacet. Verum de illius morte aliquid alibi observavimus (t. I Apparat., p. 1123, et seqq.). Adi adhuc, si placet, Malchum Jamblicum, Tzetzem et alios in Pythagorae vitam, atque Menagii, et aliorum in citatum Laertii locum annotationes (Jamblic., l. I de Vit. Pythag., c. 35; Tzetz., Hist., chiliad. XI, V. 69 et seqq.). Denique quod subjunxit Arnobius noster Pythagoram vivum combustum, »suspicione dominationis injusta,« hoc confirmari potest Tertulliani testimonio, qui haud dubitanter asseverat affectatam ab eo fuisse tyrannidem (Arnob., l. I, p. 23; Tertullian., Apolog., c. 46). Sed de hac re nos suo loco uberius disputabimus.

[Col. 0668A] Socrates quoque, ait Arnobius, »civitatis suae judicio damnatus, capitali affectus est poena« (Arnob., l. I, p. 23). At eum a civibus suis Atheniensibus morte condemnatum, cicutam bibisse, ab scriptoribus Laertio, Platone, aliisque quamplurimis memoriae proditum est; nosque de illius nece quaedam alibi animadvertimus (Laert., l. II in Vit. Socr., § 42; Plat., in Phaed., t. I, p. 117; Apolog. Socrat. et alibi; Dissert. in Minuc., c. 6, art. 2). Plura igitur congerere inutile superacaneumque foret.

Prosequitur Arnobius, ac Trebonium simili suppliciorum genere interemptum asserit. Consularis ille vir fuit, et optimus, inquit Cicero, civis, ac moderatissimus homo, quem perfidus Dolabella fictae simulataeque amicitiae insidiis: »Consularem hominem,« [Col. 0668B] ipsa sunt ejusdem Ciceronis verba,« consulari imperio provinciam Asiam obtinentem, Samario exsuli tradidit; interficere statim captum noluit, ne nimis, credo, in victoriis liberalis videretur. Cum verborum contumeliis optimum virum incesto ore lacerasset, tum verberibus ac tormentis quaestionem habuit pecuniae publicae, idque per biduum, post cervicibus caput abscidit, idque fixum gestari jussit in pilo, reliquum corpus tractum, atque laceratum abjecit in mare« (Cic., Philip. II, p. 644, lin. 30). Tum deinde hunc Trebonium cum Regulo, quemadmodum auctor noster, sic conjungit, et componit: »Cruciatus est a Dolabella Trebonius, et quidem a Carthaginensibus Regulus. In qua re cum crudelissimi Poeni judicati sint in hoste, quid in cive Dolabella [Col. 0668C] judicandus est?« (Ibid., p. 645, lin. 13; Arnob., l. I, p. 23.) Exstant etiamnum inter Ciceronis Opera mutuae epistolae Trebonii ad Ciceronem et Ciceronis ad Trebonium, atque ibi etiam Lentulus data ad eumdem Ciceronem epistola, »Trebonii indignissimam caedem« appellat (Cicer., l. XII, ep. 15, p. 142). De Reguli autem, quem ut proxime dictum est, auctor noster Threbonio conjungit, crudeli etiam caede, nos in superiori dissertatione egimus (Dissert. in Minuc. Octav., c. 6, art. 3, et c. 19, art. 4).

Quartus ab Arnobio memoratur Aquilius qui dirissimis cruciatibus a Mithridate occisus est: sed de eo quoque in eadem superiori dissertatione disputavimus (Ibid., c. 6, art. 3; Meurs., crit. Arnob., l. I, c. 10, p. 19). At inde liquet vanam esse Meursii conjecturam, [Col. 0668D] qui in auctoris nostri textu pro Aquilius, legendum suspicatur Acilius, eumque esse vult, qui sicut cecinit Juvenalis, ab illo citatus, a Nerone saeva morte e medio sublatus est. Ex ibi quippe de Aquilio dictis evidenter colligitur, nihil in Arnobiano textu mutandum.

Ubi vero auctor noster christianae religionis veritatem innumeris, atque huc usque inauditis Christi miraculis demonstrat, ibi nullum plane ab ethnicorum magis aut per se, aut per alios similiter factum recte contendit. Quod quidem illorum probat exemplo, qui caeteris arte magica antecelluisse ferebantur. Eos autem suis nominibus sic appellat: »Age nunc, veniat, quaeso, per igneam zonam magus interiore [Col. 0669A] ab orbe Zoroastres, Hermippo ut assentiamur auctori, Bactrianus: et ille conveniat, cujus Ctesias res gestas historiarum exponit in primo, Armenius Zostriani nepos, et familiaris Pamphilus Cyri, Apollonius, Damigero, et Dardanus, Velus Julianus et Boebulus« (Arnob., l. I, p. 31). Sed plurimi conqueruntur foede corruptum esse hunc locum. Primo enim Heraldus arbitratur haec verba, super igneam zonam interpretamenti vice adjecta esse, atque ibi Azonacis, qui teste Plinio magus, et Zoroastris praeceptor fuit, mentionem fieri (Plin., l. XXX Hist. natur., c. 1, p. 725). Quapropter sic censet textum esse restituendum: »Veniat quis Azonaces magus interiore ab orbe, Hermippo ut assentiamur auctori. Bactrianus et ille conveniat,« id est, Zoroastres, qui [Col. 0669B] patria Bactrianus erat. Verum hae merae conjecturae sunt, quae nec manuscripti, nec ullius editi codicis auctoritate stabiliuntur. Huetius tamen, Abrincensium olim episcopus, videtur Heraldo suum tulisse suffragium, nec aliud putat ab Arnobio significari, nisi: »Ex Aethiopia interiore per igneam zonam venisse Zoroastrem« (Huet., Demonstr. Evang., proposit. 4, c. 5, p. 89, D). Putabat enim vir ille doctus, sicut et alii plures, hunc ab Arnobio patria dici Aethiopem (Arnob., l. I, p. 5; sup., c. 4, art. 4). Quidni vero credamus eum ab Arnobio dici Bactrianum, quem supra Bactrianis, uti observavimus, imperasse, et adversus Ninum magicis artibus dimicasse dixerat? Nec refert quod nomen Bactrianus, ultimo et remotiori loco, in auctoris nostri textu [Col. 0669C] positum sit. Peculiaris siquidem illius est loquendi modus, quo hyperbatis passim ubique utitur.

Zoroastres vero non solum magus fuit, sed illi a quibusdam, uti alibi vidimus, magiae etiam tribuitur inventio. Cum autem Arnobius illum ab interiore orbe per igneam zonam ethnicos irridendo evocat (tom. I Apparat., pag. 543 et 550), nonne ad illud alludere videtur, quod Suidas narrat (Suid., ad verb. ), Zoroastrem precibus petiisse ut igne consumptus abiret. Auctor vero Recognitionum Clementis nomine inscriptarum de Zoroastre hunc scribit in modum: »Saepius ista«, id est, scintillas quasdam ex stellis, »producere moliebatur, usquequo ab ipso daemone, quem importunius frequentabat, succensus cremaretur« (Recognit. lib. IV, cap. 27). [Col. 0669D] Tametsi enim Opus istud fabulis refertum sit, haec tamen ideo videntur ab illius auctore tradita, quia plerique existimabant Zoroastrem igne fuisse consumptum. Quid ergo vetat, quominus Arnobius hoc ethnicis ea, uti diximus, acri ironia objecerit?

Caeterum Apuleius et Tertullianus hujus Zoroastris magi, et aliorum ibidem, ab Arnobio citatorum, mentionem fecerunt; et Apuleius quidem his verbis: »Si quamlibet modicum emolumentum probaveritis; ego ille sim Carimondas, vel Hismoses, vel Johannes, vel Apollonius, vel ipse Dardanus, vel quicumque alius post Zoroastrem, vel Hostanem inter magos celebratus est« (Apul., Apolog. II, pag. 375). Tertullianus vero: »Ut ipsis,« inquit, [Col. 0670A] »jam vocabulis utar, quibus auctrix opinionum istarum magia sonat, Hostanes, et Typhon, et Dardanus, et Damigeron, et Nectabis, et Berenice« (Tertull., lib. de Anim., cap. 57).

Tres itaque ab illo et Apuleio memorantur, sicuti et ab auctore nostro nimirum Apollonius, Damigero, et Dardanus (Arnob., lib. I, pag. 31). Plures autem nomen Apollonii cum sortiti fuerint, numquid hic dici potest Apollonius Tyanaeus, qui teste Suida, ab Aegyptiis, Babyloniis, atque Arabibus, quos adierat, infinitas praestigias collegit? Nonne id scriptis a Philostrato de hujus Apollonii vita libris confirmari posset, nisi illos fabulis anilibus scatere eruditi plures viri censerent? Eorum igitur auctoritatem non urgebimus. At certe nemo, uti opinamur, negabit eumdem [Col. 0670B] Apollonium magum ab Apuleio, atque ab auctore nostro appellari.

Ad haec vero, »Dardanum,« inquit Plinius, »e Phaenice illustravit Democritus, voluminibus Dardani in sepulchrum ejus petitis (Plin., lib. XXX Hist. natur., cap. 1, pag. 727). Magiae autem deditis hunc ab Apuleio et Tertulliano annumeratum vidimus. Eam sane ob causam magicae artes a Columella Dardaniae his appellantur versibus:

At si nulla valet medicina repellere pestem,
Dardaniae veniant artes. (Columel., lib. X de Cultu hortor., vers. 250.)
Quis itaque Arnobium de hoc Dardano loqui abnuet? Post Clementem vero Alexandrinum ille alibi Dardanum compellat, qui Phrygiae, sive deorum Matris [Col. 0670C] mysteria patefecisse credebatur. Sed de illo in superiore Apparatus nostri tomo disputavimus (Clemens Alexandr., Admonit. ad gent., pag. 95; tom. I Apparat., pag. 758).

Neque etiam integra et incorrupta videntur haec subsequentia Arnobii verba: »Armenius Zostriani nepos et familiaris Pamphilus Cyri.« Quis enim ille esse potest Armenius Pamphilus Cyri, haud dubie filius, et Zostriani nepos? Dictu adhuc difficilius quis ille fuerit Zostrianus. Quidam, vero suspicantur legendum non quidem Zostriani, sed Ostanis, sive Hostanis, de quo paulo ante citati Apuleius et Tertullianus, nosque alibi egimus (eod. tom. I Apparat., pag. 550). At si obscurum est Zostriani nomen, plurimis sane cognita est fabula Heri Armenii, quem, sicut ab Origene, [Col. 0670D] Cyrillo Alexandrino atque a nobis observatum fuit, undecima post obitum die revixisse narrabant (Origen., lib. II contr. Cels., p. 70; Cyril. Alex., lib. VII cont. Julia., p. 250; tom. I Apparat., p. 116). De illo autem haec sunt totidem Clementis Alexandrini verba, ab Eusebio accurate descripta: Plato, inquit, , , , (Clemens Alexandr., lib. V Stromat., p. 599; Euseb., lib. XIII Praepar., c. 13, p. 675); Meminit Heri Armenii filii, genere Pamphili, qui quidem est Zoroastres. Si ergo Arnobius more suo Clementis Alexandrinum ibi secutus est, aut memoriae lapsu haec nomina turbavit, aut ab imperito librario depravata sunt. Verum cum ille testem suum Ctesiam, [Col. 0671A] atque primum historiarum ejus librum, qui amplius non exstat, nominatim citaverit, quae genuina sint ejus verba, quis asserere audeat?

Nec minus adulterata esse censent, quae in illius textu sequuntur nomina, Velus Julianus et Boebulus. Quidam igitur rescribendum autumant, Nilus et Vulcanus; quandoquidem Laertius dixit: »Aegyptii Vulcanum Nili filium fuisse tradunt, qui philosophiae aperuerit praecepta« (Laert. Prooem., § 1). Sed ibi philosophiae nomine magiam intelligendam nulli umquam probaverunt. Alii itaque pro Velus emendandum putant Belus. Nec jure quidem prorsus immerito. Primae etenim utriusque nominis litterae B et V saepissime a librariis cummutantur. Belus vero, ut narrat Diodorus Siculus, Flamines, Aegyptiorum [Col. 0671B] more, publicis oneribus et impensis exemptos instituit (Diodor. Sicul., lib. I Biblioth., p. 17). Hi autem, quos Babylonii vocant Chaldaeos, solebant in Aegypto, quemadmodum sacerdotes physici et astrologi, stellas observare. Quam proculdubio ob causam Belus a Plinio et Solino sideralis scientiae dicitur inventor, atque ab Hieronymo idem, qui ab Hebraeis Bel, a Sidoniis et Phaenicibus Baal, appellatur, atque a Nino illius filio in deorum ordinem relatus (Plin. lib. VI Natur. hist., c. 27, p. 712; Solin., c. 56, p. 87; Hieronym., in Oseam, c. 2, v. 16, p. 1251, nov. edit).

Fatetur autem Heraldus se de Juliano nihil habuisse comperti. Nihil etiam de eo in aliorum ad Arnobii libros observationibus occurrit. Ex pluribus tamen, hoc [Col. 0671C] nomen praeferentibus, duo praesertim a Suida memorantur, quorum unus Chaldaeus, et philosophus, qui libros quatuor de daemonibus ediderat. Alter vero hujus filius scripsit versibus theurgica, initiatoria, oracula, et alia quaecumque hujus scientiae arcana. Sed haec ad deorum cultum magis, quam ad magiam spectasse quamvis nonnullis videri possint, si quis tamen Arnobium de illo, aut ejus patre locutum esse probaverit, huic non multum profecto repugnabimus.

De Baebulo denique nihil plane ab ullo annotatur. Quid autem si pro Baebulus, in Arnobii textu Babilus legatur? Narrat enim Suetonius Claudio Nerone imperante, cum stella crinita per continuas noctes oriri coepisset: »Anxius Nero ea de re,« inquit, »ut ex [Col. 0671D] Babilo astrologo didicit solere reges talia ostenta caede aliqua illustri expiare, atque a semet in capita procerum depellere, nobilissimo cuique exitium destinavit« (Sueton., lib. VI in Vit. Neron., cap. 35.)

Verumtamen utrum hic, et alii a nobis recensiti, ii revera magi fuerint, qui ab Arnobio compellantur, vel utrum aliquid, et quomodo in illius textu emendandum sit, nos sane nihil, nisi alterius integrioris codicis ope adjuti, certo statuere audemus. Quapropter malumus aliorum ea de re exspectare, quam nostrum ferre judicium.



ARTICULUS II. De variis vatibus, sive hominibus nimirum Sibylla, Bacide, Heleno, Martio; sive diis Jove Dodonaeo, Apolline Clario, Pythio, Didymaeo, Philesio, quorum mentionem Arnobius fecit.
[Col. 0672A]

Quadruplici vatum exemplo Arnobius confirmat humanam Christi naturam, divina tamen integra perseverante, mortuam revera fuisse (Arnob., l. I, p. 38). Nam qui vates illos afflabant, ac per eos loquebantur, cum ipsis morientibus, vita dici non possunt privati.

Prima autem ex his vatibus ab auctore nostro aplatur Sibylla, de qua non semel disputavimus (t. I Apparat., l. III, dissert. 2, c. 2, p. 20; art. 2, p. 1176). Secundus nuncupatur Bacis. At de illo a nobis etiam alibi actum est. Dionem tamen Chrysostomum praeterea, si vacat et lubet, consulere poteris (Dion, Orat. [Col. 0672B] 13, de Exsil.).

Bacidem excipit Helenus haud dubie Priami et Hecubae filius, qui a Cicerone in aliorum vatum numerum merito aggregatur (Cic., l. II de Natur. deor., p. 214, lin. 41). Ille enim vero cum Pyrrho naufragium praedixisset, Pyrrhus ei Andromachen uxorem in matrimonium, ac regni partem concessit. Unde Virgilius haec, quae a Pausania comprobantur (Pausan., l. I, p. 10, et l. II, p. 66), cecinisse legitur:

Hic incredibilis rerum fama occupat aures,
Priamiden Helenum Graias regnare per urbes,
Conjugio Aeacidae Pyrrhi, sceptrisque potitum,
Et patrio Andromachen iterum cessisse marito. (Virgil., lib. III Aeneid., vers. 294 et seqq.)
Qua autem vaticinandi scientia polleret, idem poeta [Col. 0672C] his versibus postea explicat:

Trojugena, interpres divum, qui numina Phoebi,
Qui tripodas, Clarii lauros, qui sidera sentis,
Et volucrum linguas, et prepetis omina pennae. (Ibid., vers. 359 et seqq.)
Legesis hos in versus Servii annotationes.

Quartus tandem et ultimus Martius ab auctore nostro vocatur, quem Livius, et Amimanus Marcellilinus vatem illustrem appellant (Liv., lib. XXV, c. 12; Ammian. Marcell., lib. XIV, p. 5). Duos autem illius versus Livius exhibet, quorum priore, inquit, Cannensem cladem praedixerat: posteriore vero Romanos, quemadmodum etiam Macrobius testificatur, ad ludos Apollini vovendos faciendosque induxit (Macrob., lib. I Saturnal., c. 17, p. 254 et seqq.).

In vatum porro mentionem quandoquidem incidimus, [Col. 0672D] non inutile forsan, nec a proposito nostro prorsus alienum erit, aliquid de iis dicere, quae Arnobius de divinis quibusdam, sicuti gentiles opinabantur, vatibus, seu fatidicis, et divina oracula fundentibus hunc in modum enarrat: »Trophonius . . . Dodonaeus, aut Jupiter . . .; Delius Apollo, vel Clarius, Didymaeus, Philesius, Pythius, et is habendus divinus (Arnob., lib. I, p. 14). Ita sane in quibusdam horum librorum editionibus. Sed in antiquioribus pro Trophonius legimus profanis, et profanus; in regio codice manuscripto prima manu profanius. Tam foede autem adulteratum est hoc nomen, ut vix absque alio meliore codice resarciri posse videatur.

[Col. 0673A] At si de Trophonio locutum fuisse Arnobium recte probetur, id confirmari poterit testimonio veterum Scriptorum, qui memoriae prodiderunt illius oracula, ex quodam Labadiae specu olim reddita fuisse. Narrat vero Pausanias quibus ritibus ii, qui Trophonium consulebant, in hanc specum descenderent, atque antea deberent expiari. De hoc autem oraculo praeter Strabonem, Ciceronem, Livium, Origenem, Suidam, legendus est Erasmus, qui varias de illo opiniones retulit. At de illo etiam Tertullianus egit, ut suo loco videbimus. (Pausan., lib. IX, pag. 313, et seq.; Suid., ad verb. ; Strab., lib., IX Geogr., pag. 414, 421, et lib. XVI, pag. 762; Cicer., lib. I Tuscul., pag. 134, et lib. III de Nat. deor., pag. 247; Liv., lib. XLV, cap. 27; Origen., [Col. 0673B] lib. III contr. Cels., pag. 131; Erasm., Adag. Chil., cent. 7, Adag. 77; Dissert in Tertullian., cap. 7, art. 3.)

Tum deinde Arnobius appellat Jovem Dodonaeum ejusque oracula, de quibus praeter alios mentionem fecerunt Pausanias, lib. I, pag. 15; Cicero, lib. I de Divinatione, pag. 268; Plinius, lib. IV Hist. Nat., initio, pag 404; Solinus Polyhist., cap. 7. At plura de illo Servius in suis ad Virgilii carmina annotationibus, ubi observat lebetes in templo Dodonaei Jovis, in finibus Aetolorum, illi et Veneri a veteribus fuisse consecratos (Virgil., lib. III Aeneid., vers. 446). Inde etiam aes Dodonaeum, de quo a nobis alibi actum est (Tom. I Apparat., lib. III, dissert. 1, cap. 10; art. 1, pag. 770 et seq.), quemadmodum de Apollinibus [Col. 0673C] Clario, Pythio, et Didymaeo, ab Arnobio citatis. Qui vero plura de Apolline Clario voluerit, is adeat Plinum lib. II Natur. histor., cap. 103, pag. 254; Strabonem, lib. XIV Geograph., pag. 642, et Cornelium Tacitum, lib. II Annal., post med., ubi de Germanico disserit. De Didymaeo autem, eumdem Strabonem, lib. citato, pag. 634; Pausaniam, lib. I, pag. 15; Melam, lib. I, ubi de Jonia; Apuleium, sub fin. lib. IV Metamorph., pag. 70; Plinium, lib. VI Natural. hist., cap. 16, pag. 678; Sozomenum, lib. I, cap. 7, pag. 409. De Pythio, Ovidium, lib. I Metamorph., circa med.; Diodorum Siculum, lib. XVI Biblioth., pag. 323, et seq.; Herodotum, lib. I, § 65; Pausaniam, lib. X, pag. 320, et seqq.; Plutarchum, lib. de Pythiae oraculis, pag. 394, et seq.; Macrobium, lib. I Saturnal., [Col. 0673D] cap. 17; atque Origenem, initio lib. VII contra Celsum.

Ab auctore nostro adhuc appellatur Philesius, de quo Macrobius haec litteris mandavit: » , quod lumen ejus exoriens amabile amicissima veneratione oculorum consalutamus« (Macr., lib. I Saturnal., cap. 17, pag. 259). Plinius vero: »Canachus Apollinem nudum fecit, qui Philesius cognominatur, in Didymaeo, Aeginetica aeris temperatura« (Plin., lib. III Hist. nat., cap. 3, pag. 12, E). Eumdem proculdubio Pausanias memorat aeneum in Branchidis Apollinem, a Xerxe Darii filio, et Persarum rege ablatum, quem Milesiis Seleucus post annos multos remisit (Pausan., lib. VIII, p. 275). Strabo autem addidit ibi esse lucum pretiosum, et [Col. 0674A] alia delubra, quae hujus Apollinis oraculum et sacra continent. Giraldum etiam, si animus est, adire haud difficiliter poteris (Strab., lib. XIV, pag. 634; Girald., Syntagm. 7 de diis gent., pag. 225). Denique de variis Apollinibus haec Statius cecinit:

Quidquid es, aeternus Phoebo dolor, et nova clades
Semper eris, mutisque diu plorabere Delphis.
Haec Tenedon, Cyrrhamque dies, partuque ligatam
Delon, et intonsi claudet penetralia Branchi:
Nec Clarias hac luce fores, Didymaeaque quisquam
Limina, nec Lyciam supplex consultor adibis. (Stat., lib. VIII Thebaid., longe post init.)



ARTICULUS III. De variis scriptoribus ab Arnobio citatis, quorum nomina ordine alphabetico exhibentur.

Plures Arnobius suis in libris citavit scriptores, [Col. 0674B] buorum testimonio et autoritate aut dogmata sua stabilit et confirmat, aut gentilium errores confutat et destruit. Eos autem ordine, ut aiunt, alphabetico caeteris omnibus faciliore et clariore nunc appellabimus, et quid de illis ab aliis auctoribus traditum sit, breviter, ac pro virili parte nostra exponere conabimur.

Aelius itaque simpliciter ab Arnobio nostro laudatur, diciturque in aliam, quam Piso et de Novensilibus diis et de Musis ivisse sententiam. Sed duo in primis fuerunt Aelii nomine nuncupati. Primus enim enim est C. Aelius Stilo, quem Varro a Pisone de lacu Curtio dissensisse his verbis testificatur: »In foro lacum Curtium a Curtio dictum constat. De eo triceps historia. Nam et Procilius non [Col. 0674C] idem prodidit quod Piso; nec quod is C. Aelius Stilo secutus« (Varr., l. IV de Ling. lat., p. 36). Alibi vero asserit eum in latinis litteris fuisse exercitatum, citatque illius interpretationem carminum Saliorum, et aliud ejus commentarium, sed utrobique C. Aelius vocatur (Idem, l. VI, p. 70, 76).

Duplex vero Aelii fuisse cognomen perhibet Suetonius, qui haec de illo memoriae prodidit: »Lucius Aelius cognomine duplici fuit. Nam et Praeconius, quod pater ejus praeconium fecerat vocabatur; et Stilo, quod orationes nobilissimo cuique scribere solebat: tantus optimatum fautor, ut Quintum Metellum Numidicum in exilium comitatus sit.« (Sueton., de Illustrib. Grammat., cap. 3.) De Praeconini quoque cognomine sic scripsit Plinius: [Col. 0674D] »Vulgo purpura latiore tunicae usos invenimus etiam praecones, sicut patrem L. Aelii Stilonis Praeconini, ob id cognominati« (Plin., l. XXXIII Natur. Hist., c. 1, p. 16; et l. VII, c. 1, p. 358). Unde postea solo Stilonis Praeconini nomine laudatur. Hunc A. Gellius L. Aelium, aut Aelium simpliciter, sed doctum, et alibi eruditissimum, ac Varronis magistrum appellat. Simili quoque modo Aelius Stilo, aut Aelius tantum quandoque a Festo nuncupatur (Gell., l. II Noct. att., c. 21, p. 158, et l. III, c. 3, p. 218, et l. V, c. 20, p. 357, et l. XVI, c. 8; Fest., de verbor. Signif.). Nonne porro et ille ipse est, de quo Cicero scripsit: Philosophica dogmata, »post L. Aelii nostri occasum, ne a Latinis quidem peti [Col. 0675A] poterant?« (Cicer., lib. I Academ. pag. 4, lin. 44).

At certe de illo Lucio Aelio Stilone haec idem Cicero scriptis mandavit: »Cottae pro se« (quidam delendum suspicantur illud se) »lege varia, quae inscribitur, eam L. Aelius scribit Cottae rogatu. Fuit is omnino vir egregius, et eques Romanus, cum primis honestus, idemque eruditissimus, et graecis litteris et latinis: antiquitatisque nostrae, et in inventis rebus, et in actis, scriptorumque veterum litterate peritus; quam scientiam Varro noster acceptam ab illo, auctamque per se vir ingenio praestans, omnique doctrina pluribus et illustrioribus litteris explicavit. Sed idem Aelius stoicus esse voluit, orator autem nec studuit unquam, nec fuit. Scribebat tamen orationes, quas alii dicerent, ut [Col. 0675B] Q. Metello, ut Q. Caepioni, ut Q. Pompeio Rufo; quamquam is etiam ipse scripsisset eas, quibus post se est usus, sed non sine Aelio. His enim scriptis etiam ipse interfui, cum essem apud Aelium adolescens, eumque audire perstudiose solerem« (Cic., Brut., pag. 229, lin. 16).

Fuit alter Aelius cognomine Tubero, qui, ut idem Cicero eodem in libro perhibet, orationes in Gracchum habuit, sed homo durus erat, secta stoicus, mediocris in dicendo, doctissimus id disputando. Quaedam autem ejus verba a Cicerone transcripta refert A. Gellius, a quo ejus historiarum libri, aliaeque lucubrationes, sicut a Dionysio Halicarnasseo, Festo, atque aliis citantur. Poteris praeterea Vossium consulere (Ibid., p. 219, lin. 51; [Col. 0675C] A. Gell., lib. XIV Noct. att., c. 2, p. 763; lib. VI, cap. 3, p. 368, cap. 4, p. 370; lib. X, cap. 28, p. 573; lib. XIV, cap. 2, p. 763; Dionys. Halic., lib. I, p. 6 et 67; Voss., lib. I de Hist. lit., lib. I, cap. 9).

Quis autem ex his duobus ab Arnobio laudetur, si quaeras, respondebimus vero esse similius primum Aelium Stilonem ab eo citari. Cujus sane in opinionis confirmationem proferri possunt citata a nobis Varronis verba, quibus discrepantem hujus Aelii a Pisone, quemadmodum ait Arnobius noster, sententiam retulit. Nec multum sane interest utrum ab eodem Varrone C. Aelius, aut ab aliis L. Aelius nominetur. Una enim littera in aliam potuit facile a librariis commutari.

Aethlii testimonio post Clementem Alexandrinum [Col. 0675D] Arnobius, ut supra vidimus, usus est. De illo autem Vossius, et nos jam aliquid in superiore Apparatus nostri tomo diximus (Arnob., lib. VI, p. 196; Vossius, lib. III de Histor. graec., p. 316; tom. I Apparat., p. 735).

Antias, seu Q. Valerius Antias grande annalium opus ediderat, cujus liber secundus ab auctore nostro et Macrobio (Arnob., lib. V, p. 154; Macrob., lib. I Saturnal., cap. 13); vicesimus vero quartus, quadragesimus quartus, ac septuagesimus quintus hic A. Gellio citantur. Saepe etiam ab auctor a Livio, et Plinio, atque alicubi a Dionysio Halicarnasseo, et Originis gentis romanae scriptore laudatus est (Gell., lib. I Noct. att., c. 7, et lib. VII, c. 9, et [Col. 0676A] alibi; Liv., lib. XXXIII; Plin., lib. XIII, c. 13, p. 58; Dion. Halicarn., lib. I, p. 6; Auct. Orig. gent. rom., p. 299).

Antiochum testem producit Arnobius, sed post Clementem Alexandrinum, uti a nobis alicubi observatum, ubi de hoc scriptore agendi sese occasio obtulit (Arnob., lib. VI, p. 193; tom. I Apparat., p. 725 et 817).

Apollodorum eodem plane modo testem Arnobius adhibet; sed ostendimus plures eo nomine fuisse appellatos (Arnob., lib. IV, p. 144; tom. I Appar., p. 1192 et 1256).

Arianus Epicteti, sicut auctor noster attestatur, documenta approbaverat. Et recte quidem. Nam ille, qui patria Nicomediensis fuit, historicus et [Col. 0676B] philosophus, Epicteti dissertationes digessit Quintum autem earum librum A. Gellius citat: sed quatuor tantum typis editae nobis supersunt. Videsis Vossium, Gesnerum, et in citatos Gellii locos annotationes (Arnob. lib. II, p. 90; Gell., lib. I, c. 2, lib. XXVII, c. 19; lib. XXIX, c. 2; Voss., lib. II de Hist. graec., c. 11, p. 15).

Butas ab Arnsbio, in Causalibus, scripsisse traditur fas mulieribus non fuisse myrteas verbenas in Bonae deae inferre sacellum. At quidam ibi non Butas, sed Plutarchus legendum suspicantur. Nec fortassis immerito (Arnob., lib. V, p. 188; Plutarch., tom. II, p. 268). Nam Plutarchus id revera in Quaestionibus Romanis, quae graece inscribuntur, eam quaestionem proponit, ac solvit. [Col. 0676C] Cur autem hanc quaestionem Arnobius (Lib. I, p. 37) Causualia vocaverit, ea forsitan ratio reddi potest, quod propositarum quaestionum causas et rationes afferre nititur. Si quis tamen Butae Causualia nobis indicaverit, in eo protinus acquiescemus.

Caesellius grammaticus celebratissima lectionum antiquarum commentaria, ab A. Gellio saepius citata, publici juris fecit. Huic autem cognomen Vindici fuisse testificatur (Gell., lib. II Noct. att., c. 16; lib. III, c. 16; lib. VII, c. 11, lib. II, c. 14; lib. XI, c. 15; lib. XXVIII, c. 11, lib II, c. 2).

Caesii nomen duo in primis poetae praetulerunt (Arnob. lib. III, p. 123). Horum unus fuit, qui insulsus malusque poeta his Catulli ad Calvum Licinum [Col. 0676D] oratorem versibus notatur:

Nam si luxerit, ad librariorum
Curram scrinia, Caesios, Aquinos,
Suffanum, omnia colligam venena.
Ac te his suppliciis remunerabor. (Catull., epigr. 13.)

Alter Caesius, cognomento Bassus, poeta lyricus, Neronis aetate floruit, quem Persius sic affatur:

Admovit jam bruma foco te, Basse, Sabino,
Jamne lyra, et tetrico vivunt tibi pectore chordae,
Mire opifex, numeris veterum primordia rerum,
Atque marem strepitum fidis intendisse latinae;
Mox juvenes agitare jocos, et pollice honesto
Egregios lusisse senes. (Pers., satir. 6.)
Britannicus autem in suis ad haec carmina annotionibus observat Fabium de illo sic scripsisse: [Col. 0677A] »Lyricopum Horatius fere solus legi dignus. Nam insurgit aliquando, et plenus jucunditatis et gratiae et variis verbis et felicissime audax. Si quem adjicere velis, is Baesius Bassus erit, quem nuper vidimus.«

Quis autem ex his duobus, aut ex aliis, si qui ab his diversi fuerint, ab Arnobio citetur, dictu haud facile. Si tamen illum de Caesio Basso loqui probaveris, non refragabimur. Videsis Vossium de poetis latinis (Voss., Poet. lat., p. 17 et 44).

Cincii ab auctoritate plura Arnobius repetit. Vetustissimis autem historicis a Dionysio Halicarnasseo his verbis annumeratur: »Nec absimiles historias ediderunt quotquot Romani homines urbis suae res gestas graeco sermone scripserunt, quorum vetustissimi [Col. 0677B] Q. Fabius et L, Cincius, , ambo aequales bellis Punicis. Horum uterque ea quibus ipse interfuit, ut probe sibi cognita, diligenter mandavit litteris. Quae vero olim post Urbem conditam deinceps consecuta sunt, contentus fuit summatim percurrere« (Arnob., lib. III, p. 122; Dion. Halic., lib. I, p. 6 et 16). Ab eo postea vir senatorii ordinis, et a Livio maximus auctor appellatur, nisi in hoc Livii loco, pro maximus, ut in quibusdam editis maxime censeas legendum (Liv., lib. XXI, c. 38). Illius porro librum de Fastis citavit Macrobius: Gellius vero varia libri ejus de re militari fragmenta transcripsit. Plura de eo Vossius, quem si lubet, adire poteris (Macrob., lib. I Saturnal., c. 12; Gell., lib. XVI Noct. Att., c. 4; Voss., de [Col. 0677C] Hist. graec., lib. IV, c. 13, et de Hist. lat., lib. I c. 4).

Clodius praenomine Sextus, ab Arnobio, in eorum, quae de Fauno dicebat, testis hunc citatur in modum: Sextus Clodius indicat in sexto de diis graeco. Sed suspicati sunt aliqui corruptum esse hoc ultimum verbum, ac restituendum Graecorum. Sed hi non legerant illum Lactantii locum, ubi Arnobium nostrum praeceptorem suum, sic sequitur: »Sextus Clodius in eo libro quem graece scripsit, refert Fauni hanc uxorem fuisse« (Arnob., lib. V, p. 168; Lact., lib. I, c. 22, p. 127). Nam inde facile colligitur in Arnobii textu scriptum non fuisse Graecorum, sed potius graece scripto, vel quid simile.

Ad Clodium, quod spectat, quidam autumant [Col. 0677D] eum esse cujus liber, Index temporum inscriptus, a Plutarcho laudatur (Plutarch., in Vita Num. Pomp., p. 52). Sed utrumque hic Sexto fuerit praenomen, nemo probavit. Alius autem, cui utrumque praenomen, et nomen convenit, a Suetonio claris rhetoribus adjungitur: »Sextus,« inquit, »Clodius e Sicilia, latinae simul et graecae eloquentiae professor male oculatus, et . . . . Antonio gratus, quo mox consule, ingens etiam congiarium accepit, ut ei in Philippicis Cicero objicit: Adhibes joci causa magistrum suffragio tuo et compotorum tuorum rhetorem . . . . duo millia jugerum campi Leontini Sexto Clodio rhetori assignasti, et quidem immunia; ut tanta mercede nihil sapere disceres« (Suet., de Clar. [Col. 0678A] Rhet., § 5, p. 841). Et haec quidem Ciceronis verba in illius Philippica secunda adhuc occurrunt (Cic., Philipp. II, p. 495). Atqui huic rhetori, uti vides, non modo memoratum ab Arnobio nomen ac cognomen competit, sed illud etiam, quod graece doctus dicatur. Utrum vero is ipse sit, qui libros de diis graece edidisse perhibetur, expende, quaeso, et pronuntia.

Cornificii singularem de Novensilibus diis sententiam retulit Arnobius (Arnob., lib. III, p. 122). Testatum autem nobis Macrobius fecit plures ab illo editos fuisse Etymorum libros, cujus tertium hisce totidemque citavit verbis: »Cornificius Etymorum lib. III Cicero, inquit, non Janum, sed Fanum nomina ab eundo« (Macrob., lib. Saturnal., [Col. 0678B] c. 6, p. 212). Alibi vero quosdam de Centauris versus ab illo in Glauco decantatos transcripsit (Ibid., lib. VI, c. 4, p, 486). At nonne hinc colligi potest ipsum esse de quo Eusebius in Chronico sic loquitur: »Cornificius poeta a militibus destitutus interiit, quos saepe fugientes galeatos lepores appellabat. Hujus soror Cornificia, cujus exstant insignia epigrammata« (Euseb., Chron. ad ann. 1576). Non dubitat Vossius quin is idem sit, atque Virgilii obtrectator, de quo in vita ejus apud Donatum (Voss., de Poet. lat., p. 22). Sed dubius haeret an ille fuerit, ad quem adhuc leguntur Catulli epigramma (Catull. epigram. 36), ac Ciceronis epistolae; utrum etiam ab eo profecta sint Rhetorica ad Herennium, quae falso Ciceronis nomine inscribuntur. [Col. 0678C] Nobis porro haud aegre persuadebitur hunc Cornificium, de quo Arnobius loquitur, ipsum esse, cujus libros Etymorum paulo antea observabamus a Macrobio citari.

Crates adhuc ab auctore nostro laudatus, haud dudie grammaticus ille fuit, de quo alibi disseruimus (Arnob., lib. III, pag. 121; tom. I Apparat., pag. 147 et 1259).

Cronius in ultima librorum Arnobii editione nominatur, ubi haec ille dixit: »Vos Platoni, vos Cronio, vos Numenio creditis« (Arnob., lib. II, pag. 49). Sed in manuscripto regio codice pro Cronio legitur Crotonio. Is autem quis fuerit, cum ignoretur, corruptum nomen esse putaverunt. At quomodo emendari debeat, pro suo unusquisque ingenio conjecit. [Col. 0678D] Canterus quippe opinatur legendum Protonio, seu Prothomo, vel potius Prothomio, de quo Apuleius: »Sat e Protomo,« inquit, »gloria est, qui talis fuit, ut ejus nepotem non puderet.« (Apul., lib. de Deo Socrat., sub. fin.) Verum quid ad Arnobii institutum haec Apuleii verba conducant, nobis certe non liquet. Quamobrem plures alii scribendum putant Plotino, atque in suspicionis hujus confirmationem proferri possunt haec Theodoreti verba: , , (Theodor., serm. 2, de principio, tom. IV, pag. 500). Itaque Plotinus et Numenius, Platonis mentem explicantes. Nonne enim, inquiunt, tres hi sunt recentiores philosophi, quorum [Col. 0679A] mentionem Arnobius fecit? Sed de quibuslibet philosophis eum agere quivis hunc locum attente legerit, non diffitebitur. Nonne etiam imperito, ut saepius diximus, librario facilius fuit pro Cronio, scribere Crotonio, quam Plotino? At certe si prior lectio, Cronius, omnino non displiceat, poterit Eusebii auctoritate stabiliri. De Origene etenim sic scribit: »Numenii quoque, et Cronii, , , Apollophanis, et Longini, Moderati etiam et Nicomachi, et aliorum, qui inter Pythagoricos praecipui habentur, scripta quotidie in manibus habebat« (Euseb., lib. VI Eccles. histor., cap. 19, pag. 220). Si ergo Cronius et Numenius praecipui inter Pythagoricos revera fuerint, quid prohibet quominus ii dicantur, quibus ethnici, uti ait Arnobius, fidem habebant? [Col. 0679B] (Arnob., l. I p. 31; tom. I Apparat., p. 1259.)

Ctesiae primus historiarum liber ab illo etiam citatur. De hoc autem scriptore a nobis alibi actum est. Varia autem librorum ejus fragmenta post Herodoti libros collecta reperies.

De Diagora quoque Melio, qui deos, sicut ait Arnobius, homines fuisse existimabat, alibi atque in hac etiam dissertatione disputavimus (Arnob., lib. IV, pag. 147; supr., cap. 9, art. 1; Dissert. in Minuc., cap. 10, art. ult.; et Apparat. tom. I, pag. 147).

Ennii celebris est apud antiquissimos scriptores, Livium. A. Gellium, et poetas Ovidium, Lucretium, atque alios, sed saepius apud Ciceronem mentio. Narrat autem Arnobius, ac post eum Lactantius, ab illo latine redditos Euhemeri Agrigentini libros, [Col. 0679C] quibus deos homines fuisse demonstrabat (Lactant, lib. I, cap. 11, pag, 62, et lib. de Ira Dei, cap. 11, pag. 794). Sed id delibatum est ex Cicerone, qui dixerat: »Quae ratio maxime tractata ab Euhemero est, quem noster et interpretatus et secutus est, praeter caeteros, Ennius« (Cicer. l. I de Natur. deor., p. 212, lin. 34).

Ephorus quid de Musarum numero censuerit, refert Arnobius. Sed de hoc Scriptore non semel disseruimus (Arnob., lib. III, pag. 12; tom. I Apparat., pag. 545 et 1292).

Epicadius tamquam grammaticus illustris ab eodem Arnobio nostro laudatur (Arnob., lib. I, p. 37). Nonne autem is ipse est, quem in Grammaticorum celebrium numero Suetonius hic verbis reposuit? [Col. 0679D] »Cornelius Epicadus, Lucii Cornelii Syllae dictatoris libertus, calatorque sacerdotio augurali, filioque ejus Fausto gratissimus fuit; quare numquam non utriusque se libertum edidit. Librum autem, quem Sylla novissimum de rebus suis imperfectum reliquerat, ipse supplevit« (Sueton., de Illustris. Gramm., § 12).

Epicharmi de Marte sententiam post Clementem Alexandrinum Arnobius, ut supra vidimus, ethnicis objicit. At de hoc poeta, et de variis ejus opinionibus et factis, in primo Apparatus nostri tomo sermonem saepius fecimus (Arnob., lib. IV, pag. 143; tom. I Apparat., pag. 861, 866, 867, 869, 1031, 1114, 1205, et Arnob., lib. II, pag. 90).

[Col. 0680A] Epictetus philosophus praeceptor fuit Arriani, qui illius dissertationes, ut paulo ante ex A. Gellio animadvertimus, digessit. Plura Suidas narrat de ejus vita, et scriptis (Suid., ad verb. ).). Gesnerus vero, quae ex his aut edita, aut non edita sint, indicat (Gesner in Biblioth.). Denique Stobaeus varias ejus, atque Epicharmi sententias et praeclare dicta descripsit.

Euhemeri libros de diis, sicuti proxime monuimus, Ennius latinum transtulit in sermonem. Sed de hoc Euhemero quaedam superius annotavimus, quemadmodum in superiore Apparatus nostri tomo. Lactantius vero declarat illum Messana civitate oriundum, suam historiam ex titulis et sacris institutionibus condidisse (Arnob., lib. IV, pag. 147; [Col. 0680B] sup., cap. 9, art. 1; tom. I Apparat., pag. 785; Lactant., lib. I Institut., cap. 11, pag. 62 et lib. de ira Dei, cap. 16, pag. 794).

Fabius ab Arnobio unus ex iis nuncupatur, qui multa de Toli patre, patria, et morte posteris tradiderunt (Arnob., lib. VI, pag. 194). Sed plures eo nomine sunt vocati, quorum duo his Ciceronis verbis celebrantur: »Ser. Fabius Pictor, et juris et litterarum, et antiquitatis bene peritus. Quintusque Fabius Labeo fuit ornatus iisdem fere laudibus« (Cicer., in Brut., pag. 214). Alius adhuc fuisse perhibetur Fabius Maximus Servilianus Pontifex, qui Macrobio attestante, in libro duodecimo negabat atro die parentandum (Macrob. lib. I Saturnal., cap. 16, pag. 247). Hunc autem quidam cum Fabio [Col. 0680C] Pictore confudisse arguuntur. Alii quoque Fabii fuerunt, ut Fabius Caecilianus, et Fabius Rusticus. At Fabium Pictorem ab Arnobio citatum fuisse probari potest Ciceronis, Plinii, et A. Gelii auctoritate, qui scriptos ab eo Annales memorant. Quid vero, quod ab Dionysio Halicarnasseo et Romanorum Scriptorum antiquissimus, et historias composuisse dicitur. Denique Gellius legerat hos Fabii Pictoris Annales, bonae atque sincerae, ut ille ait, vetustatis libros, quos venditor sine mendis esse jactitabat. Ex libro autem illius primo excerpsit Dionysius verba, quae Pontificem Maximum dicere opportebat, cum virginem capit. Alibi vero longum ejus fragmentum exhibet (Cicer., lib. I de Divin., pag. 269; Plin., lib. X Hist. natur., cap. 4, pag. 416, et lib. XIV, [Col. 0680D] pag. 142; Gell., lib. I Noct. Attic., cap. 12, pag. 60, et lib. V, cap. 4, pag. 322, et lib. X, cap. 5, pag. 527; Dionys. Halic., lib. I Antiquit. rom., p. 5, et lib. VII, pag. 475).

Flaccus, quem ob grammaticae peritiam Arnobius laudavit (Arnob., lib. I, pag. 37, et lib. V, pag. 169), is M. Verrius Flaccus est, qui quidem quis fuerit, aut quo tempore vixerit, his Suetonius verbis enarrat: »Verrius Flaccus libertinus, docendi genere maxime inclaruit. Namque ad exercitanda discentium ingenia, aequales inter se committere solebat, proposita non solum materia, quam scriberent, sed praemio quod victor auferret. Id erat liber aliquis antiquus, pulcher, aut rarior. Quare ab Augusto ne [Col. 0681A] potibus ejus praeceptor electus, transiit in palatium cum tota schola; verum ut ne quem amplius posthac discipulum reciperet: docuitque in atrio Catilinae domus, quae pars palatii tunc erat, et sestertia centena in annum accepit. Decessit aetatis exactae sub Tiberio. Statuam habet Praeneste, in inferiori fori parte contra Hemicylum, in quo fastos a se ordinatos et marmoreo aeri incisos publicarat.« (De illustr. Gramm., § 17.) Quamobrem Eusebius in Chronico ad annum Christi nonum, cum Augustus adhuc Romanis imperaret: »Athenodorus Tarsensis,« inquit, »Stoicus philosophus, et M. Verrius Flaccus grammaticus insignes habentur.« Ab A. autem Gellio primus illius rerum memoria dignarum liber, et quartus de verborum significatione, ac de [Col. 0681B] obscuris Catonis secundus, et alia ex hisce operibus desumpta citantur. Saepe etiam a Plinio laudatur, et quaedam ejus verba Macrobius retulit (Gell., lib. IV Noct. Att., cap 5, p. 283, lib. V, cap. 17, p. 349; cap. 18, p. 351; lib. XVI, cap. 14; lib. XVII, cap. 18; lib. XVIII, cap. 17; lib. XX, cap. 7; Macrob., lib. I Saturn., cap. 6, p. 198).

Granius bis terque ab Arnobio testis appellatus, is ipse videtur Granius Flaccus, qui narrante Macrobio, scripserat rem divinam Apollini et Libero in eodem monte celebrari (Arnob., lib. III, p. 118 et 122, et lib. VI, p. 194: Macrob., lib. I Saturnal., cap. 18, p. 263). Prius vero idem Macrobius dixerat, apud Granium Licinianum libro secundo, causam proferri cur nundinis feriae sint (Ibid., cap. 16, p. 248). [Col. 0681C] Sed ibi pro Granium, in margine Caium, repositum legimus. A Plinio etiam Granius quidam laudatur, sed ibi cum de medicamentis instituatur disputatio, illum medicum fuisse autumant (Plin., lib. XXVIII Hist. natur., p. 572). Vero itaque similius est Arnobium de priore esse intelligendum; ut pote qui de diis opus aliquod publicasse videatur. Nam Arnobius illius opinionem de Musis et Tolo perstringit (Arnob., lib. V, p. 177).

Heraclitos quinque Laertius recenset, quibus tres alios addidit Menagius (Laert., lib. IX in Vit. Heraclit., § 17; Men., in hunc Laert. locum). Quae autem ex Heraclito auctor noster retulit de Liberi et Prosymni fabula, magis convenire videntur aut Heraclito Allegoriarum homericarum auctori, aut Heraclito [Col. 0681D] poetae lyrico, qui duodecim deorum laudes decantaverat (Arnob. lib. III, p. 31).

Hermippus qui magum Zoroastrem, ut notat Arnobius, Bactrianum fuisse asseruit, nonne ille est, de quo Plinius: »Hermippus, qui de tota, inquit, arte magica diligentissime scripsit, et vicies centum millia versuum, a Zoroastre condita, indicibus quoque voluminum ejus positis, explanavit.« De illo plura Vossius, quem consule (Plin., lib. XXX Hist. natur., cap. 1, pag. 725; Voss., lib. III de Hist. graec., cap. 16, p. 102 et 103).

Hippo Melius inter atheos censebatur, de quo nos haud semel disputavimus (Arnob., lib. IV, p. 147; Sup., cap. 9, art. 1, et tom. I Apparat., p. 785).

[Col. 0682A] Leandri seu Leandrii testimonium ex Clemente Alexandrino Arnobius, uti diximus, protulit. Sed jam illius in primo Apparatus nostri tomo mentio a nobis facta est (Arnob., lib. VI, p. 193; supr., cap. XIX, art. 1; tom. I Apparat., p. 870, et 1218 et seqq.).

Leo Pellaeus, inquit auctor noster, in eorum grege a gentilibus annumerabatur, qui illorum deos negabant. Verum de illo, et in hac dissertatione, et alibi egimus (Arnob., lib. IV, p. 147; supr., cap. 9, art. 1; tom. I Apparat., p. 785).

Lucilianum Fornicem citat Arnobius a Lucilio satirico poeta haud dubie compositam (Arnob., lib. II, p. 45). Patria is Aruncanus erat, uti ex his colligitur Juvenalis versibus:

[Col. 0682B] Cur tamen hoc libeat potius decurrere campo [(1) 1Kb]
Per quem magnus equos Aruncae flexit alumnus. (Juvenal., satir. 1, vers. 19 et 20.)
Et postea haec de illius satyris cecinit:

Ense velut stricto quoties Lucilius ardens
Intremuit, rubet auditor, cui frigida mens est
Criminibus, tacita sudant praecordia culpa. (Ibidem, sub. fin. satir.)
Persius quoque:

   Secuit Lucilius urbem,
Te Lupe, te Muti, et genuinum fregit in illis. (Pers., sub fin. satir. 1.)
Primam ille Lucilius, teste Plinio (Plin., lib. I Natur hist., p. 4), satiram condidit. Unde Horatius:

   [Col. 0682C] Et Lucilius ausus
Primus in hunc operis componere carmina morem;
Detrahere et pellem, nitidus qua quisque per ora
Cederet, introrsus turpis. (Horat., lib. II, satir. 1, vers. 93.)
Quintilianus autem Plinio et Horatio suffragatur, hocque de Lucilio illiusque scribendi genere reddit testimonium: »Satira quidem tota nostra est, in qua primus insignem laudem adeptus es Lucilius, qui quosdam ita deditos sibi adhuc habet amatores; ut eum non ejusdem modo operis auctoribus, sed omnibus poetis praeferre non dubitent. Ego quantum ab illis tantum ab Horatio (Lib. I, satir. 4, vers. 6 et seqq.) dissentio, qui Lucilium fluere lutulentum, et esse aliquid quod tollere possis, putat. Nam eruditio in comira, et libertas, atque inde acerbitas, et [Col. 0682D] abunde salis« (Quintil., lib. X Institut., cap. 1, p. 157 et seqq.). Verumtamen idem ipse Horatius, quamvis dixerit durum et lutulentum esse Lucilii sermonem, eum tamen facetum et emunctae naris fuisse profitetur. Quamobrem alibi canit:

   At idem quod sale multo
Urbem defricuit; charta laudatur eadem. (Horat., lib. I, satir. 10, vers. 30 et seqq.)
Lucilii quoque sales agnovit Cicero (Cicer., lib. I de Finib., p. 40, et lib. II de Orat., p. 12), qui quosdam illius versus descripsit, et longe plures A. Gellius in suis Noctium Atticarum libris. Denique Eusebiano [Col. 0683A] in Chronico Lucilii ortus et obitus sic notatur. »Lucilius poeta nascitur.« Tum deinde: »Caius Lucilius, satirarum scriptor, Neapoli moritur, ac publico funere effertur anno aetatis 46« (Euseb. Chr., ad ann. 1869 et 1914).

Manilii de Novensilibus diis opinionem aliis ethnicis Arnobius noster opposuit. Nonne itaque ille est, cujus sententias de Europa, Titanide, Casco, et Casca a Varrone expositas legimus? Nonne etiam ipse est, qui a Plinio appellatur diligentissimus togatorum, ac senator; et doctore nullo, maximis nobilis doctrinis. Ab A, autem Gellio viris apprime doctis; a Cicerone, litteratis, et ad dicendum, respondendum, atque agendum peritis adscribitur (Arnob., lib. III, p. 129 et seqq.; Varr., lib. IV de Ling. [Col. 0683B] lat., p. 10, et lib. VI, p. 74 et 76; Plin., lib. X Natur. hist., cap. 2, p. 389; Gell., lib. 17 Noct. Attic., cap. 7, p. 937; Cicer., in Bruto, p. 118, et lib. I de Orat., p. 129).

Mnaseas, ab aliis, ut ait Arnobius, de Musarum parentibus et numero plurimum dissentiebat: sed quis fuerit, in dubium vocari potest (Arnob., lib. III, p. 122). Plures enimvero hoc nomine appellati sunt. Unus autem ex iis, si credas Suidae, Berytius de Arte rhetorica, et nominibus atticis scripsit. Alterum laudat Athenaeus, , Locrum seu Colophonium, qui inscriptos lusus composuit, ob varietatem Salpem, nominatos (Suid., ad verb. ; Athen., lib. VII Deipnos., p. 321). Tertius his multo celebrior, et crebrius a variis scriptoribus [Col. 0683C] citatus, Mnaseas est Patarensis seu Patrensis, cujus Europicorum libri ab eodem Athenaeo non semel citantur (Idem, ibid., lib. IV, p. 158, et lib. VII, p. 296, et lib. XII, p. 530). De diis autem sermonem in illis haud dubie instituerat. Nam inde Suidas collegit Praxidicen deam fuisse cujus soror Ctesiam genuit (Suid., ad verb. ). Epaphum vero, uti et Plutarcho discimus, apposuit Liberum, Osiridem et Serapim. Quid ergo vetat, quominus credamus hunc esse quem Arnobius de Musis disputasse testificatur. Plura de Mnasea apud Vossium, et alios invenies (Plutarch., lib. de Isid. et Osirid., tom. II, p. 365; Voss., lib. I de Histor. graec., cap. 21, p. 134).

[Col. 0683D] Myrtilli seu Myrsilli, inquit Arnobius, peculiaris erat de Musis opinio. Sed de hoc auctore, illiusque sententia in priore Apparatus nostri tomo egimus (Arnob., lib. III, pag. 121; tom. I Apparat., p. 785).

Nicagoram Cyprium gentiles, sicuti Arnobius narrat, atheismi postulabant. Nos vero de illo etiam et in hac dissertatione, et alibi disseruimus (Arnob., lib. IV, pag. 147; supr., cap. 9, art. I; et tom. I Apparat., pag. 769 et 785).

Nigidius ter ab auctore nostro laudatus, Ciceronis aetatem florebat (Arnob., lib. III, pag. 119, 123 et 124). Celebris scriptor fuit, vir praetorius, humanorum arium, philosophiae, astrologiae, et medecinae consultissimus. [Col. 0684A] Extat autem Ciceronis fragmentum, ubi hujus P. Nigidii doctrina, sicuti a Macrobio, A. Gellio, et Servio, commendatur (Cic. fragm., pag. 25; Macrob., lib. VI Saturnal., cap. 8, pag. 495; Gell., lib. 19 Noct. Att., cap. 14; Serv., in lib. X Aeneid., pag. 585). Ad eum autem ipsum orator latinus haec in verba scripsit: »Nunc P. Nigidio, uni omnium doctissimo et sanctissimo, et maxima quondam gratia, et mihi certe amicissimo, ne benigne quidem polliceri possum (Cicer., lib. IV, Epist. 13).« Ab A. Gellio et aliis Figulus cognominatur (Gell., lib. VI Noct. Att., cap. 6), quo nomine a Lucano his versibus magnopere extollitur:

At Figulus, cui cura deos secretaque coeli
Nosse fuit, quem non stellarum Aegyptia Memphis,
[Col. 0684B] Aequaret visu, numerisque moventibus astra. (Lucan., lib. I, vers. 639 et seqq.)
Cur autem hoc cognomen illi datum sit, his Augustinus verbis explicat: »Frustra asseritur nobile illud commentum, de figuli rota, quod respondisse ferunt Nigidium, hac quaestione turbatum, unde et Figulus appellatus est (August., lib. V de Civit., cap. 3, pag. 116). Porro autem quando et quomodo mortem obierit, si quaeras, audi Eusebiani chronici auctorem: »Nigidius Figulus, Pythagoricis et magus, in exilio moritur (Euseb., in Chron., ad ann. 1973).« Denique varii illius libri, atque in primis commentarii grammatici ab A. Gelio saepe saepius citantur.

Nisus in grammaticorum numero ab Arnobio reponitur. [Col. 0684C] Venus autem Longus mentionem illius frequenter fecisse legitur, et scriptos ab eo Fastorum libros Gesnerus memorat (Arnob., lib. I, pag. 37; Vel. Long., de Orthograph.; Gesner., in Biblioth.).

Numenium Platoni et Cronio conjunxit Arnobius. Pythagoricus ille fuit, et , uti Eusebius testatur. Theodoretus vero qui illum Pythagoricum saepe appellat, haec de ipso et Plutarcho scripsit: , . Hi namque cum post adventum Salvatoris nostri existerent, multa christianae theologiae suis libris inseruerunt. At de illo jam supra, et tomo primo Apparatus nostri diximus (Arnob., lib. I, pag. 49; [Col. 0684D] Euseb., lib. II Praepar. Evangel., cap. 9, pag. 525; Theodor., serm. 2, de Fide, tom. IV, pag. 500; supra, ad verb. CRONIUS; tom. I Apparat., pag. 1115 et 1128, ac seqq.).

Orphei, seu, ut loquitur Arnobius, Threicii vatis libri ab ethnicis ferebantur antiquitatis esse divinae; haud dubie quia Graecum illum poetam, teste Lactantio, aequalem ipsorum deorum, et cum Hercule inter Argonautas navigasse credebant (Arnob., lib. V, pag. 175; Lactant., lib. I Institut., cap. 5, pag. 20).

Paniassis testimonium ex Clemente Alexandrino Arnobius nobis exhibet (Arnob., lib. IV, pag. 144). Quod quidem a nobis supra observatum est, ac quis [Col. 0685A] ille fuerit, alibi demonstratum (Supr., cap. 12, art. 1; tom. I Apparat., pag. 810).

Patrocle de Thurio et Philostephano idem plane dicendum. De illis siquidem Clemens Alexandrinus, et nos post ipsum disputavimus (Arnob., lib. IV, pag. 144, tom. I Apparat., pag. 817 et 1208).

Piso, cujus Arnobius meminit, vocabatur. L. Calphurnius Piso Frugi (Arnob., lib. III, pag. 122). Quo de viro, ejusque cognomine Cicero haec memoriae mandavit: »Tanta virtute, atque integritate fuit, ut etiam illis optimis temporibus cum hominem invenire nequam neminem posses, solus tamen Frugi nominaretur (Cic., orat. 11, pro M. Fonteio, pag. 223, lin. 43).« De illius vero scriptis idem latinus orator id alibi scriptum reliquit: »L. Piso tribunus plebis [Col. 0685B] legem primus de pecuniis repetundis, Censorino et Manilio Coss. tulit. Ipse etiam Piso et causas egit, et multarum legum aut auctor, aut dissuasor fuit; isque et orationes reliquit, quae jam evanuerunt, et annales sane exiliter scriptos (Idem, de Claris. Orator., seu Brut., pag. 218, lin. 2).« Gellius tamen asserit eum in iisdem Annalibus (Gell., lib. VI Noct. Att., cap. 9, pag. 379 et lib. II, cap. 14, pag. 698), quos idem adhuc Cicero, Varro, Plinius, Lactantiusque citaverunt, simplicissima suavitate rei et orationis esse usum, ac res ibi ab illo perquam pure et venuste narratas (Cicer., lib. IX, epist. 22, et lib. II de Orat., pag. 144; Varr., lib. IV de Ling. lat., pag. 36; Plin., lib. II Hist. nat., cap. 53, pag. 207; Lactant., lib. I, cap. 6, pag. 33). Plura de illo si velis, consule Macrobium, [Col. 0685C] lib. I Saturnal., cap. 12, pag. 229, rursusque Ciceronem, lib. III Tusculan., pag. 156, Tertullianum, lib. de Spectacul., cap. 5, et Dionysium Halicarnasseum, lib. II Antiquit. roman., pag. 105 et alibi.

Plutarchus Cheronaeus de Herculis morte testis ab auctore nostro in librorum illius editionibus datus legitur (Arnob., lib. IV, pag. 144). Sed in manuscripto codice regio, uti supra monuimus (Sup., cap. 4, art. 4), scriptum est Hieronymus Plutarchus. Verum tamen cum ibi Arnobius Clementem Alexandrinum adhuc sequi videatur (Clemens Alexandr., Admonit. ad Graec., pag. 19), hinc non levis omnino conjectura duci potest legendum esse Hieronymus et Dicaearchus. Ab illo enim uterque citatur. Nihil tamen [Col. 0685D] in Arnobii textu temere mutandum arbitramur.

Polemonis de Minerva, ab Ornyto caesa, testimonium ab auctore nostro citatum (Ibid.), ex eodem Clemente Alexandrino decerptum fuisse nullus (Ib.), qui utriusque scriptoris verba inter se componet, in dubium vocare poterit. Vide, si lubet, ea quae a nobis in superiore Apparatus nostri tomo annotata sunt (tom. I Apparat., pag. 762).

»Pomponii Marsyam,« ait Arnobius, »obsignatum memoria tenetis« (Arnob., lib. II, pag. 45). Consularis ille vir, teste Plinio (Plin., lib. VII natur. Hist., cap. 19, pag. 38, et lib. XIV, cap. 4, pag. 129), et vates fuit, cujus vitam se scripsisse his declarat verbis: »Referentes vitam Pomponii secundi vatis, [Col. 0686A] coenamque quam principii illi,« Caio Caesaris Germanici filio »dedit.« Hujus meminit Plinius secundus; Quintillianus autem haec de illo litteris consignavit: »Eorum, quos viderim, longe princeps Pomponius secundus, quem senes parum tragicum putabant, eruditione ac nitore praestare confitebantur (Plin. Secund., lib. III, epist. 5; Quintil., lib. X Institut., pag. 748).« Velleius autem Paterculus scribit eum »fuisse sensibus celebrem, verbis rudem, et novitate inventia se operis commendabilem (Patercul. lib. II Hist., longe post init.).« Quod vero illud novum opus sit, docet Eusebius in Chronico; »L. Pomponius,« inquit, »Bononiensis, Atellanarum scriptor, clarus habetur (Euseb. in Chron., ad ann. 1826).« Ex hac porro illius Atellanas scribendi arte, quam a [Col. 0686B] Mummio post Nonium et Pomponium suscitatam esse Macrobius asseverat, hae proculdubio prodierunt fabulae Maevia, Aeditumi, Galli, Transalpini, et Porceta, quae ab A. Gellio citantur (Macrob., lib. I Saturnal., cap. 10; Gell., lib. X Noct. Att., cap. 14, lib. XII, cap. 10, et lib. XVI, cap. 6). Quis itaque facile non concedat illam ex his unam fuisse, quam auctor noster Marsyam appellavit?

Posidippus semel atque iterum ab Arnobio, in Clementis Alexandrini vestigiis adhuc insistente laudatur. Narrat autem Suidas Posidippum comicum, Cassadrensem, Cynisci filium, tertio post Menandri mortem anno docuisse, ac triginta edidisse fabulas. Sed Vossius putat alium ab Arnobio et Clemente Alexandrino citari, quem in Graecorum historicorum [Col. 0686C] album retulit. Quaedam autem Posidippi de draconibus carmina a Tzetze exhibentur. Sed utrum idem sit, qui ab Arnobio appellatur, dictu sane difficile. Gesnerus tamen non videtur hunc Posidippum a poeta distinguere (Arnob., lib. VI, pag. 198 et 206; Clemens Alexand., Admonit. ad Graec., pag. 35 et 38; Suid ad verb. ; Tzetz., hist. Chiliad. 7, hist. 144, p. 184; Gesner, in Biblioth.).

Ptolomaeus Agesarchi filius erat, cujus de Philopatore post Clementem Alexandrinum, uti alibi patefecimus, primus liber ab Arnobio nostro (Arnob., lib. VI, pag. 193; Clemens Alexandr., Admonit. ad. Graec., pag. 29; Sup., cap. 9, art. 1), secundus vero, et tertius ab Athenaeo his citatur verbis: , , [Col. 0686D] (Athen., lib. VI, Deipnosoph., pag. 246). Ptolomeus Agesarchi filius, civis Megalopolitanus, libro secundo historiarum Philopatoris. Et rursus alibi: (Et lib. X, pag. 425). Ptolomaeus Agesarchi filius libro tertio historiae Philopatoris. Legesis Nossium, lib. 1, de Hist. Graec., cap. 18, pag. 117.

Sammonici frequens apud varios Scriptores (Arnob., lib. VI, pag. 194) mentio. Quis autem ille, et quo tempore vixerit, Macrobius hunc scribit in modum: »Temporibus Severi principis, qui ostentabat duritiem morum, Sammonicus Serenus, vir saeculo suo doctus, cum ad principem suum scriberet, faceretque [Col. 0687A] de hoc pisce sermonem, verba Plinius, quae superius posui, praemisit« (Macrob., lib. III Saturnal., cap. 16, pag. 347). Alibi vero ejus verba adhuc refert, citatque quintum illius Rerum reconditarum librum (Ibid., cap. 9, pag. 33, et cap. 17, pag. 351). At Capitolinus, ubi de Gordiano Caesare, haec de Sammoniaco posteris tradidit: »Sereno Sammoniaco, qui patri ejus amicissimus, sibi autem praeceptor fuit, nimis acceptus et charus, usque adeo ut omnes libros Sereni Sammoniaci, patris sui, qui censebantur ad 62 millia, Gordiano minori moriens ille relinqueret. Quod eum ad coelum tulit: siquidem tanta bibliothecae copia et splendore donatus, in famam hominum litteratorum decore pervenit (Capitolin., pag. 367). Testatur autem Spartianus plurimos [Col. 0687B] illius libros ad doctrinam suo adhuc tempore extitisse, et Antonino Getae fuisse familiarissimos, eumque sub Caracalla inter nonnullos coenantes occisum (Spartian., in Caracall., pag. 332, et in Antonino Geta, pag. 335).

Scaurum illustribus grammaticis auctor noster jure merito adscivit (Arnob., lib. I, pag. 237). Nam ab A. Gellio nobilissimus grammaticus (A. Gell., lib. XI Noct. Att., cap. 15, pag. 599), et Adriano imperante floruisse perhibetur: »Terentius,« inquit, »Scaurus divi Adriani temporibus grammaticus nobilissimus.« Gellio suffragium tulit Capitolinus, qui alium Scaurum, hujus filium, etiam grammaticum, Veri imperatoris praeceptorem fuisse his de eodem imperatore significat verbis: »Audivit Scaurum, [Col. 0687C] grammaticum latinum, Scauri Filium, qui grammaticus Adriani fuit« (Capitolin., in Vit. Ver., circa init.). Sed uterque a Lampridio Scaurinus appellatur. Ubi siquidem de Alexandro Severo verba facit: »Habuit Romae,« inquit, »grammaticos Scaurinum Scaurini filium doctorem celeberrimum« (Lamprid., in Vit. Alex. Sever. circa init.). Quaedam illius opera notavit Gesnerus, quem, si lubet, adire poteris (Gesner., in Biblioth.).

Sosibium compellando Arnobius Clementem Alexandrinum (Arnob., lib. IV, pag. 144; Clemens Alexandr., Admonit. ad Graec., pag. 23; tom. I Apparat., pag. 816) sequitur. De illo autem alibi disputavimus (Arnob., lib. IV, pag. 147; Sup., cap. 9, art. 1 et tom. I Apparat., pag. 785).

[Col. 0687D] Theodorus Cyrenaeus in atheorum numerum ab ethnicis cum aliis, quos supra nominavimus, aggregatus est. Sed de illo caeterisque hujuscemodi impiis hominibus non semel actum a nobis fuit.

Timotheum non ignobilem theologorum, nempe gentilium, virum appellat Arnobius (Arnob., lib. V, pag. 157). Sed quia pluribus commune fuit hoc nomen, quis iste sit nemo facile dixerit. Unus enim a Plutarcho citatur, ' (Plutarch., lib. de Fluviis, pag. 1151), Timotheus, libro undecimo, de Fluminibus. Alius fuit Timotheus Pergamenus, qui, ut alibi observavimus, librum de Fortitudine philosophorum composuerat (tom. I Apparat., pag. 1270). Tertius Milesius poeta, cujus varia opera [Col. 0688A] et carmina, ab Athenaeo citata invenies (Athen., lib. III Deipnos., pag, 122, lib. VI, pag. 142; lib. VIII, pag 338; lib. XI, pag. 465). Quartus Atheniensis, qui librum de Vitis , haud dubie philosophorum, ut notat Laertius, juris fecit publici. Sed animadvertit Menagius qui praeter Laertium illius meminerit, neminem facile repereri. Vossius vero putat eum esse qui a Plutarcho his verbis compellatur: , Timotheus in Argolicis. Sed aliis id ille nondum persuasit. Nam Menagius dubitat an ipse sit quem prius ab eodem Plutarcho laudatum diximus (Laert., lib. II, in Vit. Plato, § 5, lib. IV, in Vit. Speusip., § 4; lib. V, in Vit. Aristot.; § 1, lib. VII, in Vit. Zenon., § 1). At idem Vossius haud dubitanter affirmat hunc diversum omnino esse ab eo, quem [Col. 0688B] auctor noster gentilem theologum nuncupat (Voss., lib. III de Hist. graec.; pag. 421, et de poet. graec., pag. 46 et 47). Ibi autem ille ex Suida refert alium fuisse Timotheum, Euripidi, et Philippo Macedoni coaevum, qui decimam et undecimam lyrae addidit chordam, pluraque composuit poetica opera, quae Suidas recenset (Suid., ad verb. ). Praeterea alium adhuc indicat Timothaeum Atheniensem, mediae comoediae poetam, illiusque commentationes enumerat. Quid plura? Quidam insuper Timothaeus simpliciter ab Athenaeo citatur, quem, teste Casaubono, parum ingeniosum, frigidum, et nimis saepe ineptum, facetorum risum sustulisse perhibebant. Porro autem si poetae, ut ait Augustinus, theologi, ut pote qui de diis carmina conderent, ab ethnicis vocabantur, nobis [Col. 0688C] haud aegre persuadebitur unum ex his poetis ab Arnobio nostro citari (Athen., lib. VIII, pag. 358; Casaub., in eumd. lib., cap. 5 et 11; August., lib. XVIII de Civit., cap. 14, pag. 478; Arnob., lib. VII, pag. 236).

Trebatius ab illo deinceps in testimonium vocatus, is proculdubio esse videtur cujus Macrobius primum et nonum, atque A. Gellius quintum de Religionibus librum citaverunt. Nuncupabatur autem C. Trebatius Testa, qui Ciceronis familiaris et conjunctissimus fuit. Nam ei dedicavit Topicorum suorum librum, eumque juris interpretem salutat. Ad Atticum vero scribit: »Quamquam non adspernor Trebatii litteras, a quo me unice diligi scio« (Macrob., lib. III Saturnal., cap. 5 et 9; Gell., lib. VI, cap. 12; Cic. Topic., pag. 276; idem, lib. VII, epist. 16, ad Attic., [Col. 0688D] pag. 282; lib. VII, epist. 6 et 7, pag. 7 et seqq., et lib. X, ad Attic. epist. 1, pag. 313). Sed id adhuc magis patet ex datis ad eum litteris bene multis, quae typis editae sunt. Alibi vero eum bonum virum et civem appellat, quem Horatius sic alloquitur:

   Trebati,
Quid faciam, praescribe. (Horat., lib. II, satir. 1, vers. 4 et 5.)

Valerianum quemdam dictorum suorum testem Arnobius produxit (Arnob., l. VI, p. 194). Eo autem nomine a Plinio laudatus est. »Cornelius Valerianus, qui Phaenicem in Aegyptum devolavisse tradidit (Plin., l. X Hist. natur., c. 2, p. 389);« et alibi: »Villas et domos ambiri singularum palmitibus ac [Col. 0689A] sequacibus lauris memoria dignum inter prima Valerianus quoque Cornelius existimavit« (Lib. XIV, c. 1, p. 111).« Utrum vero idem sit atque is, quem Arnobius memorat, aliorum esto judicium.

Valerius Pontifex de Ja, Midae filia, et Attidis sponsa, litteris quid mandaverit, narrat auctor noster (Arnob., l. V, p. 160). Sed quia plurimi ex celeberrima Valeria gente orti sunt, quis ille Pontifex ab eo vocetur, dubium sane incertumque videri potest. Animum tamen adverte utrum ille dici non possit M. Valerius Messala, de quo Macrobius: »Marcus,« inquit, »Messala Cn. Domitii in consulatu collega, idemque per annos quinquaginta et quinque Augur, de Jano ita infit: Qui cuncta fingit eademque regit (Macrob., l. I Saturnal. c. 9).« Ex hujus etiam Messalae [Col. 0689B] Auguris primo de Auspiciis libro Gellius longum fragmentum transcripsit (Gell., l. XIII Noct. Att., c. 15). Constat itaque illum de diis scripsisse: quidni ergo ille de Jae historia, seu potius fabula aliquid, ab Arnobio citatum, memoriae prodidisse dici potuerit? Saepius vero ab auctoribus latinis haud parum commendatur, magnisque extollitur laudibus. Quam in rem Vossium, si vacat, adire promptum est (Voss., l. I de Hist. lat. c. 18, p. 81). Si alium nihilominus Valerium Pontificem ab Arnobio appellatum contendas, hunc nobis ostende, et cedimus.

Varro Menippeus, vel sicut in manuscripto codice regio, et antiquis editionibus legitur, Setenipeus, vel ut aliis placet, in Menipeis, unus est ex scriptoribus ab auctore nostro citatis. Primae autem lectioni favet [Col. 0689C] Athenaeus, qui illius auctoritate praemissis hisce verbis utitur (Athen., l. IV Deipnos., p. 160), Varro cognomine Menippeus. Ultimam vero lectionem confirmat A. Gellius a quo sic laudatur: »Varro in satira Menippea, quam de Officio mariti scripsit (Gell., lib. I Noct. Att., cap. 17, pag. 80).« Verum ille ipse postea his non minimam attulit obscuritatem, ubi de servis disputat: »Alii quoque,« inquit, »non pauci servi fuerunt, qui post philosophi clari exstiterunt, ex quibus ille Menippus fuit, cujus libros M. Varro in satiris aemulatus est, quas alii Cynicas, ipse appellat Menippeas (Idem, l. II, c. 18, p. 151).« Quod quidem a Macrobio totidem verbis scriptum legimus (Macrob., l. I Saturnal., c. 11, p. 224). In dubium itaque haud immerito vocari [Col. 0689D] potest, utrum Varro Menippeus, aut celeberrimus M. Terentius Varro Romanus ab Arnobio appelletur. Si autem hunc potius, quam alium ab ipso laudatum censeas, quia latinus, et alio longe illustrior, plura de diis, de quibus auctor noster loquitur, litteris consignavit, eo minus repugnabimus, quo magis genuina ejusdem Arnobii lectio ab imperito librario, uti vidimus, foede deformata est.

Verrius ab Arnobio dictorum suorum vas et sponsor factus, ipse est Verrius Flaccus, de quo nos supra ad verbum Flaccus (Arnob., l. I, p. 37).

Zenone ex Myndio, quae in medium Arnobius protulit (Arnob., l. VI, p. 193), haec ille non aliunde, quam ex Clementis Alexandrini fontibus hauserat. [Col. 0690A] Et id quidem a nobis cum in hac dissertatione, tum alibi, ubi de eodem Zenone Myndio egimus, satis probatum putamus (Supr. c. 9, art. 1; tom. I Apparat. p. 727 et seq., ac p. 817).

De aliis denique quibusdam scriptoribus, puta Aristotele, Cicerone, Euripide, Hesiodo, Orpheo, Pindaro, Platone et Plauto, verba fecit Arnobius. Sed cum celebres illi scriptores nemini, quantumvis mediocriter erudito, incogniti esse possint, et varia eorum opera, sive graeca, sive latina, typis saepius edita, omnium terantur manibus, nihil de illis speciatim dicendum esse duximus. Huc accedit quod de graecis scriptoribus, ab auctore nostro citatis, in primo Apparatus nostri tomo satis, nisi fallimur, a nobis, ut omnibus noti fiant, disputatum est.



ARTICULUS IV. De verbis barbaris, obsoletis, inusitatis, aut obscuris, quibus Arnobius usus est.
[Col. 0690B]

A nobis jam observatum est incultum confusumque esse Arnobii stylum ac sermonem, eumque in suis libris nomina adhibuisse obsoleta, inusitata et barbara, quae lectorem ne morentur, a nobis, ut officio nostro satisfaciamus, debent pro virili parte explicari (Supr. cap. 2, art. 2). Plurima autem ex illis, data superius opportuna occasione, explanavimus. Sed multa non minus obscura et difficilia adhuc occurrunt quorum interpretandorum nullus sese nobis locus satis commodus obtulit. Quapropter illorum interpretationem atque explicationem censuimus ad [Col. 0690C] hujusce dissertationis calcem esse rejiciendam. In hac porro disquisitione eumdem atque in superiori articulo alphabeticum, ut loqui amant, ordinem sequemur. Primum itaque dixit Arnobius:

»Ancillatrum servuli pavibundis trepidationibus imitatus,« qui scilicet potentiores homines humillime salutat (Arnob., l. VII, p. 221). Ita sane in manuscripto codice regio legimus. Sed illum quidam ibi depravatum putantes, scribi voluerunt Ancillae aut servuli. At haec correctio sequentibus Arnobii verbis non cohaeret. Quamobrem alii restituendum suspicantur: Ancillarum servuli pavidas trepidationes imitatus. Sed nullam hujusce lectionis probationem vel conjecturam proferunt. Quid vero, si Arnobius novo verbo servitium, seu obsequium servuli significaverit, [Col. 0690D] quod ipse ancillatrum, seu potius ancillatum appellat? Utrum autem genuina sit haec auctoris nostri lectio, expendant alii, et pronuntient. Nobis certe illius sensum patefecisse sufficit.

Anserum grinnitus Arnobius appellat; quia Grinnire, inquit Festus, anserum vocis proprium est (Ibid., l. VI, p. 205. Fest. ad verb. GRUNNIRE).

Arbor pausata ab Arnobio pinus vocatur, sub qua Attis se viri nomine privavit, et cujus circum robur mater deum sociatis cum Acdesti planctibus, pectus tundit et sauciat (Arnob., l. V, p. 160). Cur autem arbor pausata dicatur, omnes horum Arnobii librorum commentatores sibi fatentur esse incompertum. Vocem itaque pausatae corruptam fuisse nonnulli [Col. 0691A] arbitrantur, ac pro ea lanatae, vel lausatae, vel positae legendum. Sed haec alii ut meras nugas explodunt atque exsibilant. Quid enim vetat quominus Arnobius usus sit verbo pausatae, imitatus Plautum, qui dixit Pausa, id est, quiesce. Nam ibi auctor noster scribit matrem deum in antrum suum detulisse illam arborem, et circum robur illius ibi pausatae, sive quiescentis et positae sociatis cum Acdesti planctibus suum tutudisse ac sauciavisse pectus.

Arquata sellula, hoc est, semirotunda, et in arcus similitudinem formata (Arnob., l. I, p. 59). Quo sensu ab Ovidio canitur:

Iris et arquato coelum curvamine signans. (Ovid., lib. II Metamor., pag. 418.)

Attagi phrygia lingua vocantur, quos hircos dicimus [Col. 0691B] (Arnob., l. V, p. 159). Apud Eustachium vero, inquit Bochartus, , dicuntur , capri masculi seu hirci (Bochart., l. II de Anim. sacr. scrip., c. 53, p. 647). Ab hoc autem phrygio nomine Arnobius putat factum esse nomen Attis. Sed Bochartus ex Hebraeo Athud potius derivatum arbitratur, quem, si velis, consule.

Auctificari, dixit auctor noster, Ennius vero, ut notat Nonius Marcellus, augificare: sed obsoletum verbum est, quod idem atque augere significabat (Arnob., l. VII, p. 224; Non., de Propriet. serm., c. 2). Apud Lucretium autem legimus:

   Auctificique
Motus perpetuo possunt servare creata. (Lucret., lib. II, vers. 571.)

[Col. 0691C] Augustare simili modo dixit Arnobius, pro augustum reddere (Arnob., l. VII, p. 201).

Batiaca, in manuscripto autem regio codice pastiocas corruptissime (Ibid., l. I, p. 59). Nam batiaca graece , sicut ex Athenaeo discimus, poculi erat genus (Athen., lib. II Deipnos., p. 486). Unde Plautus alicubi dixit:

   Quibus divitiae domi sunt, scaphio, cantharis,
Batiolis bibunt. (Plaut., Stych., act. V, scen. 4.)
At ibi quibusdam in editionibus legitur, Batiocis.

Bigarii vox est, quae in Romana horum Arnobii librorum editione et aliis posterioribus exhibetur: in manuscripto autem regio cod. Pigarii, in postrema editione, cybiarii (Hrnob., l. II p. 70). Sed nulla [Col. 0691D] hujusce immutationis ratio redditur. Cur non potius Cibarii, qui scilicet cibos conficiunt aut ministrant? Varro enim apud Nonium Marcellum: »Tuus ipse frater cibarius fuit Aristoxenis (Non. Marcell., l. de Propriet. serm., c. 2, p. 536).« Cur non etiam, inquiet aliquis, legatur Bigarii, ex quo ab imperito librario factum Pigarii? Superiori quippe linea dixit Arnobius quadrigarios. Verum nemo fortasse sine alterius manuscripti codicis auxilio adulteratum illud nomen emendare poterit.

Bolones, in ms. codice nostro legimus, pro quo nonnulli perperam scripserunt Volones (Arnob., l. II, p. 70). Nam ut ait Donatus: Cetarii, »qui cete, id est, magnos pisces venditant et bolones exercent,« [Col. 0692A] sive ceteriam mercaturam (Donat., in Terent. Eunuch., act. II, scen. 2, vers. 26). Ab aliis autem, qui Isidorum citant, sumitur pro iis, qui diversa genera piscium emebant et vendebant (Isidor., in Gloss., p. 620). Videsis Turnebum lib. XIII Adversar., cap. 14.

Botulus, teste Festo, genus farciminis est, quod, propter connexionem, a bolis sic appellatur (Arnob., l. II, p. 73; Festus, ad vers. BOTULUS). Martialis autem alicubi cecinit:

Qui venit botulus medio tibi tempore brumae,
   Saturni septem venerat ante dies. (Martial., lib. XIV, epigr. 72.)
Quamobrem Tertullianus ethnicos hunc redarguit in modum: »Inter tentamenta christianorum botulos [Col. 0692B] etiam cruore distentos admovetis, certissimi illicitum esse apud illos, per quod exorbitare illos vultis (Tertul., Apolog., c. 9, p. 11).« Alibi vero postquam ab orthodoxorum, quos Psychicos vocat, partibus defecisset, sic eos corripit: »Quomodo protegam castitatem et sobrietatem sine taxatione adversariorum? Quinam isti sunt semel nominabo, exteriores et interiores botuli Psychicorum (Idem, l. de Jejuniis, c. 1, p. 701).«

Buris dicitur a quibusdam pars aratri posterior, ab aliis temonis superior, et utraque incurvata (Arnob., l. II, p. 59). Eo autem nomine usus est Virgilius, ubi canit:

Continuo in sylvis magna vi flexa domatur,
In burim, et curvi formam accipit ulmus aratri. [Col. 0692C] (Virgil., lib. I Georg., vers. 169 et seqq.)
Quos in versus haec Servius observat: »In burim, in in curvaturum. Nam buris est curvamentum aratri dictum quasi , quod sit in similitudinem caudae bovis. Alii burim curvaturam temonis, quae supra est, et quod infra est urvum dicunt. Buris enim, ut curvetur, ante igni domatur, amburitur: unde et quae naturaliter inveniuntur curvae ita dicuntur. Varro ait totum burim indici ab urbe.« Priori sententiae Isidorus subscripsit (Isidor., l. XX Orig., c. 13; Arnob., l. I, p. 24, et l. VII, p. 222; ibid., l. VI, p. 200).

Busticeta, ut animadvertitur in glossis eidem Isidore attributis, erant sepulcra in agro.

Cacabulus, diminutivum haud dubie nominis cacabus, [Col. 0692D] qui vas significat, in quo pulmentarium coquebant. Videsis Lexicon Martinii, et Vossii etymologicon.

Calamistris vibrare caesariem, inquit Arnobius (Ibid., l. II, p. 72). Calamistrum enim erat acus major, seu ferrum, quo calefacto capillus intorquetur et crispatur. Audi Virgilium:

   Foedare in pulvere crines
Vibrato calido ferro, myrrhaque madentes. (Lib. XII Aeneid., vers. 90 et seqq.)
Quos in versus Servius: »Calamistrum est acus, inquit, major, quae calefacta, et adhibita intorquet capillos.« Videsis Julium Pollucem, et Isidorum (Poll., l. V, c. 16; Isidor., l. XX Orig., c. 13).

[Col. 0693A] Caliendri nomine putabat Turnebus ab Arnobio indicari pallium, quod ante riciniatum appellaverat. Sed re maturius expensa, existimavit significari capitis operimentum. Quo sensu ab Horatio usurpatur:

. . . . . Altum Saganae caliendrum. (Horat., lib. I, satir. 8, vers. 48.)
Quod in carmen Acron, sive quivis ejus nomine alius, annotavit caliendrum dici, sive ornamentum capitis mulierum, quo ad exornandos crines utebantur; sive supposititios crines, quos pro naturalibus accipiebant. Tertullianus quoque hoc nomen usurpavit, ubi in mulieres invehitur: »At nunc in semetipsas lenocinando, quo planius adeantur, et stolam, et lupparum, et crepidulam, et caliendrum, ipsas quoque jam [Col. 0693B] lecticas, et sellas queis in publico quoque domestice, ac secrete habebantur, ejeravere« (Tertull., l. de Pallio, c. 4, p. 136).

»Canacheni obserata pandentes remedorum obscuritate« (Arnob., l. VI, p. 108). Verba sunt auctoris nostri, quae pluribus plane corrupta esse haud immerito videntur. Quidam itaque pro remedorum, restitui volunt tenebrarum, sed qua auctoritate? De nomine autem Canacheni quaerendum amplius censent. Sed ubi id quaerendum, nisi alius melioris notae et integrior manuscriptus codex habeatur? At certe nulli obscurum esse potest Arnobium loqui de nocturnis praedonibus, qui deorum simulacra aut spoliaverant, aut ex templis abstulerant. An autem eos designet, qui magica arte id facerent, aliorum judicio [Col. 0693C] permittimus.

Chantharulus ab Arnobio dicitur (Ibid., pag. 209) parvum vas potorium, cum quo Bacchus pingi solebat. Paucas enim ante lineas scripserat: »In Liberi, seu Bacchi, dextera pendens potoris cantharus.« Rationem si quaeras, hanc tibi Valerius Maximus suggeret. »Liber pater ex Asia ducens triumphum, hoc usus poculi genere ferebatur« (Val. Max., lib. II, cap. 6, § 7). Cujus exemplo, uti ille et Plinius annotarunt (Plin., lib. XXXIII Hist. nat., cap. 11, pag. 73), C. Marius post victoriam Cymbricam cantharis semper potavit.

Capite censi appellati sunt, inquit, post Julium Paulum, A. Gellius, qui nullo, aut perquam parvo aere censebantur, ac parvum aut nullum vectigal [Col. 0693D] pendebant (Arnob., lib. II, pag. 63; Gell., lib. XVI, Noct. Attic., cap. 10).

Castus peculiari sensu ab Arnobio accipitur (Arnob., lib. V, pag. 167), ubi matris deum seu Cybeles, mysteria hunc exagitat in modum: »Quid temperatus ab alimonio panis, cui rei dedistis nomen castus.« Quod quidem ut intelligatur, ex Apuleio, Tertulliano, Hieronymo et aliis, animadvertendum est, in horum mysteriorum celebratione observatam fuisse, praeter alios plures superstitiosos ritus, ciborum saltem communium abstinentiam (Apul., lib. XI Metam., pag. 206 et 209; Tertull., lib. de Jejun., cap. 2; Hieronym., epist. 7 ad Laetam, pag. 59, et lib. II Advers. Jov., pag. 98). At quidam, uti Martinius et Vossius, [Col. 0694A] Festi verbis et auctoritate fulti, putant Castus nomine has omnes cerimonias significari. Tertullianus autem ubi adversus catholicos pro suorum Montanistarum jejuniis disputat: »Sed bene,« inquit, »quod in nostris Xerophagiis blasphemias ingerens, Casto Isidis et Cybeles adaequas« (Tertull., lib. de Jejun., cap. 16). Si quis vero alium pro catholicis contra haereticos agentem audire malit, en praesto est Hieronymus, qui adversus Joviniani errores pugnando, haec scribebat: »De ciborum sibi placent abstinentia, quasi non et superstitio gentilium castum matris deum observet, et Osiridis« (Hieronym., adv. Jovin., lib. II, pag. 91). Postea vero planius ac propius ad Arnobii nostri mentem: »Quomodo, inquit, virginitati verae non praejudicat imitatio virginum diaboli, [Col. 0694B] ita nec veris jejuniis castum Isidis et Cybeles, et quorumdam ciborum in aeternum abstinentia, maxime cum apud illos jejunium panis, sagina carnium compesceretur« (Ibid., pag. 104). Nonne enim illud jejunium panis, idem est atque temperatus, ut Arnobius dixit, ab alimonio panis?

Cimices vermiculi sunt foetidi ex ligno, chartis, et paleis nascentes. Isidorus vero: »Cimex,« inquit, »de similitudine cujusdam herbae vocatur, cujus foetorem habet« (Arnob., lib. II, pag. 75; Isidor., lib. XII Orig., cap. 5).

»Cinnum,« ait auctor noster, »cyceonem quem nuncupat Graecia, oggerit« (Arnob., lib. V, pag. 174). Haec autem ille et plura alia, quae ibi de Eleusiniis mysteriis narrat, ex Clemente Alexandrino, ut supra [Col. 0694C] notavimus, mutuatus est. Graece enim doctus vir scripserat: , Bibi cyceonem. Cinnus autem, teste Nonio Marcello, potionis genus erat, ex multis liquoribus confectum (Clemens Alexandr., Admonit. ad gent., pag. 13; Non. Marcell., de Propriet. verb., cap. 1 et 6). Monitos porro nos ille facit ea voce usum esse Ciceronem. Videsis Turnebum, lib XII Adversar., cap. 8.

Classici appellabantur cives Romani qui quidem varias in classes quomodo distributi fuerint, Livius et Dionysius Halicarnasseus descripsere (Arnob., lib. II, pag. 63; Liv., lib. II, cap. 43, Dionys. Halic., lib. IV, pag. 221 et seqq.). Singulari tamen significatu, ut refert. A. Gellius, classici vocabantur primae tantum classis homines, qui centum et viginti quinque [Col. 0694D] millia aeris ampliusve censi erant (Gell., lib. VII Noct. Attic., cap. 13). At eo significatu hoc nomen classicus ab Arnobio sumitur, si integer et incorruptus sit ibi illius textus, ubi plura turpiter foedata fuisse nemo diffiteri potest. De iisdem autem Romanorum civium classibus Arnobius (lib. II, pag. 91), uti superius vidimus, locutus antea fuerat. At de his praeterea consulere poteris, A. Gellium, lib. X Noct. Attic., cap. 28, et Lipsium, lib. I de Milit. Rom., Dialog. 2, tom. III, pag. 15.

Craterae, si Nonio Marcello credideris, vasa sunt vini; crateres vero vasa olearia; ac utrumque Virgilii auctoritate probare nititur (Ibid., pag. 56; Marcell., cap. 19).

[Col. 0695A] Cupa est vas, in quo hibitur; vel, ut quibusdam placet, vas vinarium majus (Arnob., lib., II, pag. 59).

Curculio, seu curgulio, aut gurgulio, parvum est animal frumentum corrodens (Ibid., pag. 75), ut patet hoc Virgilii carmine:

   Populatque ingentem farris acervum
Curculio. (Virgil., lib. I Georg., vers. 185.)
Lege, si velis, de Re rustica scriptores, Varronem, cap. 63; Catonem, cap. 2; Columellam, lib. I, cap. 6; Palladium quoque, lib. I, tit. 19.

Defanata spatiola dicit Arnobius (Arnob., lib. IV, p. 153), id est profanata spatiola. Nam ibi alludere videtur ad ea quae de Tiberio Graccho, Cicero, Valerius Maximus, et alii memorant (Cic., lib. II de Natur. [Col. 0695B] deor., p. 215, lib. I de Divin., p. 261; Val. Max., lib. I, cap. 1, § 3). Cum ille, inquiunt, tabernaculum vitio cepisset imprudens, et pomarium inauspicato transgressus esset, ideo vitio creatos consules ab auguribus pronuntiatum. Quod quidem si ita sit, auctor noster tabernaculum illud et pomarium defanata spatiola appellare videtur. Si tamen ad aliam similem historiam eum respexisse probaveris, tibi certe non repugnabimus: sed eadem semper erit verborum illius significatio.

»Desultores,« inquit Isidorus, »nominati, quod olim, prout quisque ad finem cursus venerat, desiliebat ac currebat: sive quod de equo in equum transiliebat« (Arnob., lib. II, p. 70; Isidor., lib. XVIII Origin., cap. 39). Atque hoc sensu a Livio accipitur, [Col. 0695C] ubi de Numidarum agilitate ita disserit. »Nec omnes Numidae in dextro locati cornu, sed quibus desultorum in modum, binos trahentibus equos, inter acerrimam saepe pugnam, in recentem equum ex fesso armatis transultare mos erat: tanta velocitas ipsis, tamque docile equorum genus est« (Liv., lib. XXIII cap. 29). Videsis Lipsium, lib. III de milit. Rom., Dialog. 8, pag. 95, tom. III; et Cael. Rhodiginum, lib. XXIII, lect. Antiq., cap. 30.

Dibus in regio Arnobiano codice legitur (Arnob., lib. II, pag. 60). Sed quid ea vox significet, quia incompertum erat, pro ea in quibusdam editis nomen cubus positum est. Salmasius vero hanc, quam genuinam putat lectionem corruptam fuisse opinatur imperitia librariorum, qui secundam hujus nominis litteram [Col. 0695D] u diviserunt, ac priorem ejus partem primae litterae c conjungentes fecerunt Dibus. Alio autem, sed non majoris momenti exemplo id probare connititur. At Meursius primam lectionem Dibus, qua usus est Agathias, et quae binionem significat, retinendam esse censuit (Meurs., lib. II Crit., cap. 6; Salmas., Exercitat. in Solin., pag. 417 et 699). Alii tamen illud ab eo voluissent aliis exemplis confirmari. At nonne ad id probandum satis est, quod ibi Arnobius de numeris disputet, ac varia numerorum nomina continuo subjunxerit?

Dynamis autem ab illo ibidem notatur, et in quibusdam editionibus dymanis, sed mendose. Dynamis autem quaternionem significat, quemadmodum Meursius [Col. 0696A] Hieroclis, et Elmenhorstius Hieronis Alexand. confirmant testimonio.

Enterocelici vocantur qui intestini a proprio et naturali loco descensu, seu hernia laborant. Eo quoque graeco nomine Plinius usus est, et latinum fecit (Arnob., lib. VII, p. 240; Plin., lib. XX Natur. hist., cap. 4, p. 13).

Exauctorare deos ipsos dixit Arnobius (Eodem lib., p. 236), pro auctoritatem eis adimere et eripere.

Fasciola, fasciae diminutivum, idemque sonat atque linteolum (Arnob., lib. II, p.59), quod ad ligandum aliquid aptum est, vel quo speciatim vulnera alligantur, sicuti Isidorus animadvertit (Isidor., lib. XIX Orig., cap. 33). Et Cicero quidem in quadam oratione primo sensu dixit: »P. Clodius a crocota,« [Col. 0696B] inquit, »a mitra, a muliebribus soleis, purpureisque fasciolis« (Cicer. Orat. 30 de Harusp. resp., p. 436). Horatius autem secundo sensu scripsit:

   Ponas insignia morbi,
Fasciolas. (Horat., lib. II, satir. 3, vers. 254 et seqq.)

Fellitantes mammas exsugerent, honesto significatu ab Arnobio dicitur (Arnob., lib. II, p. 70). Nam de infantibus loquitur, qui matrum aut nutricum mammas sugebant. Solinus vero dixit: »Nequaquam mater pullo ubera praebet fellitanda.« (Solin., cap. 45, p. 74.) Lege Turnebum, lib. XXIV Advers., cap. 13, et lib. XXIX, cap. 10.

Ferunculum in librorum Arnobii manuscripto codice regio legimus (Arnob., lib. II, p. 47). Sed hanc [Col. 0696C] vocem quidam corruptam opinati, furunculum in textu haud tamen merito jure posuerunt. Nam ut scriptum Isidorus reliquit: »Furunculus est tumor in acutum surgens, dictus, quod ferveat, quasi ferunculus, unde graece dicitur, quod sit ignitus.« (Isidor., lib. IV Origin., cap. 8.) Sed quoquo modo legatur, illud optime auctoris nostri proposito congruit. Dicit enim nullum vel levissimum furunculum, sive ferunculum ab nullo umquam philosopho una sola voce sanatum. De furunculo autem saepius Plinius lib. XX, et alii.

Flatare calamo, et coeli flaturas dixit auctor noster, pro flare calamo seu tibia, et coeli flatu (Arnob., lib. I, p. 7, et libr. II, p. 69).

Fluoris quoque verbo haud semel ille utitur, quo [Col. 0696D] etiam nomine usum esse Festum (Fest., ad verb. FLUVIONA), Apuleium, Solinum, ac praecipue medicos legimus, ut fluxum significent.

Formatura varia res spectans, verba sunt Arnobii (lib. II, p. 59), qui more suo, ut alibi vidimus, Lucretium sequitur:

Formaturaque labrorum pro parte figurat
. . . . . . . . . . . . .
Servat enim formaturam, servatque figuram. (Lucret., lib. IV, vers. 554 et 560.)

Frustilla ignea stellae ab Arnobio vocantur (lib. II, p. 84), id est, frusta parvula ignea. A diminuto enim nomine frustum factum est frustillum. Plautus vero alicubi eodem modo dixit:

[Col. 0697A] Jam ego te faciam ut hic formicae frustillatim differant. (Plaut., in Curcul., act. 4, scen. 4.)
Hoc est, ut formicae te in parvula frusta concisum diversum ferant, atque distrahant.

Fulguritum, idem est, auctore Festo, atque fulmine ictum (Arnob., lib. V, p. 155; Fest., ad verb. FULGURITUM). Locus autem fulmine percussus, statim religiosus, et a deo sibi dedicatus ethnicis videbatur.

Fuligine oculos obumbrare, est eos nigro colore pingere (Arnob., lib. II, p. 72). Quod quidem his probatur Juvenalis carminibus:

Ille supercilium madida fuligine tinctum
Obliqua producit acu, pingitque, trementes
Attollens oculos. (Juvenal., satir. 2, vers. 93 et seqq.)

[Col. 0697B] De illo autem pravo more disseruimus tom. I Apparat., lib. III, dissert. I, cap. 12, art. I, p. 788.

Fuscinum satis auctoris nostri et Augustini verbis explicatur (Arnob., lib. V, p. 176 et 184, et lib. VII, p. 239; August., lib. VII de Civit., cap. 9, p. 157).

Gnariores in quibusdam horum Arnobii librorum editionibus legimus. In aliis ex Scaligeri, ut videtur, emendatione gnarures. At in manuscripto habetur ignarores, male profecto, uti vides. Sensus autem Arnobii postulare videtur gnarores aut ignariores (Arnob., lib. III, p. 115). Continuo siquidem adjecit, et habere scientias in quibus singuli emineant.

Grallator a gradu magno dictus, quemadmodum Varro testificatur (Ibid., lib. II, p. 70; Varr., lib. VI [Col. 0697C] de Ling. lat., p. 83). Festus vero: »Grallatores appellabantur pantomimi, qui ut in saltatione imitarentur Aegipanas, adjectis perticis furculas habentibus, atque in his superstantes, ad similitudinem crurum ejus generis gradiebantur, utique propter difficultatem consistendi. Plautus: Vinceretis cursu cervas, et grallatorem gradu.« (Fest., ad verb. GRALLATORES.) Hoc autem Plauti carmen ex ejus Paenulo, Act. 3, scen. I, desumptum est. Videsis adhuc Nonium Marcellum, de verbor. Propriet. cap. 2, ad verbum Grallatores.

Hierophanta, graece , is est, qui sacra et cerimonias docebat, et sacrorum antistes (Arnob., lib. V, p. 174).

Honorationis officium, hoc est, honoris et reverentiae [Col. 0697D] (Ibid., lib. VII, p. 221).

Jecusculum est diminutivum nominis jecur. Quo etiam nomine utitur Plinius: »Murium,« inquit, »jecusculi fibrae ad numerum lunae in mense congruere dicuntur.« Et prius Cicero: »Musculorum jecuscula bruma dicuntur augeri« (Ibid., lib. IV, p. 134; Plin., lib. II, cap. 37, p. 571, Cicer., lib. II de Divin., p. 283).

Immoderatum, id est, sine modo, vel fine, seu immensum et infinitum (Arnob., lib. II, p. 97). Quapropter Cicero quoddam Euripidis carmen (Cicer., lib. II de Natur. deor., p. 223), sic latine interpretatur:

Vides sublime, fusum, immoderatum aethera.

[Col. 0698A] Inequitare haud semel scripsit Arnobius, pro insectari et persequi.

Inflexibus flexuosis, inquit Arnobius (Lib. II, p. 57), id est, anfractibus viae, aut sinuosis et curvis reflexibus.

Infula eliciendae miserationis offerentem Jovem (Ibid., lib. V, p. 172; Varr., lib. VI de Ling. lat., p. 76), id est, velamenta lanea, ut Varro aliique docent, quibus aut illius mater ornaretur, aut potius scelus ejus tegeretur. Examina locum, et tuum ea de re judicium feres.

Institor erat mercaturae et negotiationi praepositus (Arnob., lib. II, p. 66 et 70). Ovidius enim cecinit:

Institor ad dominam veniet discinctus emacem:
   Expediet merces teque sedente suas. (Ovid., lib. I de Art. amand., vers. 425.)
[Col. 0698B] Institores quoque tonsores, caupones, et coqui vocabantur ut quidam ad hoc Martialis carmen observarunt:

Abstulerat totam temerarius institor urbem,
   Inque suo nullum limine limen erat. (Martial., lib. VII, epigr. 60)
Juvenalis vero:

Institor hibernae tegetis niveique cadurci. (Juvenal., satir. 7, sub fin.)

Quem in versum videsis Variorum observationes.

Interibilis pro interitui obnoxius et mortalis (Arnob. lib. II, pag. 65).

Isicia, sive insicia, ab eo, inquit Varro, quod insecta caro, ut in carmine Saliorum est: quod in extis [Col. 0698C] nunc dicitur prosectum (Ibid., pag. 73; Varr., lib. IV de Ling. lat., pag. 28). Macrobius etiam nos monet insicium ab insectione derivari, »amissione« inquit, »litterae, postea quod nunc habet, nomen obtinuit (Macrob., lib. VII Saturn., cap. 8). Aliam tamen hujus nominis etymologiam his Isidorus dedit verbis: »Isocem piscem quemdam vocant, ex quo primum isicia facta sunt: et quamvis ex alio genere piscium fiant, initium tamen piscis vocabulum dedit (Isidor., libr. XX Orig., cap. 1).« Lampridius porro narrat Heliogabalum primum de piscibus, ostreis, et aliis similibus conchis fecisse insicia. Plura vero Apicius insiciorum genera, eorumque conficiendorum rationem describit. Videsis Casaubonum in libros Athenaei, et Variorum in citatum Apicii locum animadversiones [Col. 0698D] (Lamprid., in Vit. Heliogab.; Apic., lib. II de Art. coquinat., cap. 1; Casaub., in Athenae., lib. IX, cap. 5, pag. 651).

Labeones nuncupantur, quibus magna sunt labia. Plinius: »Labra« ait, »a quibus Brocchi, labeones dicti« (Arnob., lib. III, pag. 108; Plin., lib. XI Hist. natur., cap. 37, pag. 353).

Lacernula, a nomine lacerna haud dubie derivatum. Lacerna autem vestis erat vilior et communior, et, uti ait Isidorus, »pallium fimbriatum, quo olim soli milites utebantur. Unde et in distinguenda castrensi urbanaque turba, hos togatos, illos lacernatos vocabant. Inde autem lacernae, quasi amputatis capitibus fimbriarum, neque ita laxis, ut sunt penularum« [Col. 0699A] (Arnob., lib. II, pag. 56; Isidor., lib. XIX Origin., cap. 24). Frequens autem apud varios, ac praecipue de re vestiaria scriptores, hujus nominis usus.

Laena, uti animadvertit Varro, quod de lana multa; duarum enim togarum instar: ut antiquissimum mulierum ricinium, sic hoc duplex virorum (Arnob., lib. II, pag. 56 et 59; Varr., lib. VI de Ling. lat., pag. 33; Festus, ad verb. LAENAE). Addit Festus a quibusdam traditum eam sic tusce, et ab aliis graece appellatam. A. Nonio autem dicitur esse vestimentum militare, quod supra caetera omnia induebatur (Nonius, cap. 13). Atque in opinionis suae confirmationem ab illo haec Virgili carmina citantur:

   Tyrioque ardebat murice laena,
Demissa ex humeris. (Virgil., lib. IV Aeneid., vers. 262.)
[Col. 0699B] At Servius hos in versus varias refert de laena et ejus inventore sententias, atque ab aliis togam censeri duplicem et amictum auguralem, in quo, ut quibusdam placuit, flamines infulati sacrificabant, ab aliis vero dici amictum rotundum. Plura in ejus commentariis legere poteris.

Laminas pertundunt aurium, id est, imas auriculas, seu inferiorem earum partem, ut gemmas aliave eis insererent (Arnob., lib. II, pag. 72). Videsis Vossii etymologicon ad vers. Lamina et ligula.

Lancicula diminutivum videtur nominis lanx (Ibid., pag. 59), atque idcirco idem esse ac parva lanx, sive minus vas escularium, quo caro tosta, sive elixa mensis inferebatur. De lance autem canit Plautus:

   [Col. 0699C] In popinam divortundum est mihi.
Lances detergam omnes, omnesque trullas hauriam. (Plaut., in Amphyt., act. IV, scen. 3.)
Varro autem ubi de vasis escariis: »Magidam« inquit, aut »langulam, alteram a magnitudine, alteram ab latitudine finxerunt« (Varr., lib. I de Ling. lat., pag. 30). Atqui si Vossio credideris, langula quasi lancula dicitur. Vide ergo utrum ab Arnobio scriptum fuerint lancula, aut inde facta sit lancicula.

Laura graece , et latine vicus, recte dicitur, ut Athenaeus monet, ac satis probavit Casaubonus, quem, si lubet, consule (Arnob., lib. III, pag. 124; Casaub., in Athenae., lib. XII, cap. 10).

Lenocinio fulgoris augustat deorum simulacra exterior laevitas; ita loquitur Arnobius, ac lenocinium [Col. 0699D] vocat nitorem, venustatem, excellentiam. Cicero quoque corporum lenocinia appellat et Suetonius Augusti Imperatoris formam ubi describit, ait eam fuisse omnis lenocinii sive adscitae venustatis expertem (Arnob., lib. VI, pag. 201; Cicer., lib. II de Natur. deor., pag. 236, lin. 4; Sueton., in Vit. Aug., cap. 79).

Lucanica genus farciminis erat, quam sic appellatam Varro et Isidorus putant, quod in Lucania prius facta, vel quod milites, quomodo fieret, a Lucaneis didicerunt (Arnob., lib. II, pag. 73; Varr., lib. IV de Ling. lat., pag. 28; Isidor., lib. XX Orig., cap. 1). De illa haec sunt Martialis carmina:

Et Lucanica cum ventre Filisco. (Martial., lib. IV, epigr. 46.)
[Col. 0700A] Atque alio in libro:

Filia Picenae venio Lucanica porcae,
   Pultibus hinc niveis grata corona datur. (Mart., lib. III, epigr. 35.)
Quos in versus nonnulli observant Lucanicam ex concisis carnibus porcae, in agro Piscaeno natae, fieri. Tullius porro Papirio scribit: »Solebam enim antea delectari oleis, et lucanicis tuis« (Cicer., lib. IX, epistola 16, pag. 102).

Mantele, seu mantelium, et mantile, a tergendis manibus dictum, sicuti Servius annotat in hunc Virgilii versum:

Tonsisque ferunt mantilia villis. (Virgil., lib. I Aeneid., vers. 706.)
Varro quoque dixerat: »Mantelium, quasi manuterium, [Col. 0700B] ubi manus terguntur« (Varr., lib. IV de Ling. lat., pag. 66). Isidorus vero, qui illud olim huic usui fuisse fatetur, nunc operiendis mensis inservire declarat. Plura de eo Vossius in Etymologico congessit:

Marsi, de quibus infra ad verbum Psylli (Arnob., lib. II, pag. 66).

Mastruca, vel mastruga vestis erat Sardonum (Ibid., pag. 59), quam Isidorus sic explicat: »Vestis Germanica ex pellulis ferarum, de qua Cicero pro Scauro: quem purpura regalis non commovit, cum Sardorum mastruga mutavit. Mastruga autem dicta quasi monstruosa, eo quod qui ea induuntur, quasi in ferarum habitum transformentur« (Cicer., Orat. III, de Prov. consul., pag. 509). Videsis Turnebum, lib. X Adversar. cap. 3, et lib. XX, cap. 9.

[Col. 0700C] Mateola diminutivum, sive, ut alii opinantur, idem ac mattea, vel mattya graece, , vel (Arnob., lib. VII, pag. 231). Delicatus est cibus, aut ciborum deliciae. Unde Martialis:

Dives et ex omni posita est instructa macello
   Caena tibi, sed te Mattya sola juvant. (Martial., lib. X, epigr. 59.)
Postea vero:

Inter aves turdus si quis, me judice, certet,
   Inter quadrupedes Mattya prima lepus. (Mart., lib. XIII, epigr. 92.)
Lege Athenaeum, lib. XIV Deipnosophist., pag. 662 et 663.

Meraco sapientiae tincti et saturi potu (Arnob., lib. II, pag. 47). Meracum adjective aliquando sumitur, [Col. 0700D] ac significat solum ac purum: aliquando substantive idem ac vinum sonat. Audias, velim, Horatium:

Expulit elleboro morbum, bilemque meraco. (Horat., lib. II, epist. 2, vers. 137.)

Miculam dixit haud semel Arnobius (Arnob., lib. II, p. 77, et lib. VII, p. 236); quod nomen a mica desumptum, quae exiguam rei alicujus aridae et siccae particulam significat. Miculam igitur vocat minimam rei micam et partem. Atque ita sanae nominibus, ut jam saepius admonuimus, diminutivis uti amat.

Minimissimus itaque digitus ab illo eamdem sane ob rationem dicitur, quamvis minimum dixisse satis ipsi fuisset (Idem., lib. V, p. 260 et 266).

Mitra, ut docet Servius, pileus incurvus erat, ex [Col. 0701A] quo pendebat baccarum tegimen, quo Phryges et Lydii utebantur, et quos Trojani imitati sunt (Idem, lib. II, p. 57; Serv., in lib. IV Aeneid., vers. 215, et lib. IX, vers. 216). Addit autem quibusdam visum mitram meretricum esse, et iis adscriptam quibus effeminatio crimini dabatur. Romanarum autem mulierum erat integumentum, uti liquet ex his Plinii verbis: »Polygnotus Thasius primus mulieres lucida veste pinxit, capita earum mitris versicoloribus operuit.« Isidorus vero: »Mitra est pileum Phrygium, caput protegens, quale est ornamentum capitis devotarum. Sed pileum virorum est, mitra autem feminarum.« (Plin., lib. XXV Natur. hist., cap. 9, p. 197; Isidor., lib. XIX Origin., cap. 31.)

Muccinium ab Arnobio illud nuncupari Turnebus [Col. 0701B] Vossiusque suspicantur, quo mucum, hoc est, narium humiditatem, detergimus (Arnob., lib. II, p. 59; Turneb., lib. XXIII Advers., cap. 14; Voss., in Etymol.).

Mustacium, seu mustaceum docet Cato fieri farina siligena, musto conspersa, anyso, cumino, adipe, caseo, et virgae lauri ramentis (Arnob., lib. II, p. 59; Cato, de Re rustic., cap. 121). Canit autem Juvenalis:

Nec est quare coenam et mustacea perdas. (Juvenal., satir. 6, vers. 201.)
Quem in versum scholiastes haec annotavit: Cibaria dulcia musto conspersa, quae sub finem convivii dari in nuptialibus coenis solita. Videsis Erasmi adagia chiliad. 4, centur. 9, adag. 87, pag. 942 et pag. 1215.

Nasicas a naso vocat Arnobius eos, qui, uti ille loquitur, nares habent displosas, sive sonitum edentes [Col. 0701C] (Arnob., lib. III, p. 108, et lib. VI, p. 196).

Nebridarum familiam vocat auctor noster, ubi de Eleusiniis mysteriis sermonem facit (Ibid., lib. V, p. 185). Quidam autem putant Nebridae nomen esse proprium. Alii vero opinantur Arnobium eo nomine designasse quamdam apud Athenienses familiam, sed illum hac in re deceptum. At nobis a vero non prorsus is aberrare videtur qui dixerit Arnobium hoc ipso nomine illos nuncupavisse, vel forsitan eorum sacerdotes, qui Cereris Bacchique Orgia celebrabant. Hi enim induebantur hinnuli sive cervi pelle, quae graece dicitur. Inde Clemens Alexandrinus, ex quo Arnobium plura delibasse ostendimus, in sua Admonitione ad gentes scripsit: , , , , [Col. 0791D] , , . (Clemens Alexandr., Admonit. ad gent., p. 74.) Veni, o vesane, non thyrso innixus, neque hedera redimitus: abjice mitram, abjice nebridem sis temperans et moderatus. Statius autem cecinit:

   Nunc Orgia Cadmi
Cernitis, aut avidas Bacchum scelerare parentes,
Nebridas, et fragiles thyrsos portare putastis
Imbellem ad sonitum. (Stat., lib. II Thebaid., paulo ante fin.)
Et alibi:

   Quid imbelles thyrsos mercatus et aera
Urbibus in mediis, baccheaque terga, mitrasque
Huc tuleris, variosque aspersas nebridas auro. (Idem, lib. I Achilleid., pag. 234.)

[Col. 0702A] Nebulositate, inquit Arnobius, redundantium vaporum totum coelum claudatur, id est, redundantibus incensi thuris vaporibus, quibus tanquam nebula totum coelum, seu potius totus aer claudatur et tegatur (Arn., lib. VII, pag. 234.)

Nidamenta ponere dixit Arnobius (Idem., lib. VI, pag. 202), verbo scilicet Plautiniano:

In nervum mille hodie nidamenta congeret. (Plaut., Rudens., act. III, scen. 6.)

Quo verbo significatur locus ubi aves nidificantur.

Nitedula, in ms. regio Nitetula, sed male (Arnob., lib. II, pag. 75). Nitedula enimvero, seu nitella mus est sylvestris, quem gallice mulot dictum arbitrantur. Quamobrem Cicero: »Id etiam,« inquit, »fatum civitatis fuit, ut illa ex vepreculis extracta, nitedula [Col. 0702B] Rempublicam conaretur arrodere« (Cicer., orat. 32 pro P. Sextio, pag. 471). Putat autem Servius illum a Virgilio exiguum murem appellari (Serv., in lib. I Georg. Virgil., pag. 75). Videsis Plinium, lib. VIII. Hist. nat., cap. 58, pag. 247. Gesnerum et alios.

Nominaliter, et nominitare scripsit auctor noster pro nominatim et nominare (Arnob., lib. II, pag. 80, et lib. VII, pag. 251).

Obsolefacere etiam ab eo dicitur, pro abolere, delere, tollere de medio, et oblitterare (Ibid., lib. V, pag. 160).

Obtentiones allegoricas vocat mystica et allegorica verborum integumenta, et involucra, sive res, quae allegoriis teguntur (Ibid., pag. 181).

Panchristiarios apud auctorem nostrum legimus [Col. 0702C] quidem, sed mendum subesse suspicamur (Ibid., lib. IX, pag. 70), ex solita librarii, quam saepissime notavimus, imperitia ortum. Quamobrem illorum sententiae haud inviti subscribemus, qui panchrestarios potius, quam crustarios, uti putavit Turnebus, emendandum existimant. Panchrestarii autem cognominantur, qui panchrestum, cujus Cicero et Plinius meminere, id est, unguentum benignissimum, ac sanandis pluribus morbis utilissimum conficiebant (Turneb., lib. XIII Advers., cap. 14; Cicer., Orat. 3, in verr., pag. 145; Plin., lib. XXVI Natur. hist., cap. 20, pag. 326). Nec multum refert, quod Arnobius unguentariorum mentionem prius habuerit. Neque enim insolitum illi est, aut eadem repetere, aut nullum in suis enumerationibus sequi ordinem.

[Col. 0702D] »Papula,« inquit Isidorus, »est parvissima cutis erectio, circumscripta cum rubore, et ideo papula dicta, quasi pupula sirimpia.« Eam autem a pustula, sicuti Auctor noster, distinxit, hancque sic definivit: »Pustula est in superficie corporis turgida veluti collectio« (Arnob., lib. I, pag. 31; Isidor., lib. IV Origin., cap. 8). Virgilius vero ardentes pupulas dixit, quas Servius carbunculos esse affirmat. Legesis Celsum et alios medicos (Virgil., lib. III Georg., in fin.; Cels., lib. III, in fin.).

Partiliter, et partilitas ab Arnobio dicitur pro partim, et parte aliqua (Arnob., lib. I, pag. 5 et 8; lib. I, pag. 192 et 204.)

Passibilitatem quoque dixit et passivum, quod aliquid [Col. 0703A] pati potest. Unde etiam passio illud, quod aliquid patitur, et tolerat, seu tolerantiam significat (Idem., lib. II, pag. 61 et seqq.).

Peniculantem, decurtan temcantherios Liberum (Id., lib. V, pag. 163), seu Bacchum, videre vellem, verba haec sunt Arnobii, sed quibusdam corrupta jure non immeriti videntur. Restituendum autem quidam ominantur peniculamenta; alii penicula decurtantem cantheriorum. Martinius vero, qui favet priori lectioni, opinatur peniculamentum significare vinculum ex setis cantheriorum; Nonius vero idem sonare ac vestis fimbriam, sive partem illius, quae terram attingit (Nonius, cap. 2, ad verb. PENICULAMENTUM). Sed haec parum faciunt ad Arnobii propositum, nisi Bacchus ipse equorum, quibus e coelo in terram vehebatur, curam habuisse dicatur. Potuit [Col. 0703B] quidem Arnobius illud ethnicis haud plane infaceta ironia exprobrare: sed sine alicujus correctioris manuscripti codicis auxilio nihil certo definire audemus.

Pestilitas Arnobio idem est ac pestis, atque ibi Lucretium, ut alibi saepius, sicut a nobis observatum est, imitatus, hoc verbum adhibuit (Arnob., lib. VII, pag. 248; Lucret., lib. VI, vers. 1096, 1123, 1130).

Phrygiones ii vocantur, qui vestes aut pingunt aut intexunt. Testes si velis, Servium tibi citabimus, Nonium, et Isidorum (Arnob., lib. II, pag. 70; Serv., in lib. III Aeneid., vers. 484; Nonius, cap. 1, num. 10; Isidor., lib. XIX Origin., cap. 22). Plinium adhuc his adiungemus, cujus haec sunt verba: »Pietas vestes [Col. 0703C] jam apud Homerum fuisse, unde triumphales natae. Aut facere id Phryges invenerunt, ideoque Phrygionicae appellatae« (Plin., lib. VIII Hist. natur., cap., 48, p. 230). At Phrygionis nomine Plautus saepe usus est:

Pallam illam, quam dudum dederas, ad Phrygionem ut deferas,
Ut reconcinnetur, atque ut opera addantur, quae volo. (Plaut., in Menaech., act. I, scen. 8, et act. III, scen. 2.)
Et alibi:

Stas fullo, Phrygio, aurifex, lanarius. (Idem, in Aulular, pag. 176.)

Pinguitias hostiarum dixit Arnobius (lib. VII, p. 226), pro earum pinguedine.

Plani sunt iidem ac sycophantae, fallaces, seductores, [Col. 0703D] et impostores (Idem, lib. II, p. 66). Audi, quaeso, A. Gellium: »Planum pro sycophanta M. Cicero in oratione scriptum reliquit, quam pro Cluentio dixit« (Gell., lib. XVI Noct. Att., cap. 7, p. 880; Cicer., orat 14, p. 264). Et re quidem ipsa id in ea oratione legitur. Horatius quoque cecinit:

Nec semel irrisus, triviis attollere curat
Fracto crure planum. (Horat., lib. I, epist. 17, vers. 52 et seqq.)
Eodem quoque verbo eodemque significatu Plinius utitur (Plin., lib. XXXV Hist. natur., cap. 10, p. 210).

Pollinctorum, ait Arnobius, voluminibus expediri eorum corpora, qui divina Christi gratia a morte ad vitam revocati fuerant, id est, opera illorum, qui [Col. 0704A] mortuorum corpora lavabant, atque curabant fasciis sepulcralibus et institis solvi et expediri (Arnob., lib. II, p. 26) Eas autem fascias volumina appellat Arnobius, quia iis corpus mortuum involvebatur.

Polubrum vas est, teste Festo, quod nos pelvim, vel, ut ait Nonius Marcellus, trulleum vocamus (Idem, lib. II, p. 59; Fest., ad verb. POLUBRUM; Non., cap. 19, num. 11). Hos, si lubet, consule, et Turnebum, lib. XXVIII Adversar., cap. 7.

Porrina genus est oleris porracei, nec alio sensu ab Arnobio accipi videtur (Arnob., lib. II, p. 85, et lib. VII, p. 223). Ab eo autem dicitur porrum sectivum, quod, inquiunt, saepius in culinae usum secatur. Juvenalis vero dixit:

Filaque sectivi numerata includere porri. [Col. 0704B] (Juvenal., satir. 14, vers. 133.)
Videsis Plinium, lib. XIX, cap. 6, pag. 595 et seqq., ac Columellam, lib. I de Re rustica, cap. 3, et quid porrum sectivum a capitato differat, intelliges.

Posterganeus ab sole occasus, id est, sol oriens post tergum illius habetur, qui occidentem respicit (Arnob., lib. IV, p. 130.)

Praesidatus ab Arnobio vocatur, praefectura, seu officium praesidiis, praepositi, et praefecti (Idem, lib. III, p. 114, et lib. IV, p. 130).

Priva, seu res singularis, una et sola. Nam ut docet Festus: »Privos privasque antiqui dicebant pro singulis: ob quam causam et privata dicuntur, quae uniuscujusque sint« (Festus, ad verb. PRIVUS). Et id quidem probat quibusdam Lucilii (Non., cap. [Col. 0704C] 2, num. 69), et his Lucretii carminibus:

Quod si forte animas extrinsecus insinuari
Vermibus, et privas in corpora posse venire
Credis. (Lucret., lib. III, vers. 722 et seqq.)
Sed non solum ibi, sed alibi adhuc illud nomen usurpavit (Ibid., vers. 390, et lib. IV, vers. 261 et 570).

Protelarii, seu proletarii dicti sunt, inquit A. Gellius, qui in plebe Romana tenuissimi pauperrimique erant, neque amplius, quam millia quingenta aeris in censum deferebant (Arnob., lib. II, p. 63). A Paulo autem, et Nonio Marcello proletarii nuncupati dicuntur, qui Reipublicae prolem tantum sufficiebant. Unde Augustinus: »Proletarii, eo quod proli gignendae vacabant, ob egestatem militare non valentes, hoc [Col. 0704D] nomen acceperant.« Quamobrem proletarius sermo, apud Plautum, vilem et plebeium sermonem significat (Paulus., ad verb. PROLETARIUM; Non., cap. 1, num. 312, et cap. 2, num. 666; August., lib. III de Civit., cap. 17, p. 75; Plaut., in Mil. glorios., act. 3, scen. 1).

Psyllorum, et Marsorum ubi mentionem Arnobius facit (Arnob., lib. II, p. 66), ibi corruptus est ejus textus. Sic autem in editione illius ultima exhibetur: »adversus ictus noxios, et venenatos colubrarum morsus remedia saepe conquirimus, et protegimus nos laminis, Psyllis (ms. cod. reg. lamminis phyllis) Marsis vendentibus aliisque institoribus (ms. cod. reg. institutoribus) et planis.« Theodorus autem [Col. 0705A] Canterus hunc locum sic corrigendum opinatur: Protegimus nos labiis Psyllis, Marsisve dentibus. Optimo quidem sensu si Psyllorum et Marsorum legeretur. Salmasius autem haec ita vult emendari, Psyllis labinis, Marsisve dentibus. Eodem sane sensu. Quibus enim serpentes mortale infuderant mordendo venenum, hos Psylli et Marsi sugendo sanabant. Nullus autem plane dubitandi locus videtur quin Arnobius loquatur de hisce Psyllis Africae, et Marsis Italiae populis, qui reipsa venenatis serpentium morsibus medebantur. Scriptis quippe a Plinio traditum legimus: »Crates Pergamenus in Hellesponto, circa Parrium, genus hominum fuisse tradit, quos Ophiogenes vocat, serpentium ictus contactu levare solitos, et manu imposita, venena extrahere corpori. Varro etiamnum [Col. 0705B] esse paucos ibi, quorum salivae contra ictus serpentium medeantur. Similis in Africa gens Psyllorum fuit, ut Agatharchides scribit, a Psyllo rege dicta, cujus sepulchrum in parte Syrtium majorum est. Horum corpori ingenitum fuit virus exitiale serpentibus, et cujus odore sopirent eos . . . . . Simile et in Italia Marsorum genus durat, quos a Circae filio ortos servant, et ideo inesse iis vim naturalem eam« (Plin., lib. VII Hist. natur. cap. 2, p. 7 et 8). Alio in libro idem adhuc retulit, aitque hos populos tactu ipso, suctuve modico levare a serpentibus perculsos (Ibid., lib. XXVIII, cap. 3, p 566). Quamobrem alibi Marsos serpentium domitores vocat (Ibid., lib. XXV, cap. 2, p. 376). Denique alio adhuc in loco eamdem et Marsorum et Psyllorum memorat virtutem (lib. XXI, cap. 13, p. 134).

[Col. 0705C] Aelianus vero narrat eosdem serpentium morsus a Psyllo curari, si salivam solum inspuat (Aelianus, lib. I de Anim., cap. 57), aut cum corpus veneno nimis imbutum fuerit, si aquam multam, in ore et intra dentes diu agitatam, ac postea in speculum injectam, vulnerato propinet, postquam ea manus illius abluerit. Denique si veneni vis acrius invalescat, tum Psyllus aegrotanti nudo nudus incumbit, et proprio suo corpore illi medetur. Alii porro tradunt Psyllos virus ipso suo ore suxisse, et incantationibus hebetasse serpentes. Unde haec cecinit Lucanus:

   Gens unica terras
Incolit a saevo serpentum innoxia morsu;
Marmaridae Psylli, par lingua potentibus herbis,
Ipse cruor tutus, nullumque admittere virus,
[Col. 0705D] Vel cantu cessante, potest: natura locorum
Jussit ut immunes mixti serpentibus essent. (Lucan., lib. IX, vers. 891 et seqq.)
Videsis Plutarchum in vita Catonis Minoris, tom. I, pag. 727; Strabonem, lib. XVII Geograph., pag. 814, Suetonium, in Vita Octaviani Caesaris, cap. 17; Solinum, cap. 27, pag. 52; Hieronymum praefat. in Johelem prophetam ad Pammachium. De Marsis denique hos Lucilii versus citant:

Jam disrumpatur medius, jam ut Marsius colubras
Disrumpit cantu, venas cum extenderet omnes. (Lucil., lib. X satir.)
Et haec quidem manifeste satis ostendunt Arnobium [Col. 0706A] de his, uti diximus, Psyllis et Marsis fecisse sermonem. Utrum vero voces laminis, et vendentibus genuinae sint, aut quid pro eis reponendum, sine aliquo codice integro et incorrupto quis asserere audeat? At pro institutoribus recte institoribus restitutum, ex his colligere est, quae supra ad nomen institor diximus.

Pulticula, id est, puls parva, vel minima, quod nomen a Plinio et Columella adhibetur (Arnob., lib. VI, p. 242; Plin., lib. XXVI Natur. hist., cap. 8, p. 460, Columell., lib. VIII, de Re rustic. cap. 12).

Pupulus diminutivum nominis pupus, ac parvulum puerum significat (Arnob., lib. VII, p. 215). Catulus hoc sensu ad Catonem dixit:

Deprendi modo populum puellae
Trusantem. [Col. 0706B] (Catull., epigr. 57.)
Aliquando vero pro imagine aliqua accipitur, qua infantes et pueri ludere solent, et a nobis gallice vocatur poupée. Atque eo sensu ab Arnobio usurpatur.

Querquera febris est cum magno frigore et tremore (Arnob., lib. I, p. 28). Inde A Gellius: »An tu forte,« inquit, »morbum appellari hic putas aegrotationem gravem, cum febri rapida et quercera« (Gell., lib. XX Noct. Att., cap. 1, p. 1096). Lege, si velis, varias in hunc locum annotationes, ac Festum et Paulum ad verbum Querquera.

Rancescere olearum fluenta, id est, rancore et putredine putida fieri (Arnob., lib. I, p. 12).

Radius, codex, liber, ait Arnobius (Ibid., lib. II, p. 59). Plures autem sunt radii significationes, sed aliquando [Col. 0706C] sumitur pro instrumento, quo geometrae aliique lineas describunt. Eo autem sensu Virgilius dixit:

Descripsit radio totum qui gentibus orbem: (Virgil., eclog. III, vers. 41.)
Et rursus alibi:

   Caelique meatus
Describent radio, et surgentia sidera dicent. (Et lib. VI, vers. 844.)
Verumtamen quia Arnobius radium codici et libro conjunxit, eo nomine stylum, quo scribere mos antiquis erat, ab illo designari haud forsan immerito quis suspicabitur?

Redivia, seu reduvia, et reduvium, teste Festo, appellatur, cum circa ungues cutis se resolvit (Arnob., lib. I, p. 31). Eo verbo saepius Plinium (Plin., lib. [Col. 0706D] VII Natur. hist., cap. 19, p. 38), et alicubi Ciceronem usum esse legimus (Cicer., orat. pro Sext. Rosc., p. 34, lin. 2). Legesis Turnebum, l. XVII Adversar. cap. 8.

Repetentiam priorum vocat auctor noster repetendi resumendi actum (Arnob., lib. II, p. 62). Et id quidem hausisse videtur ex hoc Luretii versu:

Interrupta semel cum sit repetentia nostri. (Lucret., lib. III, vers. 868.)
Scimus quidem in jam editis legi repentia nostri: sed eo, quo diximus, modo scriptum ab Lucretio fuisse inde conjici haud prorsus absurde potest, quod Arnobius eodem loco dixit: Usu est illis vita non mancipio [Col. 0707A] tradita. Quis enim facile sibi non persuadebit, id ab ipso Arnobio sumptum ex hoc alio ejus carmine?

Vitaque mancipio nulli datur, omnibus usu. (Lucret., eod. lib., vers. 984.)

Runcina ab auctore nostro appellatur instrumentum illud, quo fabri ligna aspera laevigant, et gallice rabot nuncupatur. Plinius hoc eodem significatu de abiete dixit: »Pampinato semper orbe se volvens ad incitatos runcinarum raptus« (Arnob., lib. VI, p. 200; Plin., lib. XVI Hist. natur., cap. 42, p. 304).

Saburato sanguine genus ducant, in quibusdam Arnobii editionibus legitur (Arnob., lib. V, p. 164): in manuscripto regio codice, ex sanguine saburatio, sed librarii proculdubio errore. Quamobrem in ultima [Col. 0707B] editione positum ex sanguine saporatiore. Quis autem non videt id ex sola conjectura emendatum, quod aliqua probatione stabiliri debuit? Agitur autem ibi de profluente ex amputatis Acdestis genitalibus sanguine, ex quo malum punicum ortum fabulabantur. Dicit itaque Arnobius poma illius arboris esse uvida et vinosa; quia ex sanguine illo saporatiore, vel saporato, id est, sapido, vel sapore delibuto genus ducant. Nobis quidem non latet Plautum usum esse nomine saburratus, ubi cecinit:

Quae ubi saburratae sumus. (Plaut., Cistell., act. I, scen. 2.)
id est, ut notat interpres cibo et potu onustae. Tralatio est a navibus onerariis, quae cum omni onere sint vacuae, saburra onerantur, ut sint adversus tempestatem [Col. 0707C] et fluctus magis firmae ac stabiles. Quid ergo, inquiet aliquis, si in Arnobii textu scriptum fuerit poma ex sanguine saburata, id est, repleta et onerata, genus suum ducant? Sed haec correctio non multis fortasse ita etiam explicata probabitur. Nihil itaque absque alterius codicis fide, vel certiori auctoritate, mutatum volumus.

Saccati inter obcenissimas serias, in utero matris positum infantem, dixit Arnobius (Arnob., lib. II, p. 69). At »saccatum«, uti animadvertit Isidorus, »liquor est aquae feci vini admixtus, sacco expressus« (Isidor., lib. V, Origin., cap. 3). Verum haec vox ab Lucretio accipitur pro lotio seu urina. De pueris enim somniantibus canit:

   Credunt attollere vestem,
[Col. 0707D] Totius humorem saccatum ut corporis fundant. (Lucret., lib. IV, vers. 1021 et seqq.)

Seriae vero significant vasa quaedam, in quibus aqua asservabatur. Inde Terentius:

Relivi dolia omnia, omnes serias. (Terent., Heautontim., act. III, scen. 1.)
Arnobius porro, ut humilem et abjectam hominis conditionem evidentius demonstraret, scripsit eum, cum in matris utero formatus est, inter pituitas et sanguinem degere, inter stercoris hos utres, et saccati supple humoris, obscaenissimas serias. Ita sane auctori nostro praegnantis foeminae uterum appellare placuit.

Salinatores cognominabantur (Arnob., lib. II, p. 70.), qui, uti, post Papiam, Elmenhorstius observat, [Col. 0708A] salem faciebant, idque vetere inscriptione confirmat. At ii etiam hoc nomen sortiti fuerant, qui ex annona salaria novum, ut loquitur Livius, vectigal statuissent (Liv., lib. XXVII, cap. 37). Priori autem sensu potius, quam posteriori illud ab Arnobio videtur usurpari, quamvis utroque modo ad ejus propositum facere videatur.

Scientiolas, Arnobius appellat minimas artium scientias et cognitiones (Arnob., lib. II, p. 56). Nam sicuti haud semel animadvertimus, verbis diminutivis libentius utitur.

Scitulos vocat Lydia, inquit Arnobius (Ibid., l. V, p. 159), eos nimirum, qui aluntur lacte hirquino. Et postea hos ipse nuncupat scitulos pusiones (Ibid., p. 179). Non deerunt fortasse qui opinabuntur scriptum [Col. 0708B] ab Arnobio fuisse scitali, graece , quo nomine appellabantur viles et improbi homines, quia, ut observat Suidas: Sciton fullo fuit homo vilis, qui propter improbitatem a Comicis carpebatur. Aristophanes in equitibus:

, , ,
, ,
, ,
, ,
.
(Aristoph., Equit., p. 823, tom. II, Poetae Graec.)

Agite igitur, Scitalique et Phenaces, inquam ego,
Bereschetique et Cobuli, et Mothones,
Forumque, in quo puer existens, institutus fui,
Nunc mihi audaciam, et linguam uberem date,
Vocemque impudentem.
Atqui hi quidem versus in citata Aristophanis comoedia [Col. 0708C] leguntur. Verumtamen quia Arnobius dixit scitulos pusiones atque adultos venustissimis lineis, retinenda proculdubio videtur haec vox scitulos. De quibusdam enim mulieribus Plautus canebat:

   Qua sunt facie? Scitula. (Plaut., Rudens., act. II, scen. 7.)
Et hoc etiam altero:

Atque ambas forma scitula, atque aetatula. (Act. IV, scen. 1.)
id est, forma subeleganti et venusta. Eo etiam nomine Apuleius saepe utitur (Apul., lib. II Metam. pag. 19, 26 et alibi).

Scurrula urbanus, nomen est diminutivum scurrae, cui Plautus adjectivum urbanus, quemadmodum Arnobius scurrulae conjunxit (Arnob., l. VII, p. 206). Hi [Col. 0708D] autem sunt Plauti versus:

Tu urbanus vero scurra, deliciae populi,
Rus mihi tu objectas. (Plaut., Mostell., act. I, scen. 1, pag. 521.)
Et alibi:

Quam urbani assidui cives, quos scurras vocant. (Idem, Triumn., act. I, scen. 2, pag. 1022.)
Scurram autem urbanum poeta aliique veteres appellabant facetum politumque hominem, qui minime sit rusticus. Atque hoc sensu ab Arnobio scurrulae nomen similiter accipitur. Postea tamen alia sane et contraria significatione usurpatum est. Sed ea de re videsis Turnebum, lib. XIX Adversar., cap. 13; Vossium, in Etymolog., et alios.

[Col. 0709A] Securicula ab Arnobio diminutive adhuc nuncupatur securis parva (Arn., l. II, p. 56), quemadmodum a Plinio qui alicubi haec tradidit: »Securiculam insitivam pendere, qua intercidantur radices« (Plin., lib. XVIII Hist. natur., cap. 19, p. 493).

Secus virile, et secus femineum, in nostro librorum Arnobii codice et pluribus editionibus legitur (Arn., lib. V, pag. 165, et 174), melius quam in aliis quibusdam sexus virile. Nam ibi nomen secus eam partem significat, qua uterque sexus a se invicem distinguitur. Festo autem probatur haec significatio, quam Martinius Apuleii et Ammiani Marcellini testimonio asserere conatur. Nonius vero perhibet Salustium alicubi sexus neutro genere dixisse: sed alii illic secus scribendum opinantur (Nonnius, c. 3, § 198).

[Col. 0709B] Sellularii plebeias et infimas artes sedendo exercebant (Arn. l. III, p. 112). Quo sensu dictum a Livio legimus: »Opificum vulgus, et sellularii minime militiae idoneum genus« (Liv., l. VIII, c. 20).

Siliquastrum, seu seliquastrum; utroque enim modo scriptum quidam volunt (Arn., l. II, p. 59). »Ab sedendo« autem, uti Varro observat, »appellantur sedes, sedile, sedum, sellae, seliquastrum.« Festus vero. »Seliquastra, inquit, sedilia antiqui generis appellantur, d. littera in l. conversa, ut etiam in cella factum est, et subsellio, et solio, quae non minus a sedendo dicta sunt« (Varr., lib. IV de Ling. lat., p. 31; Fest., ad verb. SELIQUASTRA).

Spiraminibus, id est, spirandi facultatibus interclusis interire (Arn. l. VII, p, 234). Lucanus siquidem decantabat:

[Col. 0709C] Hic aures, alius spiramina naris aduncae
Amputat. (Lucan., lib. II, vers. 180).
Statius quoque:

   Reficit spiramina fessi
Ignis, et horrendos irrumpit turbida campos. (Stat., lib. XII Thebaid., vers. 69).

Spirula, diminutivum nominis spira, cujus multiplex significatio (Arn., l. II, p. 73). Primo enim idem sonat ac basis columnae unius tori, vel duorum; secundo genus operis pistorii, tertio funis nauticus in orbem convolutus. Ita Festus (Festus, ad verb. SPIRA). Secundo autem sensu Arnobius nomen illud accipit, et significat quoddam placentae genus, uti colligitur ex Catone, qui, quomodo fieri debet perspicue explicat [Col. 0709D] (Cato, de Re rustic., p. 77).

Stragula dicitur aut vestis, aut quidquid lecto, equo, vel alicui rei sterni solet. Priore autem significatione ab auctore nostro accipitur, quemadmodum et a Cicerone in sua pro Sexto Roscio, et aliis in Verrem orationibus, atque ab aliis etiam scriptoribus (Arn., l. II, p. 58; Cicer., orat. IV, p. 34, lin. 45; l. IV in Verr., p. 170, lin. 3).

Stribiligo, seu Stribligo, a graeca voce , id est, pravus, curvus, intortus (Arn., l. III, p. 36): Vetustioribus autem latinis, uti ait A. Gellius, soloecismus ita dicebatur, a versura videlicet, et pravitate tortuosae orationis, quasi sterobiligo (Gell., l. V [Col. 0710A] Noct. Att., cap. 20). Ab Arnobio autem nostro hac eadem significatione sumitur.

Strophium, Nonio auctore, est fascia brevis, quae virginalem papillarum tumorem cohibet, quemadmodum ille Turpilii, Ciceronis, Plauti, et Varronis testimonio confirmat (Arn., l. II, p. 58; Non., c. 14, Num. 8). Possumus et hoc Catulli carmen addere:

Non tereti strophio lactantes vincta papillas. (Catull., Argonaut., vers. 65).
Coronam adhuc strophium significabat. De coronis quippe ubi disputat Plinius: »Tenuioribus, inquit, utebantur antiqui, stropos appellantes, unde nata strophiola« (Plin., l. XXI Natur. hist., cap. 2, pag. 105). Videsis Festum ad verb. Stroppus, et Harduini in citatum Plinii locum annotationes. Primo [Col. 0710B] autem sensu ab Arnobio adhibetur.

»Subscudes,« ait Festus, »appellantur tabellae, quibus tabulae inter se configuntur quia quo immituntur succuditur.« (Arnob., l. VI, p. 202; Fest., ad verb. SUBSCUDES.) Eam vocem Cato lib. de re rustica cap. 18, usurpavit, qua quidem, sicut Arnobius, retinacula significat.

Substructionibus sacratissimos lucos aut religiosa loca polluere, et profanare (Arn., l. VII, pag. 217). Cicero eodem sensu duxit: »Vos Albani tumuli, atque luci, vos inquam, imploro, atque obtestor, vosque Albanorum obrutae arae, sacrorum populi Rom. sociae, et aequales, quas ille praeceps amentia, caesis prostratisque sanctissimis lucis substructionum insanis molibus oppresserat: vestrae [Col. 0710C] tum arae, vestrae religiones viguerunt, vestra vis valuit, quam ille omni scelere polluerat« (Cicer., orat. 38 pro Milon., p. 556 et seq.). Prius vero auctor noster dixerat: Ossea substructione, id est, subtus structis, et positis ossibus fulciri (Arnob., l. III, p. 107).

Subuculam vocat Arnobius genus vestis, qua subter alias homines induuntur (Idem., lib. II, p. 56). At hanc esse illius nominis significationem non Varro tantum et Nonius ostendunt, sed id omnibus manifestum esse asserit Festus, qui tamen adjecit illo adhuc significari genus libi, quod diis ex halica, oleo, melleque dabatur (Varr., lib. IV de Ling. lat., p. 33; Non., cap. XIV, num. 36; Fest. ad verb. SUBUCULA). Verum priori sensu illud ab Arnobio accipi inde liquet, quod continuo alia vestium genera huic [Col. 0710D] subjungit.

Suminatam, in manuscripto regio codice suaniminatam carmen legimus (Arn., lib. III, pag. 73). Sed mendum librarii cum vidissent horum librorum editioni praefecti, emendarunt scribendo suminatam. Quod si placeat correctio, vox suminata a sumine proculdubio derivatur. Nonius autem Marcellus tradidit sumen ab antiquis dici mulieris mammam (Non., cap. XV, § 54). Alii vero existimant sumen esse ventris ac speciatim suilli partem, quae ubera continet. Unde aiunt Martialem cecinisse:

Esse [(1) 1Kb] putas nondum sumen, sic ubere pleno
   Effluit, et vivo lacte papilla tumet. (Martial., lib. III, epigr. 44.)
[Col. 0711A] Suminatam vero carnem Arnobius eam appellat, quae ex illis ventris suilli partibus desumpta est, sicuti ex superioribus ejus verbis intelligi facile potest.

Suppara Varro, paulo ante citatus, docet esse quoddam genus vestis, qua superinduimur (Arn., lib. II, p. 56; Varr., l. IV de Ling. lat., pag. 28). Quocirca Lucanus cecinit:

Suppara nudatos cingunt angusta lacertos. (Lucan., lib. II, vers. 353.)
Non desunt tamen, qui supparum idem ac subuculam, de qua paulo supra diximus, esse opinentur. Sed cum auctor noster ea satis aperte distinxerit, nobis haud prorsus dubium est supparum, illa, quam notavimus, significatione, ab ipso adhiberi.

Symplegmata mimorum vocat Arnobius eorum [Col. 0711B] complexus, complexiones, et complicationes (Arn., lib. VII, pag. 239). Martialis autem canebat:

Praestent, et taceant, quid exsoleti
Quo symplegmate quinque copulentur. (Martial., lib. XII, epigr. 43.)

Textricula puella nomine adhuc diminutivo ab Arnobio nostro nuncupatur (Arn., lib. V, pag. 166), quasi minima textrix, quae scilicet aliquid nondum docta manu texebat.

Tiputa, in manuscripto codice hippula, sed male (Idem., lib. II, p. 84). Tipula autem est species vermis, seu araneoli, sex habens pedes, tantae levitatis, ut super aquas gradiatur: unde hic Plauti versus:

Neque tipulae levius pondus est, quam fides lenoniae. (Plaut., Pers., act. II, scen. 2).

[Col. 0711C] Trabea erat vestis, cujus triplex genus. Primum purpura factum diis consecrabatur (Arn., lib. II, pag. 56). Aliud regum, et illud quoque purpureum, sed albi aliquid coloris mixtum habebat. Tertium augurale, purpura mixtum et cocco. Frequens illius apud bonos auctores mentio. Videsis Suetonium lib. de genere vestium, Isidor. lib. 19. Origin. capite 24 et aliorum de re vestiaria libros.

Trapetum, seu trapes, mola est olearia (Ibid., p. 59). Virgilius quippe dixit:

Venit hyems, teritur Sicyonia bacca trapetis. (Virgil., lib. II Georg., vers. 519).
Quem in versum Servius: Trapetis, inquit, molis olivaribus, et declinatur trapetum sicut templum. Terentianus: Quos super insidens trapetos signa gyris temperat. [Col. 0711D] Quod metrum aptum est olivam terentibus. Videsis Catonem lib. de Re rustica, cap. 20 et 22, ac Columellam lib. II, de Re rustica, cap. 50, et lib. III, cap. 2.

Tribula, seu tribulum quid sit (Arnob., ibid.), docet idem Servius in hoc Virgilii carmen:

Tribulaque, traheaeque, et iniquo pondere rastri. (Virgil., lib. I Georg., vers. 164.)

Tribula enim, inquit ille, est »genus vehiculi ex omni parte dentatum, unde teruntur frumenta, quo maxime in Africa utebantur.« Adi, si velis, Varronem, lib. IV de Ling. lat., pag. 6, et lib. I de Re rust., cap. 52; Columellam, lib. I de Re quoque rustica, cap. 6, et lib. II, cap. 21.

[Col. 0712A] Trilices vestes, a tribus liciis, ait Isidorus, dictae (Arnob., lib. IV, pag. 144). Apud Virgilium enim legimus:

Loricam consertam hamis, auroque trilicem. (Virgil., lib. III Aeneid., vers. 467.)
Et alio in libro:

Laevibus huic hamis consertam auroque trilicem. (Lib. V, vers. 259.)
In priorem autem versum Servius, Trilicem, ait trino nexu intextam.

Trullam et trulleos memorat Arnobius (Arnob., lib. II, pag. 56 et 59). Trulla autem, quemadmodum a Varrone discimus, idem ac ingens cochlear, et vas vinarium sonat (Varr., lib. IV de Ling. lat., p. 29). Sic autem ille: »Trulla,« inquit, »a similitudine [Col. 0712B] truae, quae quod magna, et haec pusilla, ut truula. Hinc graeci , nos trullam. Truae quae a culina in lavatrinam aquam fundunt. Trua, quod travolat ea aqua; ab eodem est appellatum trulleum. Simile enim figura, nisi quod latius concipit aquam, et quod manubrium cavum non est, nisi vinaria trulla accessit.« Priori autem sensu a Plinio, et posteriori a Cicerone accipitur, ubi sic invehitur in Verrem (Plin., lib. XXXVII. natur. Hist., cap. 2, p. 362; Cic., orat. 4, contr. Verrem, p. 172). »Erat etiam vas vinarium ex una gemma pergrandi, trulla excavata, cum manubrio aureo . . . . . Mittit etiam trullam gemmeam rogatum, velle eam se diligentius considerare; ea quoque ei mittitur.« Juvenalis vero vas potorium esse hoc significat versu:

[Col. 0712C] Si trulla inverso crepitum dedit aurea fundo. (Juvenal., satir. 3, vers. 108).
Atque etiam Horatius:

Qui Veientanum festis potare diebus
Campana solitus trulla, vappamque profestis. (Horat., lib. II, satir. 3, vers. 143 et seqq.)
Videsis praeterea citatum jam a nobis Plautum (Supr., ad verb. LANCILULA), nec non Martialem, lib. IX, epigram. 98; Plinium, lib. XXXIV Nat. histor., cap. 2, pag. 91. Catonem, de Re rustica, cap. 10 et 11, et in Juvenalis carmen annotationes. Denique trulla est instrumentum caementarii omnibus notum: sed eo sensu ab Arnobio non sumitur (Arnob., lib. II, p. 73).

Tuceta, si Fulgentio credas, dicuntur escae regiae (Fulgent., de prisco serm., num. 4). Callim. in Pisaeis:

[Col. 0712D] Ambrosio redolent tuceta sapore.
Verum Johannes Britannicus in hoc Persii carmen:

Grandes patinae tucetaque crassa. (Pers., satir. 2, vers. 40.)
observat tuceta genus esse farciminis ex carnibus suillis minutim concisis. Nec aegre nobis probabitur hoc nomen illo sensu ab Arnobio accipi. Apuleius vero alicubi dixit: »Quis dominus parabat viscum furtim concisum, et pulpam frustatim collectam ad pascua virulenta; et quidem naribus. Jam mihi ariolabar tucetum per quam suavissimum.« Alibi vero: »Pulmenta recentia tucetis temperat, mensa largiter instructa« (Apul., lib. II Metam., p. 20).

[Col. 0713A] Vannorum sirpiarumque vitores in Arnobii textu legimus (Arnob., lib. II, p. 70). Nullus autem in haec illius verba vel minimum quid annotavit; haud dubie quia difficilior locus, corruptusque, nec sanabilis visus est. Quid ergo si medicam manum ei afferre tentando, aliquis pro sirpiarum dixerit sirpearum legendum? Apud Varronem enim scriptum videmus, sirpeas stercorarias, et postea sirpeam stercorariam (Varro, lib. de Re rustic., cap. 10 et 11). Alibi vero clarius quid sirpea sit, explicat: »Sirpea,« inquit, »quae virgis stipatur, id est, colligando implicatur, in qua stercus aliudve quid evehitur.« Sirpea itaque canistri seu cophini genus est stercoribus aliisque rebus evehendis destinatum. Alio tamen sensu ab Ovidio accipitur, ubi haec cecinit:

[Col. 0713B] Nec mora: convivae valido titubantia vino
   Membra movent; dubii stantque labantque pedes.
At dominus: discedite, ait: plaustroque morantes
   Sustulit, in plaustro sirpea lata fuit. (Ovid., lib. VI Fastor., § 12.)
Id est, plaustrum seu vehiculum, quod tectum erat matta, vel storea, gallice natte. At si pro vitores, in Arnobii textu legas venditores, tribus tantum litteris vel abbreviatis, vel amanuensis librarii incuria omissis, planus apertusque erit Arnobii sensus. Proposito siquidem illius recte congruit, si vannorum sirpearumque venditores ibi appellentur. Nec mireris imperiti librarii oscitantia vel imperitia tres litteras fuisse praetermissas. Nam eadem pagina pro mentiri, tantummodo iri scripserat. Has tamen conjecturas aliorum arbitrio permittimus.

[Col. 0713C] Vectitatus curru quadrijugo dixit Arnobius, pro vectus aut vectatus (Arnob., lib. III, p. 183).

Verrucula collis haud semel ab illo dicitur editior altiorque cujuspiam collis locus (Idem, lib. II, p. 77, et lib. V, p. 156). Sic enim Cato, teste A. Gellio Verrulam locum editum et asperum appellat (Gell., lib. VIII Noct. Attic., cap. 7, p. 224). Sed auctor noster diminutivum nomen pro more suo adhibet.

Versuras in hujusmodi cogi, hoc est, in hujusmodi sensus, interpretationes, et explicationes fabularum seu historiarum converti, transferri, et adduci (Arnob., lib. V, p. 187).

Vindicias justas dare est alicui cum altero de re [Col. 0713D] aliqua disputanti jus, et quod suum est, tribuere, [Col. 0714A] vindicare, et asserere (Ibid., lib. IV, p. 128). Videsis Festum, et citatos ab illo auctores, atque Gellium, et variorum in illum observationes (Fest., ad verb. VINDICIAE; Gell., lib. XX, cap. 10).

Vinum acoris in perfidiam repente mutari; hoc est, vinum contra naturam suam acidum fieri (Arnob., lib. I, p. 12).

Vitiligines foedae, et albicantes, ab auctore nostro dicuntur (Ibid., pag. 26, 28 et 30). »At vitiligo,« inquit Festus, »in corpore hominis macula alba, quam Graeci vocant, a quo nos album: sive a vitio dicta, etiamsi non laedit: sive a vitulo, propter ejus membranae candorem, qua nascitur, involutus. Lucilius: Haec odiosa mihi vitiligo est. Non dolet, inquit.« (Fest., ad verb. VITILIGO.) A Seneca vero id [Col. 0714B] scriptum legimus: »Creditum est quasdam aquas scabiem afferre corporibus, quasdam vitiliginem, et foedam ex albo varietatem.« (Senec., lib. III Natur. quaest., cap. 26, p. 434.) Quidam autem hanc vitiliginem lepram esse opinantur.

Ulpicum genus allii grandius est, quod Graeci, ut refert Columella, , quidam allium punicum, vel Cyprium, sicuti docet Plinius, alii antiscorodon appellant (Arnob., lib. II, p. 85; Columell., lib. XI de Re rustic., cap. 3; Plin., lib. XIX Histor. nat., cap. 6, p. 597). De illo Plautus cecinit (Plaut., in Paenul., act. V, scen. 5):

   Tum autem plenior
Allii ulpicique, quam sunt Romani remiges.
Videsis adhuc Palladium, de Re rustic., lib. XII, [Col. 0714C] cap. 6.

Volumina, vide supra Pollinctores.

Ustrina a Festo sic describitur: »Ubi combustus quis tantummodo, alibi vero est sepultus, is locus ab urendo ustrina vocatur.« Ab Arnobio autem ea significatione sumi evidentissime patet (Arnob., lib. VII, p. 222; Festus, ad verb. BUSTUM); quandoquidem ibi scribit ethnicorum altaria, ubi animalia immolabantur, esse infelicissimi animalium generis ustrinas, rogos et busticeta.

Alia adhuc inusitata, exsoleta, barbara, obscura verba in illius libris haud infrequenter occurrunt. Sed ea suis locis, quando opportuna occasio data est, [Col. 0714D] breviter explanavimus.




[Col. 0713]
ARNOBII AFRI DISPUTATIONUM ADVERSUS GENTES LIBRI SEPTEM. [46Kb] (C)



LIBER PRIMUS.



INDEX CAPITUM.

    [Col. 0713D] Profitetur Arnobius a se susceptum opus, ut saepius inculcatam calumniam propulsaret, qua ethnici [Col. 0714D] propter abdicatum a christianis falsorum numinum cultum eos publicarum omnium calamitatum auctores [Col. 0715A] esse falso ac temere accusabant . . . Cap. 1, 2.
    Manifestum itaque facit, a christianae religionis exordio, nihil in rerum natura, nihil in privatis publicisque hominum negotiis, aut mutatum aut relaxatum et dissolutum. Cap. 2, 3.
    Ethnicos refutat objicientes, impietate christianorum deos offensos, mundum pestilentia aliisque calamitatibus obruere: ex ipsis enim gentilium historiis compertum est homines ante auditum umquam christianorum nomen aut iisdem aut etiam gravioribus cladibus fuisse vexatos. Cap. 3, 4.
    Demonstrat quoque tam certum esse crudelia bella ab Atlanticis, Assyriis, Bactrianis, Persis, Graecis, Trojanis et Romanis, a Nino, Zoroastre, Xerxe, Alexandro Magno, aliisque olim gesta fuisse, quam constare, [Col. 0715B] illa post Christi ortum imminuta fuisse. Cap. 5, 6.
    Inquirit, cur tot tantisque malis ex ethnicorum sententia mundus prematur. Docet vel haec ad causas naturales referenda esse; vel mala videri hominibus, omnia commoditate sua metientibus, quae certe toti naturae et mundo utilia sunt. Cap. 7-12.
    Quam praepostere autem ethnici mala omnia in Christianos trecentis circiter abhinc annis exortos refundenda esse clamitarent, variis rationibus scite coarguit. Cap. 13-16.
    Absurdum vero dictu esse demonstrat, iram cadere in deos immortales, nullamque simul aequitatem iisdem inesse, si ob illatas sibi a Christianis injurias, earum poenas tam ab ipsis quam ab insontibus, ut aiebant, ethnicis ullo absque discrimine repetierint. Concluditque [Col. 0715C] has ridiculas criminationes sola aruspicum, ariolorum et valum avaritia esse confictas. Cap. 17-24.
    Respondet ethnicis objicientibus deos ideo in homines saevire, quia Christiani novum cultum in terrarum orbem invexerant. Hinc edocet, in quo potissimum totius Christianae religionis summa consistat. Cap. 25, 26, 27.
    Exinde arguit meliorem esse Christianorum causam, quam eorum, qui falsa numina reverentur. Patrem enim illum adorant, a quo ipsimet gentilium dii, si qui sunt, accipere debuerant quidquid numinis et majestatis habere creduntur. Cap. 28.
    Illum autem verum Deum rerum omnium esse opificem ex effectibus probat Arnobius; Apolline, Mercurio aliisque omnibus fictitiis numinibus antiquiorem, infinitum, [Col. 0715D] ingenitum, immortalem, aeternum. Cap. 29, 30, 31.
    Cuilibet a natura insitum esse asserit, ut hunc agnoscat regem summum et omnium moderatorem: quin et animalia et saxa ipsa, si forte loquerentur, id aperte palamque clamarent. Frustra igitur ethnici Jovem summum Deum praedicant, quem scilicet solito hohominum more natum noverunt, cum tamen summus Deus ingenitus sit atque aeternus. Cap. 31-35.
    Occurrit ethnicis Christianos insimulantibus, non quod Deum omnipotentem venerentur, sed quia hominem natum et infami crucis supplicio interemptum Deum esse contendant. Cap. 36, 37.
    Si vero, inquit Arnobius, fas fuit ethnicis, quosdam in [Col. 0716A] deorum numerum referre propter collata sibi, ut putabant, beneficia: quanto magis Christus honore divino ab hominibus habendus est, qui illis multa majora et infinita abundantissime contulit? Cap. 38, 39.
    At ille, inquiebant ethnici, crucis patibulo affixus interiit. Quid inde? Non enim mors Christi, sicut nec Pythagorae nec Socratis, ejus doctrinae egregiisque factis ullum attulit detrimentum. Quid vero, quod nulla mortis infamia innocens homo, quemadmodum Aquilius, Trebonius et Regulus, inuri umquam potest? Quid insuper irrisione magis dignum hac argumentatione gentilium, qui Liberum a Titanibus discerptum, Aesculapium fulmine percussum, Herculem vivum combustum aliosque morte violenta sublatos [Col. 0716B] superstitioso cultu honorabant? Cap. 40, 41.
    Christus porro a summo Rege ad nos missus innumeris, quae patravit, miraculis tam certo quam evidenter verus esse Deus comprobatur. Christi miracula summatim exposita, ex quibus divinitas ejus adstruitur. Cap. 42-47.
    Neque his opponi poterant curatae ab ethnicorum diis infirmae nonnullorum hominum valetudines. Nam, hoc interim gratis dato, certum est, a nullo umquam gentilium Deo, sicuti a Christo, aegris hominibus, sola adhibita manu aut voce, redditam sanitatem. Cap. 48.
    Neque patitur auctor sibi objici, opem a diis ferri non malis quidem, sed bonis piisque hominibus. Christus enim malis omnibus aequaliter ac bonis succurrit. Vera praeterea esse Christi miracula ostendit adhuc Arnobius [Col. 0716C] ex illa prorsus mirabili potestate, quam dedit etiam infimae plebis hominibus, quaelibet solo ipsius nomine prodigia edendi. Cap. 49-52.
    Et sane quantae magnitudinis et potestatis sit ipse Christus, sublimis et ab intima radice Deus, tametsi hominibus olim incognitus, vel solis quae, ipso moriente, facta sunt miraculis evidentissime demonstratum est. Cap. 53.
    Christi miraculorum veritas comprobata primum ex testibus locupletissimis, Christi discipulis, qui certo capitis periculo ea publicarunt et posteris tradiderunt: deinde vero ex eo, quod Christiana religio iis stabilita et confirmata, brevissimo tempore in toto terrarum orbe suscepta est. Cap. 54, 55.
    Neque demum ea miracula a scriptoribus nostris aut [Col. 0716D] scripta mendaciter aut nimium exaggerata probat Arnobius. Quin etiam tam vera sunt, quae nostris in Libris de Christo scripta fuere, quam falsa, quae gentiles de diis suis tradiderunt. Cap. 56, 57.
    Retundit Arnobius ethnicos urgentes, hinc scripta sua esse antiquiora atque idcirco veriora, illinc vero nostra fuisse ab indoctis hominibus sermone rudi atque impolito exarata. Cap. 58, 59.
    Satisfacit auctor ethnicis, qui a Christianis postulabant, cur Christus, si Deus sit, humanam formam induit et more humano est interemptus. Cap. 60, 61, 62.
    Respondet iisdem reponentibus, incredibile prorsus esse Christum Deum et hominem humana tantum natura visum ac patibulo adfixum vitam finiisse: ostenditque, [Col. 0717A] Christum ad sanandos erudiendosque homines, tanta lenitate, quanta libertate passum esse se ab impiis occidi. Cap. 63.
    Quapropter Arnobius acriter arguit ethnicos, qui tametsi tyrannis divinos deferrent honores aliosque omni impietatis ac sceleris genere contaminatos summis extollerent laudibus statuisque donarent; solum nihilominus Christum, verum, maximum ac maxime salutarium nuntium, iniquissimo atque implacabili odio persequebantur. Cap. 64.
    [Col. 0718A] Quid enim iniquius, inquit, et crudelius, quam virtutum omnium Dominum mortisque extinctorem bello acerbissimo semper lacessere, qui permissa morte hominis, quem gestabat, certam de futura animarum nostrarum salute, si pie vixerimus, spem omnibus fecit? Cap. 65.


[14Kb] I. Quoniam comperi nonnullos, qui se plurimum sapere suis persuasionibus credunt, insanire, bacchari, et velut quiddam promptum ex oraculo dicere: [Col. 0719A] postquam esse in mundo christiana gens coepit, terrarum orbem periisse, multiformibus malis affectum esse genus humanum; ipsos etiam coelites, derelictis curis solemnibus, quibus quondam solebant invisere res nostras, terrarum ab regionibus exterminatos: statui pro captu, ac mediocritate sermonis contraire invidiae, et calumniosas dissolvere criminationes, ne aut illi sibi videantur, popularia dum verba depromunt, magnum aliquid dicere; aut, si nos talibus continuerimus a litibus [a 1Kb] , obtinuisse se causam putent, victam sui vitio, non assertorum silentio destitutam. Neque enim negaverim validissimam esse accusationem istam, hostilibusque condignos odiis nos esse, si apud nos esse constiterit causas, per quas suis mundus aberravit ab legibus, exterminati sunt [Col. 0719B] dii longe, examina tanta moerorum mortalium importata sunt saeculis.

[87Kb] II. Inspiciamus igitur opinionis istius mentem, et hoc quod dicitur, quale sit: summotisque omnibus [Col. 0720A] contentionum studiis, quibus obscurari et contegi contemplatio rerum solet, an sit istud quod dicitur verum, momentorum parium examinatione pendamus. Efficietur enim profecto rationum consequentium copulatu, ut non impii nos magis [b 1Kb] , sed illi ipsi reperiantur criminis istius rei, qui se numinum profitentur esse cultores, atque inveteratis religionibus deditos. Ac primum ab his illud familiari et placida oratione perquirimus: postquam esse nomen in terris christianae religionis occoepit, quidnam invisitatum, quid incognitum, quid contra leges principaliter institutas, aut sensit aut passa est rerum ipsa quae dicitur appellaturque natura? Numquid in contrarias qualitates prima illa elementa mutata sunt, ex quibus res omnes consensum est esse concretas? Numquid [Col. 0720B] machinae hujus, et molis, qua universi tegimur, et continemur inclusi, parte est in aliqua relaxata, aut dissoluta constructio? Numquid vertigo haec mundi, primigenii motus moderaren excedens, aut tardius [Col. 0721A] repere, aut praecipiti coepit volubilitate raptari? Numquid ab occiduis partibus attolere se astra, atque in ortus fieri [a 1Kb] signorum coepta est inclinatio? Numquid ipse siderum sol princeps, cujus omnia luce vestiuntur, atque animantur calore, exarsit, intepuit, atque in contrarios habitus moderaminis soliti temperamenta corrupit? Numquid luna desivit redintegrare se ipsam, atque in veteres formas novellarum semper restitutione traducere? Numquid frigora, numquid calores, numquid tepores medii inaequalium temporum confusionibus occiderunt? Numquid [Col. 0722A] longos habere dies bruma, revocare tardissimas luces nox coepit aestatis? Numquid suas animas expiraverunt venti? emortiusque flaminibus neque coelum coactatur in nubila, nec madidata ex imbribus arva succedunt? Commendata semina tellus recusat accidere, aut frondescere arbores nolunt? sapor frugibus esculentis, et vitis liquoribus mutatus est? olearum ex bacculis cruor teter exprimitur, nec lumini subministratur extincto? Animalia terris sueta, atque in aquis degentia non suriunt, nec concipiunt? [Col. 0723A] foetus non in uteris sumptos suis moribus, et sua lege custodiunt? Ipsi homines denique, quos per inhabitabiles oras terrae sparsit prima incipiensque navitas, non matrimonia copulant nuptiarum solennibus justis? non dulcissimas procreant liberorum stirpes, non negotia publica, non privata, et familiares res agunt? non, ut cuique libitum est, per diversas artium, disciplinarumque rationes ingenia dirigunt, et studiosae referunt navitatis usuras? Non regnant, non imperant, quibus sors rerum attributa est talium? non auctiores quotidie dignitatibus et potestatibus fiunt? judiciorum disceptationibus praesunt? leges interpretantur et jura? Nonne omnia caetera, quibus vita succingitur et continetur humana, suis omnes in gentibus patriorum celebrant institutionibus morum?

[Col. 0723B] [33Kb] III. Cum igitur haec ita sint, neque ulla irruperit [Col. 0724A] novitas, quae tenorem perpetuum rerum dissociata continuatione diduxerit: quid est istud, quod dicitur invectam esse labem terris, postquam religio christiana intulit se mundo, et veritatis absconditae sacramenta patefecit? Sed pestilentias, inquiunt, et siccitates, bella, frugum inopiam, locustas, mures, et grandines, resque alias noxias, quibus negotia incursantur humana, dii nobis important injuriis vestris atque offensionibus exasperati. Si in rebus perspicuis, et nullam desiderantibus defensionem, non stoliditatis esset diutius immorari, ostenderem profecto, replicatis prioribus saeculis, mala ista, quae dicitis, non esse incognita, non repentina; nec postquam [a 1Kb] gens nostra [b 1Kb] felicitate donari hujus vocaminis meruit, irrupisse has labes, et infestari coepisse discriminum [Col. 0724B] varietate mortalia. Si enim nos sumus in causa, et [Col. 0725A] in nostri criminis meritum excogitatae sunt hae pestes, unde novit antiquitas miseriarum haec nomina? unde bellis significatum dedit? pestilentiam, grandines, qua potuit notione signare, aut inter suas voces, quibus oratio explicabatur, assumere? Nam si novella sunt haec mala, et ab recentibus ducunt offensionibus causas, qui potuit fieri ut eis rebus verba formaret, quas nec ipsa sciebat expertam se esse, neque ullis comperisset majorum in temporibus factitatas? Penuria, inquit, frugum, et angustiae frumentariae arctius nos habent. Antiqua enim et vetustissima saecula necessitatis istius aliquando fuerunt expertia? nonne ipsa nomina, quibus censentur haec mala, testificantur et clamant, nullum ab his umquam immunem abisse mortalium? Quod [Col. 0725B] si ad credendum difficilis res esset, testimoniis agere possemus auctorum, quantae, quoties, et quae gentes famem senserint horridam, et aggerata interierint vastitate. Casus frequentissimi grandinis accidunt, [Col. 0726A] atque adierunt cuncta. In litteris enim priscis comprehensum et compositum [a 1Kb] non videmus, etiam imbres saxeos totas saepe comminuisse regiones? Difficiles pluviae sata faciunt emori, et sterilitatem indicunt terris. Immunis enim antiquitas malis ab his fuit? cum etiam flumina cognoverimus ingentia limis inaruisse siccatis. Pestilentiae contagia urunt genus humanum. Annalium scripta percurrite linguarum, fol. 3, diversitatibus scripta, universas discetis gentes saepenumero desolatas, et viduatas suis esse cultoribus. A locustis, a muribus, genus omne acciditur atque arroditur frugum. Historias ite per vestras, et ab istis pestibus instruemini, quoties prior aetas affecta sit [b 1Kb] , et paupertatis ad miserias venerit. Terrarum validissimis motibus tremefactae nutant usque ad periculum [Col. 0726B] civitates. Quid, hiatibus maximis interceptas urbes cum gentibus superiora tempora non viderunt, aut ab hujusmodi casibus fortunas habuere securas?

[2Kb] IV. Quando est humanum genus aquarum diluviis [Col. 0727A] interemptum? non ante nos? Quando mundus incensus in favillas et cineres dissolutus est? non ante nos? Quando urbes amplissimae marinis coopertae sunt fluctibus? non ante nos? Quando cum feris bella, et praelia cum leonibus gesta sunt? non ante nos? Quando pernicies populis venenatis ab anguibus data est? non ante nos? Nam quod nobis objectare consuestis bellorum frequentium causas, vastationes urbium. Germanorum et Scythicas irruptiones, cum pace hoc vestra et cum bona venia dixerim: quale sit istud quod dicitur, calumniarum libidine non videtis.

[87Kb] V. Ut ante millia annorum decem, ab insula quae perhibetur Atlantica Neptuni, sicut Plato demonstrat, magna erumperet vis hominum, et innumeras funditus [Col. 0727B] deleret atque extingueret nationes, nos fuimus causa? ut inter Assyrios et Bactrianos, Nino quondam Zoroastreque ductoribus, non tantum ferro dimicaretur [Col. 0728A] et viribus, verum etiam Magicis et Chaldaeorum ex reconditis disciplinis, invidia nostra haec fuit? ut Helena diis ducibus atque impulsoribus rapta, et suis esset dirum et venturis temporibus fatum, religionis nostrae attributum est crimini? ut ille immanis Xerxes mare terris immitteret, et gressibus maria transiret, nostri nominis effectum est causa? ut ex Macedoniae finibus unus exortus adolescens Orientis regna et populos captivitati et servitio subjugaret, nos fecimus, atque excitavimus causas? ut modo Romani, velut aliquod flumen torrens, cunctas submergerent atque obruerint nationes, nos videlicet numina praecipitavimus in furorem? Quod si hominum nullus est, qui, quae dudum gesta sunt, nostris audeat temporibus imputare, quemadmodum possimus miseriarum [Col. 0728B] esse praesentium causae, cum novi fiat nihil, sed sunt omnia vetera, et nullis antiquitatibus inaudita?

[18Kb] VI. Quamquam ista quae dicitis bella religionis [Col. 0729A] nostrae ob invidiam commoveri, non sit difficile comprobare post auditum Christum in mundo non tantum non aucta, verum etiam majore de parte [a 1Kb] furiarum compressionibus imminuta. Nam cum hominum vis tanta magisteriis ejus acceperimus ac legibus, malum malo rependi non oportere, injuriam perpeti quam irrogare esse praestantius; suum potius fundere, quam alieno polluere manus et conscientiam cruore: habet a Christo beneficium jamdudum orbis ingratus, per quem feritatis mollita est rabies, atque hostiles manus cohibere a sanguine cognati animantis occoepit. Quod si [b 1Kb] omnes omnino, qui homines se esse non specie corporum, sed rationis intelligunt potestate, salutaribus ejus pacificisque decretis aurem vellent commodare paulisper, et non fastu et supercilio luminis, [Col. 0729B] suis potius sensibus, quam illius commonitionibus crederent: universus jamdudum orbis mitiora in opera conversis usibus ferri, tranquillitate in mollissima degeret, et in concordiam salutarem, incorruptis foederum sanctionibus conveniret.

[2Kb] VII. Sed si per vos, inquiunt, nihil rebus incommodatur humanis, unde sunt haec mala, quibus urgetur [Col. 0730A] et premitur jamdudum miseranda mortalitas? Sententiam me poscis huic necessariam nihil causae. Neque enim praesens atque in manibus posita disceptatio [c 1Kb] in id sumpta est a me, ut ostenderem, vel probarem, quibus unaquaeque res causis et rationibus fieret: sed ut maledicta criminis tanti procul esse ab nobis ostenderem. Quod si praesto, si facto et argumentis insignibus rei veritas explicatur, unde sint haec mala, vel ex quibus profluant fontibus principiisque, non curo.

[122Kb] VIII. Ac ne tamen omnino quid de rebus hujusmodi sentiam, nihil videar interrogatus expromere, possum dicere: Quid enim si prima materies, quae in rerum quatuor elementa digesta est, miseriarum omnium causas suis continet in rationibus involutas? Quid si [Col. 0730B] siderum motus certis signis, partibus, temporibus lineis pariunt haec mala, et subjectis afferunt variorum discriminum necessitates? Quid si statis temporibus rerum vicissitudines fiunt, atque ut in maritimis aestibus, modo secundae res affluunt, modo rursus refluunt malis reciprocantibus prospera? Quid si materiae faex ista, quam sub nostris calcamus ingressibus, [Col. 0731A] hanc habet sibi legem datam, ut expiret nocentissimos halitus, quibus corruptus aer iste, et corporibus labem ferat, et negotia infirmet humana? Quid si, quod proximum vero est, quicquid nobis videtur adversum, mundo ipsi non est malum: omniaque quae fiunt nostris commoditatibus statuentes, opinionibus improbis criminamur eventa naturae? Plato, ille sublimis apex philosophorum et columen, saeva illa diluvia, et conflagrationes mundi, purgationem terrarum suis esse in commentariis prodidit: nec vir prudens extimuit humani generis, subversionem, cladem, ruinas, interitus, funera, rerum innovationem vocare, et juventutem his quamdam redintegratis viribus comparari.

[28Kb] IX. Non pluit, inquit, coelum, et frumentorum inopia nescio qua laboramus. Quid enim inservire [Col. 0731B] elementa tuis necessitatibus postulas? atque, ut vivere mollius et delicatius tu possis, obsequia temporum tuis debent commoditatibus se dare? Quid enim si hoc pacto navigationis cupidissimus conqueratur [Col. 0732A] ventos jamdiu non esse, et coeli conquievisse flaturas? Numquid ideo dicendum est perniciosam esse tranquillitatem illam mundi, quia vectoribus impediat vota? Quid si sole aliquis torrere se suetus, et acquirere corpori siccitatem, ratione consimili conqueratur frequentissimis nubilis jucunditatem serenitatis ablatam? Numquid ideo dicenda sunt nubila inimica obductione pendere, quia libidini non permittitur otiosae rutilare se flammis, et causas potionibus praeparare? Eventa haec omnia, quae fiunt, et accidunt mole sub hac mundi, commodulis non nostris [a 1Kb] , sed ipsius pendenda sunt rationibus ordinibusque naturae.

[1Kb] X. Nec si aliquid accidit, quod nosmetipsos, aut res nostras parum laetis successibus fovit, continuo malum est et in exitiabilis rei opinione ponendum. [Col. 0732B] Pluit mundus aut non pluit, sibimet pluit aut non pluit: et quod forsitan nescias, aut uliginem nimiam siccitatis ardore decoquit, aut longissimi temporis ariditatem pluviarum effusionibus temperat. Pestilentias, [Col. 0733A] morbos, fames, atque alias suggerit malorum exitiabiles formas: unde tibi est scire, ne quod exuberat, sic tollat, ut per sua dispendia modum rebus luxuriantibus figat?

[7Kb] XI. Tu audeas dicere, hoc et illud est in mundo malum, cujus explicare, dissolvere, neque originem valeas, neque causam? et quia tuas impediat deliciarum, forsitan et libidinum, voluptates, perniciosum esse atque asperum dicas? Quid ergo, quia frigus membris tuis adversum est, et congelare sanguinis tui fervorem solet, idcirco in mundo hyems esse non debet? Et quia perferre [a 1Kb] flagrantissimos soles non potes, ex anno aestas tollenda est, atque aliis legibus alia rursus ordinanda natura? Veratrum venenum est hominibus, numquid ob hanc causam non debuit nasci? Ovilibus insidiatur lupus, numquid in culpa natura est, quod lanitiis extulit importunissimam belluam? Morsu animam serpens [Col. 0733B] tollit: maledicam scilicet primordiis rerum, quod [Col. 0734A] tam saeva prodigia genituris spirantibus addiderunt.

[1Kb] XII. Superciliosa nimium res est, cum ipse sis non tuus, aliena etiam in possessione verseris, potentioribus dare conditionem: velle ut id fiat, quod cupias, non quod in rebus inveneris antiquis constitutionibus fixum. Quare habere si locum vestras vultis querimonias homines, prius est ut doceatis, unde, vel qui sitis, vobis ne sit genitus et fabricatus mundus, an in eum veneritis alienis ex regionibus inquilini. Quod cum dicere non sit vestrum, neque explicare possitis, cujus rei causa sub hac coeli convexione versemini, desistite arbitrari, pertinere ad vos quicquam: cum ea quae fiunt, non partiliter fiant, sed ad census summam redeant, referanturque totius.

[135Kb] XIII. Christianorum, inquiunt, causa mala omnia dii ferunt, et interitus comparatur ab superis, frugibus. Rogo, cum haec dicitis, non calumniari vos [Col. 0734B] improbe, in apertis conspicitis manifestisque mendaciis? [Col. 0735A] Trecenti sunt anni ferme, minus vel plus aliquid, ex quo coepimus esse christiani, et terrarum in orbe censeri: numquid omnibus his annis continua fuerunt bella, continuae sterilitates, pax nulla in terris, nulla protinus vilitas aut abundantia rerum fuit? Hoc enim primum efficiendum est, ei qui nos arguit, perpetuas et juges calamitates fuisse has, numquam omnino [a 1Kb] respirasse mortalia, et sine ullis (ut dicitur) feriis, multiplicium formas sustinuisse discriminum.

[131Kb] XIV. Atqui non [b 1Kb] videmus mediis his annis, mediisque temporibus, ex victis hostibus innumerabiles esse victorias reportatas? prolatos imperii fines, et in potestatem redactas inauditi nominis nationes? [Col. 0735B] saepenumero maximos annonae fuisse proventus, vilitates, [Col. 0736A] atque abundantias rerum tantas, ut commercia stuperent universa pretiorum auctoritate prostrata? Quemadmodum enim res agi, et usque ad hoc tempus genus qui durare mortalium, si non omnia, quae usus posceret [c 1Kb] subministraret fertilitas rerum?

[36Kb] XV. Sed fuerunt aliquando nonnulla in necessitatibus tempora. Et relaxata sunt abundantiis. Rursus contra voluntatem quaedam bella administrata. Et victoriis postmodum successibusque correcta. Quid ergo dicemus? injuriarum nostrarum deos modo memores esse, modo esse rursus immemores? Si quo tempore fames est, irati esse dicuntur, sequitur ut abundantiae tempore irati et difficiles [Col. 0736B] non sint: atque ita perducitur res eo, ut vicibus ludicris, [Col. 0737A] et ponant, et repetant iras: et in integrum se semper offensionum recordatione restituant.

[4Kb] XVI. Quamquam istud quod dicitur, quale sit explicabili non potest comprehensione cognosci. Si Alamannos, Persas idcirco voluerunt devinci, quod habitarent et degerent in eorum gentibus christiani, quemadmodum Romanis tribuere victoriam, cum habitarent et degerent in eorum quoque gentibus christiani? Si in Asia, Syria, idcirco mures, et locustas effervescere prodigialiter voluerunt, quod ratione consimili habitarent in eorum gentibus christiani: in Hispania, Gallia, cur eodem tempore horum nihil natum est, cum innumeri viverent in his quoque provinciis christiani? Si apud Getulos, Tinguitanos hujus rei causa siccitatem satis ariditatemque miserunt, eo anno cur messes amplissimas Mauris [Col. 0737B] Nomadibusque tribuerunt, cum religio similis his quoque in regionibus verteretur? Si in civitate unaqualibet fame plurimos emori nostri nominis aversione fecerunt, cur ibidem annonaria caritate non tantum corporis non nostri, verum etiam christianos ditiores et locupletissimos reddiderunt? Aut igitur [Col. 0738A] cuncti nihil laeti habere debuerunt, si malorum causa nos sumus: nationibus enim sumus in cunctis: aut cum mixta videatis cum incommodis laeta, desinite nobis ascribere id quod offendit res vestras, cum nihil laetis officiamus et prosperis. Si enim ego ut male sit facio, cur ut bene sit, non obsto? Si, ut inopia magna sit, meum nomen in causa est: cur nihil impedio, ut sit feracitas maxima? Si, ut in bellis accipiatur vulnus, ego dicor afferre fortunam, cur duelles cum pereunt, laevum augurium non sum, nec adversus spes bonas [a 1Kb] mali ominis obscoenitate traducor?

[14Kb] XVII. Et tamen, o magni cultores atque antistites numinum, cur ut irasci populis christianis angustissimos illos asseveratis deos, ita non advertitis, non videtis, affectus quam turpes, quam indecoras numinibus [Col. 0738B] attribuatis insanias? Quid est enim aliud irasci, quam insanire, quam furere, quam in ultionis libidinem ferri, et in alterius doloris cruces, efferati pectoris alienatione bacchari? Hoc ergo dii magni norunt, perpetiuntur, et sentiunt, quod ferae, quod belluae, quod mortiferae continent venenato in [Col. 0739A] dente natrices. Quod levitatis in homine, quod terreno in animante culpabile est, praestans illa natura, et in perpetuae virtutis firmitate consistens, scire asseveratur a vobis. Et quid ergo sequitur necessario, nisi, ut ex eorum luminibus scintillae emicent, flammae aestuent, anhelum pectus spiritum jaciat ex ore, et ex verbis ardentibus labrorum siccitas inalbescat?

[2Kb] XVIII. Quod si verum est istud, et est exploratum, et cognitum, et fervescere [a 1Kb] deos ira, et hujusmodi motus perturbatione jactarit immortales, et perpetui non sunt: nec in divinitatis alicujus existimatione [b 1Kb] ponendi. Ubi enim est ullus, sicut sapientibus [Col. 0739B] videtur, affectus, ibi esse necesse est passionem. [Col. 0740A] Ubi passio sita est, perturbationem consentaneum est consequi. Ubi perturbatio est, ibi dolor et aegritudo est. Ubi dolor et aegritudo est, imminutioni et corruptioni jam locus est: quae duo si vexant, adest vicinus interitus, mors omnia finiens, et cunctis adimens sentientibus vitam.

[7Kb] XIX. Quid? quod isto modo non tantum illos leves et fervidos: verum, quod ab diis convenit procul esse dimotum, et iniquos inducitis, et injustos et aequitatis vel modicae nullam prorsus obtinere rationem. Quid est enim tam injustum quam in in alios irasci, et alios laedere, de hominibus conqueri [Col. 0740B] et innoxia dilacerare frumenta? Christianum [Col. 0741A] nomen odisse, et dispendiis omnibus suos labefactare cultores?

[21Kb] XX. An numquid idcirco in vos etiam saeviunt, ut intestinis vulneribus concitati in ultionem consurgatis illorum? Ergo humana patrocinia dii quaerunt, et nisi vestra fuerint assertione protecti, idonei non sunt ipsi, qui propulsare, defendere suas valeant contumelias. Quinimmo si verum est ardere illos ira, permittite illis potestatem sui, defendant se ipsi: atque in ultionem majestatis offensae intestinas exerant, experianturque [a 1Kb] virtutes. Possunt nos, si voluerint, aestu, possunt nocentissimo frigore, possunt auris pestilibus, possunt morborum obscurissimis causis enecare, consumere [b 1Kb] , atque ab omni penitus coetu exterminare mortalium [c 1Kb] , aut si malum [Col. 0741B] consilium est aggredi nos vi, emittant [d 1Kb] aliquod indignationis [Col. 0742A] signum, per quod esse liquidum cunctis possit, invitissimis nos eis habitare sub coelo.

[3Kb] XXI. Vobis secundas tribuant valetudines: adversas nobis, ac pessimas. Opportunis imbribus vestra irrigent rura: pluviarum quicumque sunt rores, nostris ab agellulis abigant. Lanitia curent vestra numerosis foetibus multiplicari, sterilitatem infaustam nostris pecuariis inferant. Ex olivis vestris atque vinetis plenam faciant autumnitatem fundi: at ex nostris exprimi unum prohibeant palmitis rorem [e 1Kb] . Ad extremum et ultimum, in vestro ore praecipiant suam fruges retinere naturam: at vero in nostro mel amarum [f 1Kb] fieri, olearum fluenta rancescere, et sub ipsis potum labris in [g 1Kb] acoris perfidiam vinum repente mutari.

[Col. 0743A] [49Kb] XXII. Quod cum minime fieri testificentur res ipsae, neque minus ad nos quicquam, neque ad vos plurimum redundare vitalibus ex beneficiis constet, libido quae tanta est inimicos atque hostes deos esse contendere christianis, quos in rebus tristissimis, atque laetis nihil abs te videas ratione in aliqua discrepare? Si verum vobis permittitis, ac sine ullis assentationibus dici: verba sunt haec, verba sunt, res immo per calumnias creditae, non cognitionis alicujus testimonio comprobatae.

[40Kb] XXIII. Caeterum dii veri, et qui habere, qui ferre nominis hujus autoritatem condigni sunt, neque irascuntur, neque indignantur, neque quod alteri noceat, insidiosis machinationibus construunt. Etenim revera [Col. 0743B] est impium, et sacrilegia cuncta transcendens, sapientem [Col. 0744A] illam credere beatissimamque naturam magnum aliquid putare, si se sibi aliquis adulatoria humilitate submittat: et si fuerit non factum, despectam se credere, et ab summi culminis decidisse fastigio. Puerile, pusillum est, et exile, vix et illis conveniens, quos jamdudum experientia doctorum daemonas appellat et heroas, non nosse coelestia, et in hac rerum materia crassiore conditionis suae exortes versari.

[50Kb] XXIV. Vestra sunt haec, vestra sunt irreligiose opinata, et irreligiosius credita. Quinimmo, ut verius proloquar, haruspices has fabulas, conjectores, arioli, vates, et numquam non vani concinnavere fanatici: qui, ne suae artes intereant, ac ne stipes exiguas consultoribus [Col. 0744B] excutiant jam raris, si quando vos velle [Col. 0745A] rem venire in invidiam compererunt, negliguntur dii, clamitant, atque in templis jam raritas summa est: jacent antiquae derisui ceremoniae, et sacrorum quondam veterrimi ritus religionum novarum superstitionibus occiderunt: merito humanum genus tot miseriarum angustiis premitur, tot laborum excruciatur aerumnis. Et homines brutum genus, et quod situm sub lumine est, caecitate ingenita nequeuntes videre, audent asseverare furiosi, quod vos credere non erubescitis sani.

[15Kb] XXV. Ac ne quis nos tamen diffidentia responsionis, tranquillitatis existimet Deos donare muneribus, innoxias affingere [a 1Kb] his mentes, atque ab omni perturbatione dimotas, concedamus, sicut libitum vobis est, intendere in nos iras, sanguinem illos sitire nostrum, [Col. 0745B] et jamdudum nos cupere mortalium submovere de saeculis. Sed si non est molestum, non grave, si communis officii res est, non ex gratia, sed ex vero disceptationis hujus disceptare momenta, audire a vobis [Col. 0746A] exposcimus, quaenam sit haec ratio, quae causa, propter quam in nos tantum et dii saeviant superi, et asperati homines inardescant. Religiones, inquiunt, impias, atque inauditos cultus terrarum in orbe tractatis. Quid, o participes rationis, audetis, homines proloqui, quid effutire, quid promere temerariae vocis desperatione tentatis? Deum principem, rerum cunctarum quaecumque sunt dominum, summitatem omnium summorum obtinentem, adorare, obsequio venerabili invocare, in rebus fessis totis, ut ita dixerim, sensibus amplexari, amare, suspicere, execrabilis religio est et infausta, impietatis et sacrilegii plena, caerimonias antiquitus institutas novitatis suae superstitione contaminans?

[76Kb] XXVI. Hoccine est, quaeso, audax illud facinus et [Col. 0746B] immane, propter quod maximi coelites aculeos in nos intendunt irarum atque indignationum suarum? propter quod vos ipsi, cum libido incesserit saeva, exuitis nos bonis, exterminatis patriis sedibus, irrogatis [Col. 0747A] supplicia capitalia, torquetis, dilaceratis, exuritis, et ad extremum nos feris et belluarum laniatibus objectatis? Quisquis istud in nobis damnat, aut in aliqua ducit criminatione ponendum, is aut nomine appellandus est hominis, quamvis ille videatur sibi? aut Deus esse credendus est, quamvis ipse se esse mille profiteatur in vatibus? Trophonius nos impios Dodonaeus aut Jupiter nominat [a 1Kb] , et ipse dicetur Deus, atque in ordine computabitur numinum, qui aut summo servientibus regi crimen impietatis affingit, aut sibi torquetur majestatem ejus, cultumque praeponi? Delius Apollo, vel Clarius, Didymaeus, Philesius, [Col. 0748A] Pythius, et is habendus divinus est, qui aut summum imperatorem nescit, aut ignorat a nobis quotidianis ei precibus supplicari? Qui si pectorum secreta nesciret, nec quid in intimis sensibus contineamus, agnosceret: summum tamen invocare nos Deum, et ab eo quod postulamus orare, vel auribus potuit scire, vel ipsius vocis sono, qua utimur in precibus, noscitare.

[2Kb] XXVII. Nondum est locus, ut explicemus omnes istos, qui nos damnant, qui sint, vel unde sint: quantum possint, vel noverint: cur ad Christi paveant mentionem, discipulos cur ejus inimicos habeant [Col. 0749A] et invisos: quod tamen humanum pollicentibus sensum una pariter definitione figamus: nihil sumus aliud Christiani, nisi magistro Christo summi regis ac principis veneratores: nihil, si consideres, aliud invenies in ista [a 1Kb] religione versari. Haec totius summa est actionis: hic propositus terminus divinorum officiorum, hic finis. Huic omnes ex more prosternimur, hunc collatis precibus adoramus, ab hoc justa, et honesta, et auditu ejus condigna deposcimus. Non quo ipse desideret supplices nos esse, aut amet substerni tot millium venerationem videre. Utilitas haec nostra est, et commodi nostri rationem spectans. Nam quia proni ad culpas, et ad libidinis varios appetitus vitio [Col. 0750A] sumus infirmitatis ingenitae, patitur se semper nostris cogitationibus concipi: ut dum illum oramus, et mereri ejus contendimus munera, accipiamus innocentiae voluntatem, et ab omni nos labe delictorum omnium amputatione purgemus.

[316Kb] XXVIII. Quid dicitis, o sacri, quid divini interpretes juris? Meliorisne sunt causae [b 1Kb] , qui Grundules adorant lares, Aios locutios, Limentinos, quam sumus nos omnes, qui Deum colimus rerum patrem, atque ab eo deposcimus rebus fessis languentibusque tutamina? Et illi cauti, sapientes, prudentissimi vobis videntur, nec reprehensionis ullius, qui Faunos, qui [Col. 0751A] Fatuas, civitatumque genios, qui Pausos reverentur atque Beltonas. Nos hebetes, stolidi, fatui, obtusi pronuntiamur et bruti: qui dedidimus nos Deo, cujus nutu et arbitrio omne quod est, constat, et in sententiae suae perpetuitate defixum est. Hanccine sententiam promittis? hanc legem constituistis? hanc promulgatis, ut honoribus afficiatur amplissimis quisquis vestros adoraverit servulos? crucem mereatur extremam quisquis vobis ipsis dominis supplicarit? In civitatibus maximis, atque in potentioribus populis sacra publice fiunt scortis meritoriis quondam, atque in vulgarem libidinem prostitutis, nullus tumor indignationis in Diis est. Templa felibus, scarabeis, et buculis sublimibus sunt elata fastigiis: silent irrisae numinum potestates, nec livore afficiuntur ullo, quod sibi comparatas animantium vilium conspiciunt [Col. 0751B] sanctitates. Nobis solis sunt inimici, nobis asperrimi Dii hostes, quia patrem veneramur illorum, per quem, si sunt, esse et habere substantiam sui [Col. 0752A] numinis majestatisque coeperunt: a quo ipsam deitatem, ut ita dicam, sortiti esse sentiunt [a 1Kb] , et in rerum numero recognoscunt; cujus voluntate et arbitrio, et interire, et solvi, nec solvi possunt, nec interire? Nam si omnes concedimus unum esse principem solum, quem nulla res alia vetustate temporis antecedat, post illum necesse est cuncta et nata esse et prodita, et in sui nominis prosiluisse naturam. Quod si fixum et ratum est, erit vobis consequens confiteri, et Deos esse nativos, et a principe rerum fonte ortus sui originem ducere. Qui si sunt nativi, et geniti, et interitionibus utique periculisque vicini. At enim esse creduntur immortales, perpetui, et nullius umquam participes finis. Ergo istud munus Dei patris et donum est, ut infinita meruerint iidem esse per saecula, cum sint labiles solubilesque natura.

[Col. 0752B] [179Kb] XXIX. Atque utinam daretur in unius speciem concionis toto orbe contracto oratione hac uti, et [Col. 0753A] humani in generis audientia collocari. Ergone impiae religionis sumus apud vos rei, et quod caput rerum et columen venerabilibus adimus obsequiis, ut convitio utamur vestro, infausti et athei nuncupamur? Et quis magis rectius horum feret invidiam nominum quam qui alium prae hoc Deum, aut novit, aut sciscitatur, aut credit? Nonne huic omnes debemus hoc ipsum primum quod sumus? quod esse homines dicimur? quod ab eo vel missi, vel lapsi [a 1Kb] caecitate hujus in corporis continemur? Non quod incedimus, quod spiramus et vivimus, ab eo ad nos venit, vique ipsa vivendi efficit nos esse, et animali agitatione motari? Nonne ab hoc effluunt causae, per quas nostra fulcitur salus variarum munificentia voluptatum? Mundus iste in quo degitis, cujus est? [Col. 0753B] aut quis ejus vobis attribuit fructum possessionemque [Col. 0754A] retinere? Quis, ut subjectas res cernere, ut contrectare, ut considerare possetis, publicum illud lumen dedit? Quis. ne fixa pigritiae stupore torpescerent elementa vitalia solis ignes constituit ad rerum incrementa futuros? Solem deum cum esse credatis, conditorem ejus, opificemque non quaeritis? Luna cum apud vos dea sit, non similiter scire curatis genitor ejus et fabricator quis sit?

[10Kb] XXX. Nonne cogitatio vos subit considerare, disquirere, in cuja possessione versamini? cuja in re sitis? cujus ista sit, quam fatigatis, terra? cujus aer iste, quem vitali reciprocatis a spiritu? cujus abutamini fontibus? cujus liquore? quis ventorum disposuerit flamina? quis undosas excogitaverit nubes? quis seminum frugiferas potestates rationum [Col. 0754B] proprietate distinxerit? Apollo vobis pluit? Mercurius [Col. 0755A] vobis pluit? Aesculapius, Hercules, aut Diana rationem imbrium, tempestatumque finxerunt? Et hoc fieri qui potest, cum in mundo profiteamini eos natos certoque tempore sensum arripuisse vitalem? Si enim temporis antiquitate mundus eos antevenit, et priusquam nati sunt, jam noverat pluvias tempestatesque natura: nullum serius nati pluendi jus habent, neque eis inserere rationibus [a 1Kb] se possunt, quas invenerunt hic agi, et majore ab auctore tractari.

[202Kb] XXXI. O maxime, o summe rerum invisibilium procreator! O ipse invisus, et nullis umquam comprehense naturis! dignus, dignus es vere, si modo te dignum mortali dicendum est ore, cui spirans omnis intelligensque natura, et habere et agere numquam [Col. 0755B] desinat gratias: cui tota conveniat vita genu nixo procumbere, et continuatis precibus supplicare. Prima enim tu causa es, locus rerum, ac spatium, fundamentorum cunctorum quaecumque sunt infinitus, ingenitus, immortalis, perpetuus, solus, quem nulla deliniat forma corporalis [b 1Kb] , nulla determinat [Col. 0756A] circumscriptio, qualitatis expers, quantitatis, sine situ, motu, et habitu, de quo nihil dici et exprimi mortalium potis est significatione verborum: qui ut intelligaris, tacendum est, atque, ut per umbram te possit errans investigare suspicio, nihil est omnino mutiendum. Da veniam, rex summe, tuos persequentibus famulos: et quod tuae benignitatis est proprium, fugientibus ignosce tui nominis et religionis cultum. Non est mirum si ignoraris: majoris est admirationis, si sciaris. Nisi forte audet quisquam, hoc enim furiosae restat insaniae, ambigere, dubitare an sit iste Deus, annon sit: explorata fidei veritate, an rumoris cassi opinatione sit creditus. Audimus enim quosdam philosophandi studio deditos, partim ullam negare vim esse divinam, partim [Col. 0756B] an sit, quotidie quaerere: alios casibus fortuitis, et concursionibus temerariis summam rerum construe re, atque diversitatis impetu fabricari: cum quibus hoc tempore [c 1Kb] nullum nobis omnino super tali erit obstinatione certamen. Aiunt enim sana sentientes, contradicere rebus stultis, stultitiae esse majoris.

[Col. 0757A] [1Kb] XXXII. Sermo cum his nobis est, qui divinum esse consentientes genus, de majoribus dubitant, cum iidem esse plebeia atque humiliora fateantur. Quid ergo, res tantas argumentis nitemur atque elaboramus obtinere? Discedat haec longe, atque a nobis procul, inquam, ut dicitur, averruncetur amentia. Ita est enim periculosum argumentis aggredi, Deum principem comprobare, quam ratione hujusmodi esse illum, velle cognoscere. Nec quicquam refert, aut discrepat, utrumne neges illum, an asseras, atque existere fatearis: cum in eadem culpa sit, et assertio talis rei, et abnegatio refutatoris increduli.

[7Kb] XXXIII. Quisquamne est hominum, qui non cum istius principis notione diem primae nativitatis intraverit? [Col. 0757B] cui non sit ingenitum, non affixum, immo ipsi pene in genitalibus matris non impressum, non insitum esse regem ac dominum, cunctorum quaecumque sunt moderatorem? Ipsa denique hiscere si animantia muta potis essent: si in linguarum nostrarum facilitatem solvi: immo si arbores, glebae, saxa, sensu animata vitali vocis sonitum quirent et verborum articulos integrare, ita non duce natura, et magistra, non incorruptae simplicitatis fide, et intelligerent esse Deum, et cunctorum dominum solum esse clamarent?

[13Kb] XXXIV. Sed frustra, inquit, nos falso, et calumnioso incessitis et appetitis crimine: tamquam eamus inficias esse Deum majorem: cum a nobis et Jupiter nominetur, et optimus habeatur et maximus; [Col. 0757C] cumque illi augustissimas sedes, et Capitolia [Col. 0758A] constituerimus immania. Dissimilia copulare, atque in unam speciem cogere inducta confusione conamini. Nam Deus omnipotens mente una omnium et ommuni mortalitatis assensu, neque genitus scitur, neque novam in lucem aliquando esse prolatus, nec ex aliquo tempore coepisse esse, vel saeculo. Ipse est enim fons rerum, sator saeculorum ac temporum. Non enim ipsa per se sunt, sed ex ejus perpetuitate perpetua et infinita semper continuatione procecedunt. At vero Jupiter, ut vos fertis, et patrem habet et matrem, avos, avias, fratres: nunc nuper in utero matris suae formatus, absolutus mensibus et consummatus decem, ignotam sibi in lucem sensu irruit se vitali. Ergo, si haec ita sunt, Jupiter esse deus qui potest! cum illum esse perpetuum constet, [Col. 0758B] et perhibeatur alter a vobis, et dies habuisse natales, et pavefactus re nova lamentabilem extulisse vagitum?

[1Kb] XXXV. Sed sint, ut vultis, unum, nec in aliqua vi numinis, et majestate distantes: ecquid ergo injustis persequimini nos odiis? Quid, ut ominis pessimi, nostri nominis inhorrescitis mentione? si, quem Deum colitis, eum et nos? aut quid in eadem causa vobis esse contenditis familiares Deos inimicos atque infestissimos nobis? Etenim, si una religio est nobis vobisque communis, cessat ira coelestium: sin nobis infesti sunt solis, manifestum est nescire, et vos, et illos Deum: quem Jovem non esse ipsis clarum est indignationibus numinum.

[538Kb] XXXVI. Sed non, inquit, idcirco dii vobis infesti [Col. 0758C] sunt, quod omnipotentem colatis Deum: sed quod [Col. 0759A] hominem natum, et, quod personis infame est vilibus, crucis supplicio interemptum, et Deum fuisse contenditis, et superesse adhuc creditis, et quotidianis supplicationibus adoratis. Si vobis jucundum est, amici, edissertate quinam sint hi dii, qui a nobis Christum coli, suam credant ad injuriam pertinere? Janus Janiculi conditor, et civitatis Saturniae Saturnus auctor? Fauna [a 1Kb] Fatua. Fauni uxor, Bona Dea quae dicitur, sed in vini melior, et laudabilior potu? Indigetes illi, qui flumen repunt, et in alveis [Col. 0760A] Numici cum ranis et pisciculis degunt? Aesculapius, et Liber pater Coronide ille natus, et ex genitalibus matris alter fulmine praecipitatus? Mercurius utero fusus Maiae, et, quod est divinius, candidae. Arcitenentes Diana et Apollo, circumlati per fugas matris, atque in insulis errantibus vix tuti? Dioneia Venus proles viri mater familias Troici, atque intestini decoris publicatrix; in Trinacriae finibus Ceres nata, atque in floribus legendis occupata Proserpina? Thebanus, aut Tyrius Hercules, hic in finibus sepultus [Col. 0761A] Hispaniae, flammis alter concrematus Oetaeis? Tyndaridae [a 1Kb] Castores, equos unus domitare consuetus, alter pugillator bonus, et crudo inexuperabilis cestu: Titanes et Bocchores Mauri, et ovorum progenies dii syri? Apis Peloponnesi proditus et in Aegypto Serapis nuncupatus? Aethiopicis solibus Isis furva moerens perditum filium, et membratim conjugem [Col. 0762A] lancinatum? Praeterimus, et transgredimur Opis soboles regias: quas in libris auctores vestri, quae fuerint, et quales, vobis ediscentibus prodiderunt. Hice ergo Christum coli, et a nobis accipi, et existimari pro numine, vulneratis accipiunt auribus? et obliti paulo ante sortis fuerint et conditione cujus, [Col. 0763A] id, quod sibi concessum est, impertiri alteri nolunt? Haec est justitia coelitum? hoc deorum judicium sanctum? Nonne istud livoris est atque avaritiae genus, non obtrectatio quaedam sordens, suas eminere tautummodo velle fortunas, aliorum res premi, et in contempta humilitate calcari?

[1Kb] XXXVII. Natum hominem colimus. Quid enim, vos hominem nullum colitis natum? Non unum, et alium? non innumeros alios? quinimo non omnes, quos jam templis habetis vestris, mortalium sustulistis ex numero, et coelo sideribusque donastis? Si enim forte vos fugit, sortis eos humanae, et conditionis fuisse communis: replicate antiquissimas litteras, et eorum scripta percurrite, qui vetustati vicini, sine ullis assentationibus cuncta veritate in [Col. 0763B] liquida prodiderunt. Jam profecto discetis, quibus singuli patribus, quibus matribus fuerint procreati, qua in nati regione, qua gente, quae fecerint, egerint, pertulerint, actitarint [a 1Kb] , quas in rebus obeundis adversorum senserint, secundantiumque fortunas. Sin autem scientes uteris esse gestatos, et frugibus eos victitasse terrenis, nihilominus tamen nati nobis hominis objectatis cultum: res agitis satis injustas, ut id in nobis constituatis esse damnabile, quod et ipsi vos factitatis: aut, quae vobis licere permittitis, [Col. 0764A] consimiliter aliis licitum esse nolitis.

[274Kb] XXXVIII. Sed concedamus, interdum manum vestris opinationibus dantes, unum Christum fuisse de nobis, mentis, animae, corporis, fragilitatis, et conditionis unius: nonne dignus a nobis est tantorum ob munerum gratiam Deus dici, Deusque sentiri? Si enim vos Liberum, quod usum repererit vini, si, quod panis, Cererem, si Aesculapium, quod herbarum, si Minervam, quod oleae, si Triptolemum [b 1Kb] , quod aratri, si denique Herculem, quod feras, quod fures, quod multiplicium capitum superavit compescuitque natrices, divorum retulistis in caetum: honoribus quantis afficiendus est nobis, qui ab erroribus nos magnis insinuata veritate traduxit: qui velut caecos passim, ac sine ullo rectore gradientes, [Col. 0764B] ab deruptis, ab deviis, locis planioribus reddidit: qui, quod frugiferum primo atque humano generi salutare, Deus monstravit quid sit, quis, quantus, et qualis: qui profundas ejus atque inenarrabiles altitudines, quantum nostra quivit mediocritas, capere et intelligere permisit et docuit: qui, quo autore, quo patre mundus iste sit constitutus et conditus, fecit benignissime sciri: qui nativitatis ejus exprompsit genus, et nullius aliquando cognitione praesumptam materiam [c 1Kb] illius. Unde ignibus solis genitalis [Col. 0765A] fervor adsciscitur. Cur luna semper in motu indemnis creditur animalibus causis lucem semper atque obscuritatem resumens. Animalium origo quae sit, rationes quas habeant semina. Quis ipsum finxerit hominem, quis informarit, vel ex materiae quo genere constructionem ipsam confirmaverit corporum. Quid fit sensus, quid anima, advolarit ne ad [Col. 0766A] nos sponte, an cum ipsis sata sit et procreata visceribus; mortis particeps degat, an immortalitatis perpetuitate donata sit. Qui status nos maneat, cum dissolutis abierimus a membris. Visurine nos simus, an memoriam nullam nostri sensus et recordationis habituri. Qui arrogantiam constrinxit [a 1Kb] nostram, et elatas supercilio cervices modum fecit suae infirmitatis [Col. 0767A] agnoscere. Qui animantia monstravit informia nos esse, vanis opinionibus fidere: nihil comprehensum habere, nihil scire, et quae nostros sita sunt ante oculos, non videre. Qui, quod omnia superavit, est transgressum est munera, ab religionibus nos falsis religionem traduxit [a 1Kb] ad veram. Qui ab signis inertibus, atque ex vilissimo formatis luto ad sidera sublevavit et coelum: et cum domino rerum Deo supplicationum fecit verba atque orationum colloquia miscere.

[254Kb] XXXIX. Venerabar, o caecitas, nuper simulacra modo ex fornacibus prompta, in incudibus deos et ex malleis fabricatos, elephantorum ossa, picturas, veternosis in arboribus taenias: si quando conspexeram lubricatum lapidem, et ex olivi unguine sordidatum, tamquam inesset vis praesens, adulabar, affabar, et beneficia poscebam nihil sentiente de [Col. 0767B] trunco: et eos ipsos divos, quos esse mihi persuaseram, [Col. 0768A] afficiebam [b 1Kb] contumeliis gravibus: cum eos esse credebam ligna, lapides, atque ossa, aut in hujusmodi rerum habitare materia. Nunc doctore tanto in vias veritatis inductus, omnia ista, quae sint, scio: digna de dignis [c 1Kb] sentio, contumeliam nomini nullam facio divino: et quid cuique debeatur, vel personae, vel capiti, inconfusis gradibus atque auctoritatibus tribuo. Ita ergo Christus non habeatur a nobis Deus? nec, qui omnium alioquin vel maximus potest excogitari, divinitatis afficiatur cultu, a quo jamdudum tanta et accepimus dona viventes, et expectamus, dies cum venerit, ampliora?

[110Kb] XL. Sed patibulo affixus interiit. Quid istud ad causam? Neque enim qualitas et deformitas mortis dicta ejus immutat aut facta, aut eo minor videbitur disciplinarum ejus auctoritas, quia vinculis corporis non naturali dissolutione digressus est, sed vi illata [Col. 0768B] decessit. Pythagoras Samius suscipione dominationis [Col. 0769A] injusta vivus concrematus in fano est: numquid ea, quae docuit, vim propriam perdiderunt, quia non spiritum sponte, sed crudelitate appetitus effudit? Similiter Socrates, civitatis suae judicio damnatus, capitali affectus est poena: numquid irrita facta sunt, quae sunt ab eo de moribus, virtutibus, et officiis disputata, quia injuria expulsus e vita est? Innumerabiles alii gloria, et virtute, et exis imatione pollentes, acerbissimarum mortium experti sunt formas, ut Aquilius, Trebonius, Regulus: numquid idcirco post vitam judicati sunt turpes, quia non publica lege fatorum, sed mortis asperrimo genere lacerati, [Col. 0769B] excruciatique perierunt? Nemo umquam innocens [Col. 0770A] male interemptus infamis est: nec turpitudinis alicujus commaculatur nota, qui non suo merito poenas graves, sed cruciatoris perpetitur saevitate.

[82Kb] XLI. Et tamen o isti, qui hominem nos colere morte functum ignominiosa ridetis, nonne Liberum et vos patrem membratim ab Titanis discerptum fanorum consecratione mactatis? Nonne Aesculapium medicaminum repertorem, post poenas, et supplicia fulminis, custodem nuncupavistis et praesidem sanitatis, valetudinis, et salutis? Nonne ipsum Herculem magnum sacrificiis, hostiis et thure invitatis incenso, quem ipsi vos fertis vivum arsisse post poenas, [Col. 0770B] et concrematum in funestis busticetis. Nonne [Col. 0771A] illum Atym Phrygem abscissum, et spoliatum viro magnae matris in adytis Deum propitium, Deum sanctum Gallorum conclamatione testamini? Nonne ipsum Romulum patrem, Senatorum manibus dilaceratum centum, et Quirinum esse Martium dicitis, et sacerdotibus et pulvinaribus honoratis, et in aedibus adoratis amplissimis, et post haec omnia coelum ascendisse juratis? Aut igitur ridendi et vos estis, qui homines gravissimis cruciatibus interemptos Deos putatis, et colitis: aut, si certa est ratio, cur id vobis faciendum putetis: et nobis permittite scire, quibus istud causis, rationibusque faciamus.

[78Kb] XLII. Natum hominem colitis. Etiam si esset id verum, locis ut in superioribus dictum est, tamen [Col. 0771B] pro multis, et tam liberalibus donis, quae ab eo profecta [Col. 0772A] in nobis sunt, Deus dici appellarique deberet. Cum vero Deus sit re certa [a 1Kb] , et sine ullius rei dubitationis ambiguo, inficiaturos arbitramini nos esse, quam maxime illum a nobis coli, et praesidem nostri corporis nuncupari? Ergone, inquiet aliquis furens iratus, et percitus, Deus ille est Christus? Deus respondebimus, et interiorum potentiarum Deus: et, quod magis infidos acerbissimis doloribus torqueat, rei maximae causa a summo rege ad nos missus. Postulabit forsitan insanior et furiosior factus: an se ita res habeat, quemadmodum dicimus, comprobari. Nulla major est comprobatio quam gestarum ab eo fides rerum, quam virtutum novitas: quam omnia victa decreta, dissolutaque fatalia, quae [Col. 0772B] populi gentesque suo geri sub lumine nullo dissentiente [Col. 0773A] videre: quae nec ipsi audent falsitatis arguere, quorum antiquas seu patrias leges vanitatis esse plenissimas atque inanissimae superstitionis ostendit.

[563Kb] XLIII. Occursurus forsitan rursus est cum aliis multis calumniosis illis et puerilibus vocibus: magus fuit, clandestinis artibus omnia illa perfecit: Aegyptiorum ex adytis angelorum potentium nomina, et remotas furatus est disciplinas. Quid dicitis, o parvuli, incomperta vobis, et nescia temerariae vocis loquacitate garrientes? Ergone illa, quae gesta sunt, daemonum fuere praestigiae, et magicarum artium ludi? Potestis aliquem nobis designare, monstrare ex omnibus illis magis, qui umquam fuere per saecula, consimile aliquid Christo millesima ex parte qui fecerit? [Col. 0773B] qui sine ulla vi carminum, sine herbarum et [Col. 0774A] graminum succis, sine ulla aliqua observatione sollicita sacrorum, libaminum, temporum? Non enim urgemus, et quaerimus, quae sese spondeant facere, vel in quibus generibus actuum soleat omnis illorum doctrina et experientia contineri. Quis enim hos nesciat aut imminentia studere praenoscere, quae necessario, velint, nolint, suis ordinationibus veniunt? aut mortiferam immittere quibus libuerit tabem aut familiarum dirumpere charitates, aut sine clavibus reserare, quae clausa sunt: aut ora silentio vincire, aut in curriculis equos debilitare, incitare, tardare, aut uxoribus, et liberis alienis, sive illi mares sint, sive foeminei generis, inconcessi amoris flammas, et furiales immittere cupiditates? Aut si utile aliquid videantur audere, non [Col. 0774B] propria vi posse, sed eorum, quos invocant, potestate.

[Col. 0775A] [6Kb] XLIV. Atqui constitit Christum sine ullis adminiculis rerum, sine ullius ritus observatione, vel lege, omnia illa, quae fecit, nominis sui possibilitate fecisse. Et quod proprium, consentaneum, dignum Deo fuerat vero, nihil nocens, aut noxium, sed opiferum, sed salutare, sed auxiliaribus plenum bonis potestatis munificae liberalitate donasse.

[101Kb] XLV. Quid dicitis, o iterum! ergo ille mortalis, aut unus fuit e nobis, cujus imperium, cujus vocem popularibus et quotidianis verbis missam [a 1Kb] , invaletudines, morbi, febres, atque alia corporum cruciamenta fugiebant? Unus fuit e nobis, cujus praesentiam, [Col. 0776A] cujus visum gens illa nequibat ferre mersorum in visceribus daemonum, conterritaque vi nova membrorum possessione cedebat? Unus fuit e nobis, cujus foedae vitiligines jussioni obtemperabant pulsae statim, et concordiam colorum commaculatis visceribus relinquebant? Unus fuit e nobis, cujus ex levi tactu stabant profluvia sanguinis, et immoderatos cohibebant fluores? Unus fuit e nobis, cujus manus intercutis veternosae fugiebant undae, penetrabilis ille vitabat [b 1Kb] liquor, et turgentia viscera salutari ariditate deflabant [c 1Kb] ? Unus fuit e nobis, qui claudos currere praecipiebat? Etiam operis res erat: porrigere maneos [Col. 0777A] manus, et articuli immobilitates jam ingenitas [a 1Kb] explicabant: captos membris assurgere, et jam suos referebant lectos alienis paulo ante cervicibus lati: viduatos videre luminibus, et jam coelum diemque cernebant nullis cum oculis procreati?

[176Kb] XLVI. Unus, inquam, fuit e nobis, qui debilitatibus variis, morbisque vexatos centum, aut hoc amplius semel una intercessione sanabat? cujus vocem ad simplicem furibunda et insana explicabant se maria? procellarum turbines tempestatesque fidebant? qui per altissimos gurgites pedem ferebat inlutum [b 1Kb] ? calcabat ponti terga, undis ipsis stupentibus, in famulatum subeunte natura? qui sequentium se millia quinque, quinque saturavit e panibus, ac, ne esse praestigiae incredulis illis viderentur et duris, bis [Col. 0777B] senarum sportarum sinus reliquiarum fragminibus aggerebat? Unus fuit e nobis qui redire in corpora jamdudum animas praecipiebat efflatas prodire ab aggeribus conditos, et post diem funeris tertium pollinctorum voluminibus expediri? Unus fuit e nobis [Col. 0778A] qui, quid singuli volverent, quid sub obscuris cogitationibus continerent, tacitorum in cordibus pervidebat? Unus fuit e nobis, qui cum unam emitteret vocem, ab diversis populis, et dissona oratione loquentibus, familiaribus verborum sonis, et suo cuique utens existimabatur eloquio? Unus fuit e nobis, qui cum officia religionis certae [c 1Kb] suis sectatoribus traderet, mundum totum repente complebat; quantusque, et qui esset, revelata nominis immensitate, monstrabat? Unus fuit e nobis, qui, deposito corpore, innumeris se hominum prompta in luce detexit? qui sermonem dedit, atque accepit, docuit, castigavit, admonuit? qui ne illi se falsos vanis imaginationibus existimarent [d 1Kb] , semel, iterum, saepius familiari collocutione monstravit? qui justissimis viris etiamnum [e 1Kb] [Col. 0778B] impollutis, ac diligentibus sese, non per vana insomnia, sed per purae speciem simplicitatis apparet? cujus nomen auditum fugat noxios spiritus, imponit silentium vatibus, haruspices inconsultos reddit, arrogantium magorum frustrari efficit [f 1Kb] actiones, non horrore, [Col. 0779A] ut dicitis, nominis, sed majoris licentia potestatis?

[9Kb] XLVII. Et haec quidem summatim exposita, non ea ratione protulimus, tanquam magnitudo facientis solis in his esset perspicienda virtutibus. Quanta sint enim haec, vel exilitatis cujus reperientur, et ludi, si traditum fuerit nosci, ex quibus ad nos regnis, cujus numinis [a 1Kb] ministrator advenerit? Quae quidem ab eo gesta sunt, et factitata, non ut se vana ostentatione jactaret, sed ut homines duri, atque increduli scirent non esse, quod spondebatur, falsum: et ex operum benignitate, quid esset Deus verus, jam addiscerent suspicari. Simul et illud volumus sciri, cum summatim, ut dictum est, enumeratio facta gestorum est, non ea solum Christum potuisse, quae fecit, sed constituta etiam exuperasse fatorum. Nam si, ut liquet, [Col. 0779B] et constat, debilitates et corporum passiones, surdi, manci et muti, nervorum contractio et amissio luminis, fatalibus accidunt irroganturque decretis, et solus haec Christus correxit, restituit, atque sanavit: sole ipso est clarius, potentiorem illum fuisse, quam fata sunt, cum ea solvit et vicit, quae perpetuis nexibus, et immobili fuerant necessitate devincta.

[164Kb] XLVIII. Sed frustra, inquit, nescio quis, tantum arrogas Christo, cum saepe alios sciamus, et scierimus deos, et laborantibus plurimis dedisse medicinas, et multorum hominum morbos valetudinesque [Col. 0780A] curasse. Non inquiro, non exigo, quis Deus, aut quo tempore, cui fuerit auxiliatus, aut quem fractum restituerit sanitati: illud solum audire desidero, an sine ullius adjunctione materiae, id est, medicaminis alicujus, ad tactum morbos jusserit ab hominibus revolare: imperaverit, fecerit et emori valetudinum causam, et debilium corpora ad suas remeare naturas. Christus enim scitur, aut admota partibus debilitatis manu, aut vocis simplicis jussione aures aperuisse surdorum, exturbasse ab oculis caecitates, orationem dedisse mutis, articulorum vincula relaxasse, ambulatum dedisse contractis, vitiligines, querqueras, atque intercutes morbos, omniaque alia valetudinum genera, quae humana corpora sustinere nescio quae voluit importuna crudelitas, verbo solitus [Col. 0780B] imperioque sanare. Quid simile dii omnes, a quibus opem dicitis aegris et periclitantibus latam? Qui si quando, ut fama est, nonnullis aut tribuere medicinam, aut cibum aliquem jusserunt capi, aut qualitatis alicujus ebibi potionem, aut herbarum, et graminum succos superimponi [b 1Kb] inquietantibus causis, ambulare, cessare, aut re aliqua, quae officiat, abstinere, quod esse non magnum, nec admirationis alicujus stupore condignum, promptum est, si volueritis attendere: et medici etiam [c 1Kb] sic curant animal humi natum, nec confisum scientiae veritate, sed in arte suspicabili [Col. 0781A] positum, et conjecturarum aestimationibus nutans. Nulla autem virtus est medicaminibus amovere quae [a 1Kb] noceant: beneficia ista rerum, non sunt curantium potestates: et, ut sit laudabile scire, qua quos conveniat medicina, aut arte curari, locus hujus laudis non in Deo, sed in homine constitutus est. Hunc enim non est turpe, rebus extrinsecus sumptis, valetudinem hominis fecisse meliorem: indecorum Deo est non ipsum per se posse, sed externarum adminiculis rerum sanitatem incolumitatemque praestare.

[130Kb] XLIX. Et quoniam beneficia salutis datae aliorum numinum comparatis, et Christi: quot millia vultis a nobis debilium vobis ostendi, quot tabificis affectos morbis, nullam omnino retulisse medicinam, cum per omnia supplices irent templa, cum deorum ante [Col. 0781B] ora prostrati, limina ipsa converrerent osculis: cum Aesculapium ipsum datorem, ut praedicant, sanitatis, quoad illis superfuit vita, et precibus fatigarent, et invitarent miserrimis votis? Nonne alios scimus malis suis commortuos, cruciatibus alios consenuisse morborum, [Col. 0782A] perniciosius alios sese habere coepisse, postquam dies noctesque in continuis precibus, et pietatis expectatione triverunt [b 1Kb] ? Quid ergo prodest ostendere unum, aut alterum fortasse curatos, cum tot millibus subvenerit nemo, et plena sint omnia miserorum, infeliciumque delubra? Nisi forte dicatis, opem bonis ab diis ferri, malorum miserias despici. Atqui Christus aequaliter bonis malisque subvenit: nec repulsus ab hoc quisquam est, qui rebus auxilium duris contra impetum postulabat injuriasque fortunae. Hoc est enim proprium Dei veri, potentiaeque regalis, benignitatem suam negare nulli, nec reputare quis mereatur, aut minime: cum naturalis infirmitas peccatorem hominem faciat, non voluntatis, seu judicationis electio. Dicere porro meritis opem laborantibus [Col. 0782B] ab diis ferri, hoc est in medio ponere, et dubitabile, quod asseras, facere: ut et ille, qui sanus est factus, fortuito possit videri esse servatus: et ille, qui non est, non meriti causa, sed infirmitate credatur valetudinem expellere non potuisse divina.

[Col. 0783A] [587Kb] L. Quid? quod istas virtutes, quae sunt a nobis summatim, non, ut rei poscebat magnitudo, depromptae, non tantum ipse perfecit vi sua, verum, quod erat sublimius, multos alios experiri, et facere sui nominis cum affectione permisit. Nam cum videret futuros vos esse gestarum ab se rerum divinique operis abrogatores, ne qua subesset suspicio magicis se artibus munera illa beneficiaque largitum, ex immensa illa populi multitudine, quae suam gratiam sectabatur admirans, piscatores, opifices, rusticanos, atque id genus delegit imperitorum, qui per varias gentes missi, cuncta illa miracula sine ullis fucis atque adminiculis perpetrarent. Verbo ille compescuit [Col. 0783B] verminantium membrorum cruces, et illi [Col. 0784A] verbo compescuerunt furialium vermina passionum. Imperio ille uno exturbavit a corporibus daemonas, et exanimatis suos restituit sensus: sub eorum portantes et illi se casibus jussione non alia sanitati et constantiae reddiderunt. Ille notas albicantium vitiliginum manu admota detersit: liniamenta et hi corporum haud dissimili conciliavere contactu. Uliginosa ille et turgentia viscera siccitatem jussit recuperare [a 1Kb] nativam: et famuli ejus hoc modo statuerunt errantes aquas, et a pernicie corporum suos labi jussere per tramites. Ille ulcera oris immensi, et recusantia perpeti sanitatem intra unius verbi moram continuato frenavit a pastu: et illi haud aliter contumaciam [Col. 0785A] canceris saevi ad subeundam cicatricem circircumscriptis evaginationibus compulerunt. Incessum ille claudis dedit, visum luminibus caecis, interemptos revocavit ad vitam: nec minus et hi quoque contractionem relaxavere nervorum, luce oculos implevere jam perdita, et ab tumulis remeare defunctos exequiarum conversione jusserunt. Neque quicquam est ab illo gestum per admirationem stupentibus cunctis, quod non omne - donaverit faciendum parvulis illis et rusticis, et eorum subjecerit potestati.

[37Kb] LI. Quid dicitis, o mentes incredulae, difficiles, [Col. 0786A] durae? alicuine mortalium Jupiter ille Capitolinus hujusmodi potestatem dedit? Curionem, aut Pontificem maximum, quinimmo dialem, quo Dius est, flaminem isto jure donavit? Non dicam, ut mortuos excitaret, non ut caecis restitueret lucem: non ut membrorum situm enervatis redderet, et dissolutis: sed ut pustulam, reduviam, papulam, aut vocis imperio, aut manus contrectatione comprimeret. Ergo illud humanum fuit, aut ex ore terrenis stercoribus innutrito tale potuit jus dari, talis licentia proficisci, et non divinum, et sacrum? aut, si aliquam superlationem res capit, plusquam divinum, et sacrum? [Col. 0787A] Nam si facias ipse, quod possis, et tuis sit viribus potentatuique conveniens, admiratio non habet quod exclamet; id enim quod potueris, feceris, et quod praestare debuerit vis tua, ut operis esset una et ipsius qui operaretur, qualitas. Transcribere posse in hominem jus tuum: quod facere solus possis, fragilissimae [Col. 0788A] rei donare, participare faciendum, supra omnia sitae est potestatis, continentisque sub sese est rerum omnium causas, et rationum facultatumque naturas.

[287Kb] LII. Age nunc, veniat quis super igneam zonam, magus interiore ab orbe Zoroastres, Hermippo ut [Col. 0789A] assentiamur auctori. Bactrianus et ille conveniat, cujus Ctesias res gestas historiarum exponit in primo, Armenius Hosthanis [a 1Kb] nepos, et familiaris Pamphylus [Col. 0790A] Cyri, Apollonius, Damigero, et Dardanus, Velus, Julianus, et Baebulus, et si quis est alius, qui principatum et nomen fertur in talibus habuisse praestigiis: [Col. 0791A] permittant uni ex populo in officium sermonis dandi ora coarticulare mutorum, surdorum auriculas reserare, sine luminibus procreatis oculorum redintegrare naturas, et in frigentia olim membra sensus animasque reducere. Aut, si ardua res ista est, neque aliis permittere talium possunt operum potestates, ipsi faciant, et cum suis ritibus faciant, quidquid malefici gruminis nutricant terrarum sinus quidquid virium continet fremor ille verborum, atque adjunctae carminum necessitates, non invidemus, adjiciant, non interdicimus, colligant. Experiri libet et recognoscere, an cum suis efficere diis possint, quod ab rusticis christianis, jussionibus factitatum est nudis.

[14Kb] LIII. Desistite, o nescii, in maledicta convertere [Col. 0791B] res tantas, nihil ei nocitura qui fecit, periculum allatura sed vobis: periculum, inquam, non parvulum, sed in rebus eximiis, sed in praecipuis constitutum. Siquidem res anima pretiosa est, nec ipso se homini quidquam potest charius inveniri. Nihil, ut remini, magicum, nihil humanum, praestigiosum, aut subdolum, nihil fraudis delituit in Christo, derideatis licet ex more atque in lasciviam dissolvamini cachinnorum. Deus ille sublimis fuit, Deus radice [Col. 0792A] ab intima, Deus ab incognitis regnis, et ab omnium principe Deus sospitator est missus: quem neque sol ipse, neque ulla, si sentiunt, sidera, non rectores, non principes mundi, non denique dii magni, aut, qui fingentes se deos genus omne mortalium territant, unde aut qui fuerit, potuerunt noscere [a 1Kb] vel suspicari. Et merito. Exutus at corpore, quod in exigua sui circumferebat parte, postquam videri se passus est, cujus esset aut magnitudinis sciri, novitate rerum exterrita universa mundi sunt elementa turbata, tellus mota contremuit, mare funditus refusum est, aer globis involutus est tenebrarum, igneus orbis solis tepefacto ardore deriguit. Quid enim restabat ut fieret, postquam Deus est cognitus is, qui esse jamdudum unus judicabatur e nobis?

[Col. 0792B] [101Kb] LIV. Sed non creditis gesta haec. Sed qui ea conspicati sunt fieri, et sub oculis suis viderunt agi, testes optimi, certissimique autores, et crediderunt haec ipsi, et credenda posteris nobis haud exilibus cum approbationibus tradiderunt. Quinam isti sunt, fortasse quaeritis? Gentes, populi, nationes, et incredulum illud genus humanum: quod, nisi aperta res esset, et luce ipsa, quemadmodum dicitur, clarior, numquam rebus hujusmodi credulitatis suae [Col. 0793A] commodaret assensum. At numquid dicemus illius temporis homines usque adeo fuisse vanos, mendaces, stolidos, brutos, ut, quae numquam viderant, vidisse se fingerent? et quae facta omnino non erant, falsis proderent testimoniis, aut puerili assertione firmarent? cumque possent vobiscum et unanimiter vivere, et inoffensas ducere conjunctiones, gratuita susciperent odia, et execrabili haberentur in nomine?

[68Kb] LV. Quod si falsa, ut dicitis, historia illa rerum est, unde tam brevi tempore totus mundus ista religione completus est, aut in unam coire qui potuerunt mentem gentes regionibus disjunctae [a 1Kb] , ventis, [Col. 0793B] coeli convexionibusque dimotae? Asseverationibus [Col. 0794A] illectae sunt nudis, inductae in spes cassas, et in pericula capitis immittere se sponte temeraria desperatione voluerunt: cum nihil tale vidissent, quod eas in hos cultus novitatis suae possit excitare miraculo. Immo quia haec omnia et ab ipso cernebant geri, et ab ejus praeconibus, qui per orbem totum missi, beneficia patris munerandis animis hominibusque portabant [b 1Kb] : veritatis ipsius vi victae et dederunt se Deo: nec in magnis posuere dispendiis membra vobis projicere, et viscera sua lanianda praebere.

[4Kb] LVI. Sed conscriptores nostri mendaciter ista prompserunt, extulere in immensum exigua gesta, et angustas res satis ambitioso dilatavere praeconio. [Col. 0794B] Atqui utinam cuncta referri in scripta potuissent, vel [Col. 0795A] quae ab ipso gesta sunt, vel quae ab ejus praeconibus pari jure et potentia terminata. Magis vos incredulos faceret vis tanta virtutum, aut apprehendere locum fortasse possetis, quo videretur esse simillimum veri, et incrementa rebus apposita; et inditas scriptis et commentariis falsitates. Sed neque omnia conscribi, aut in aures omnium pervenire potuerunt gesta gentibus in ignotis, et usum nescientibus litterarum: aut, si qua sunt litteris, conscriptionibusque mandata, malevolentia daemonum, quorum cura et studium est hanc intercipere [a 1Kb] veritatem, et consimilium his hominum interpolata quaedam, et addita [b 1Kb] , partim mutata, atque detracta verbis, syllabis, ut et prudentium tardaret fidem, et gestorum corrumperet auctoritatem. Sed numquam fuerit his bene, ut Christus [Col. 0795B] qui fuerit, litterarum testimoniis colligatur: cujus in id solum dimissa [c 1Kb] sunt causa, ut, si esse constiterit ea vera, quae dicimus, confessione omnium Deus fuisse monstretur.

[2Kb] LVII. Non creditis scriptis nostris: et nos vestris non credimus scriptis. Falsa de Christo compingimus: et vos de diis vestris inania et falsa jactatis. Neque enim coelo Deus aliquis lapsus, aut suis res vestras commentatus est manibus, aut ratione consimili nostris rebus, et religionibus derogavit. Ab hominibus haec scripta: et illa sunt ab hominibus scripta, mortalibus edissertata sermonibus: et quidquid dicere [Col. 0796A] de nostris conscriptoribus intenderitis [d 1Kb] , et de vestris haec dicta paribus sumite atque habetote momentis. Vultis vera esse, quae in vestris comprehensa sunt scriptis: et quae in nostris consignata sunt litteris, confiteamini necesse est vera. Falsitatis arguitis res nostras: et nos vestras arguimus falsitatis. Sed antiquiora, inquitis, nostra sunt, ac per hoc fidei et veritatis plenissima. Quasi vero errorum non antiquitas plenissima mater sit, et non ipsa pepererit res eas, quae turpissimas diis notas ignominiosis concinnaverunt in fabulis. Ante millia enim annorum decem non potuerunt falsa et audiri, et credi? aut non simillimum veri est, fidem vicinis et finitimis, quam spatiorum inesse longinquitate distantibus? Testibus enim haec, illa opinionibus asseruntur, et proclivius [Col. 0796B] multo est, minus esse in recentibus fictionis, quam in antiqua obscuritate submotis.

[126Kb] LVIII. Sed ab indoctis hominibus et rudibus scripta sunt, et idcirco non sunt facili auditione credenda. Vide ne magis haec fortior causa sit, cur illa sint nullis coinquinata mendaciis, mente simplici prodita, et ignara lenociniis ampliare. Trivialis et sordidus sermo est. Numquam enim veritas sectata est fucum, nec quod exploratum et certum est, circumduci se patitur orationis per ambitum longiorem. Collectiones, enthymemata, definitiones, omniaque illa ornamenta, quibus fides quaeritur assertionis, [Col. 0797A] suspicantes adjuvant, non veritatis liniamenta demonstrant. Caeterum qui scit, quid sit illud quod dicitur, nec definit, nec colligit, neque alia sectatur artificia verborum, quibus capi consueti sunt audientes, et ad consensum rei circumscriptionis necessitate traduci.

[60Kb] LIX. Barbarismis, solaecismis obsitae sunt, inquit, res vestrae, et vitiorum deformitate pollutae. Puerilis sane, atque angusti pectoris reprehensio: quam si admitteremus [a 1Kb] , ut vera sit, abjiciamus ex usibus nostris quorumdam fructuum genera, quod cum spinis nascuntur, et purgamentis aliis, quae nec alere nos possunt, nec tamen impediunt, perfrui nos eo, quod principaliter antecedit, et saluberrimum nobis voluit esse natura. Quid enim officit, o quaeso, [Col. 0797B] aut quam praestat intellectui tarditatem, utrumne quid glabre, an hirsuta cum asperitate promatur? inflectatur quod acui, an acuatur quod oportebat inflecti? aut qui minus id, quod dicitur, verum est, si in numero peccatur, aut casu, propositione, participio, conjunctione? Pompa ista sermonis, et oratio missa per regulas concionibus, litibus, foro judiciisque servetur, deturque illis immo, qui voluptatum delinimenta [b 1Kb] quaerentes, omne suum studium verborum in lumina contulerunt. Cum de rebus agitur ab ostentatione submotis, quid dicatur, spectandum est, non quali cum amaenitate dicatur: nec quid aures [Col. 0798A] commulceat, sed quas afferat audientibus utilitates: maxime cum sciamus etiam quosdam sapientiae deditos, non tantum abjecisse sermonis cultum, verum etiam, cum possent ornatius atque uberius eloqui, trivialem studio humilitatem secutos, ne corrumperent scilicet gravitatis rigorem, et sophistica se potius ostentatione jactarent. Enimvero dissoluti est pectoris in rebus seriis quaerere voluptatem: et cum tibi sit ratio cum male se habentibus atque aegris, sonos auribus infundere dulciores, non medicinam vulneribus admovere. Quamquam, si verum spectes, nullus sermo natura est integer, vitiosus similiter nullus. Quaenam est enim ratio naturalis, aut in mundi constitutionibus lex scripta, ut hic paries dicatur et haec sella? cum neque sexus habeant faemininis [Col. 0798B] generibus masculinisque discretos, neque quisquam docere doctissimus me possit ipsum hic, et haec, quid sint, aut cur ex his unum, secus virile designet, femininis generibus id quod sequitur, applicetur. Humana ista sunt placita, et ad usum sermonis faciendi non sane omnibus necessaria: nam et haec paries forsitan, et hic sella dici sine ulla reprehensione potuisset, si ab initio sic dici placuisset, et a sequentibus saeculis communi esset in sermocinatione servatum. Et tamen o isti, qui pollutas res nostras vitiorum criminamini foeditate: stribiligines et vos istas libris illis in maximis atque admirabilibus non [Col. 0799A] habetis? Nonne alius haec utria, alius dicitis hos utres? coelus, et coelum? non item filus, et filum? non item crocus, et crocum? non item fretus, et fretum? non item apud vos est positum hoc pane, et hic panis, hic sanguinis, hoc sanguen? candelabrum et jugulum, ratione eadem jugulus et candelaber? Nam si singula nomina non possunt genera plura habere quam singula: neque eadem possunt hujus esse generis, et illius, genus enim transire genus in alterum non potest, tam peccat qui genera masculina femininis pronuntiat legibus, quam ab eo peccatur, qui articulos masculinos femininis generibus anteponit. Atqui vos conspicimus et res masculinas feminine, et femineas masculine, et quas esse dicitis neutras, et illo, et hoc modo sine ulla [Col. 0799B] discretione depromere. Aut igitur nulla est culpa indifferenter [Col. 0800A] his uti, et frustra nos dicitis soloecismorum obscoenitate deformes: aut si certum est singula quibus debeant rationibus explicari, in similibus vitiis vos quoque versamini: quamvis Epicadios omnes, Caesellios, Verrios, Scauros teneatis, et Nisos.

[17Kb] LX. Sed si Deus, inquiunt, fuit Christus, cur forma est in hominis visus? et cur more est interemptus humano? An aliter potuit invisibilis illa vis, et habens nullam substantiam corporalem, inferre et commodare se mundo, conciliis interesse mortalium, quam ut aliquod tegmen materiae solidioris assumeret, quod oculorum susciperet injectum, et ubi se figere inertissimae posset contemplationis obtutus? Quis est enim [a 1Kb] mortalium, qui quiret eum videre, quis cernere, si talem voluisset inferre se terris, qualis [Col. 0800B] ei primigenia natura est: et qualem se ipse in sua [Col. 0801A] esse voluit [a 1Kb] vel qualitate vel numine? Assumpsit igitur hominis formam, et sub nostri generis similitudine potentiam suam clausit, ut videri posset, et conspici: verba faceret, et doceret: atque omnes exequeretur res eas, propter quas in mundum venerat faciendas, summi regis imperio et dispositione servatis [b 1Kb] .

[1Kb] LXI. Quid enim, dicitis, rex summus ea, quae in mundo facienda esse decreverat, sine homine simulato non quibat efficere? Si oporteret ita fieri, quemadmodum dicitis, ista fortasse fecisset: quia non oportuit, aliter fecit. Quare isto voluit, et illo genere noluit, latent taliter involutae, et vix ulli comprehensibiles causae, quas accipere fortasse potuisses, si non esses jamdudum ad non accipiendum paratus: [Col. 0801B] et prius te formares ad non credendi frontem, quam tibi esset expositum id, quod nosse [c 1Kb] atque audire conquireres [d 1Kb] .

[41Kb] LXII. Sed more est hominis interemptus. Non ipse: neque enim cadere divinas in res potest mortis occasus: nec interitionis dissolutione dilabi id, quod est unum et simplex, nec ullarum partium congregatione [Col. 0802A] compactum. Quis est ergo visus in patibulo pendere, quis mortuus est? homo, quem induerat, et [e 1Kb] secum ipse portabat. Incredibile dictu est, et caecis obscuritatibus involutum, si velis, non caecum est, et similitudini proxime [f 1Kb] constitutum. Si quo tempore Sibylla praesaga, oracula illa depromens, fundebat vi, ut dicitis, Apollinis plena, ab impiis esset caesa atque interempta latronibus: numquid Apollo diceretur in ea esse occisus? Si Bacis, si Helenus, si Martius, aliique similiter vates hariolantes essent vita et luce privati: numquid aliquis diceret, lege eos [g 1Kb] humanitatis extinctos, qui illorum per ora loquentes, vias rerum postulantibus explicabant? Mors illa, quam dicitis, assumpti hominis fuit, non ipsius: gestaminis, non gestantis: quam nec ipsam perpeti [Col. 0802B] succubuisset [h 1Kb] , tanta si non agenda res esset, et inexplicabilis ratio fati [i 1Kb] clausis patefacienda mysteriis.

[120Kb] LXIII. Quae sunt ista, inquies, clausa atque obscura mysteria, quae nulli nec homines scire, nec ipsi, qui appellantur, dii mundi, parte queunt aliqua suspicionis atque opinationis attingere, nisi quos ipse [Col. 0803A] dignatus est cognitionis tantae impertire muneribus, et in abditos recessus thesauri interioris inducere. Vides enim [a 1Kb] , si nollet inferri sibi a quoquam manus, summa illi fuisse contentione nitendum, ut hostes ab se suos, vel potestate inversa prohiberet? Qui caecis restituerat lumina, is efficere si deberet, non poterat caecos? qui debilibus integritatem, is debiles reddere difficultati habuit, aut labori? qui claudos faciebat incedere, is motus alligare membrorum nervorum duritia nesciebat? qui extrahebat a tumulis mortuos, huic arduum fuerat letum cui vellet indicere? Sed quia fieri ratio ea, quae fuerant destinata, poscebat: et hic in ipso mundo, nec modo quam gestum est alio, inaestimabilis illa atque incredibilis lenitas injurias in se hominum, puerilibus pro ineptiis ducens, [Col. 0803B] manus in se porrigi ab immanibus passa est, durissimisque [Col. 0804A] latronibus, nec reputandum [b 1Kb] putavit, quid illorum dissignasset audacia, dummodo suis ostenderet, quid ab sese expectare deberent. Cum enim de animarum periculis multa, mala de illarum contra insinuator, magister atque auctor, ad officiorum convenientium fines, suas leges et constituta direxit: non superbiae factum comminuit? non libidinum extinxit flammas? non hiatum compressit aviditatis? non tela extorsit e manibus, atque omnia seminaria totius vitiositatis abscidit? Ipse denique non lenis, non placidus, non accessu facilis, non familiaris affatu, non humanas miserias indolescens, omnes omnino crucibus et corporalibus affectos malis unica illa benignitate miseratus, reddidit et restituit sanitati?

[Col. 0805A] [307Kb] LXIV. Quid ergo vos subigit, quid hortatur maledicere, conviciari, inexpiabiles cum eo conserere simultates, quem redarguere, quem tenere, nemo hominum possit ullius facinoris in reatu? Tyrannos ac reges vestros, qui postposito deorum metu donaria spoliant populanturque templorum: qui proscriptionibus, exiliis, caedibus nudant nobilitatibus civitates: qui matronarum pudorem ac virginum vi subruunt atque eripiunt licentiosa, appellatis indigetes, atque divos: et quos odiis acrioribus conveniebat a vobis carpi, pulvinaribus, aris, templis, atque alio mactatis cultu, ludorum et celebritate natalium: nec non et illos omnes, qui conscriptione voluminum [Col. 0806A] multiformi maledictis mordacibus carpunt publicos mores: qui luxurias, ac vitas vestras secant, urunt, dilacerant: qui sui temporis posteris notas scriptorum perpetuitate prolatant: qui matrimonia persuadent habenda esse communia: qui cum pueris cubitant formosis, lascivientibus, nudis: qui pecudes vos esse, qui fugitivos, qui exules, qui vilissimae servos notae, furiosos praedicant et insanos: admirantes, plaudentes ad coeli sustollitis sidera: bibliothecarum reponitis in arcanis: quadrigis et statuis numeramini, et quantum est in vobis velut quadam aeternitate donatis, immortalium testificatione titulorum: solum Christum convellere, dilacerare, potestis si [Col. 0807A] Deum, vultis, immo solum si liceat belluarum agrestium ritu cruentis oribus mandere, comminutis cum ossibus transvorare. Quodnam, quaeso, ob meritum dicite, cujus ob peccati culpam? quid ab eo commissum est, quod tenorem inflecteret recti, et in odia vos aspera furialibus stimulis concitaret? Quia animarum vestrarum custodem se missum solo indicavit ab rege: quia vobis immortalitatem ferre, quam vos habere confiditis humanis paucorum asseverationibus suasi? Quod si esset apud vos certum falsa illum dicere, spes etiam vanissimas polliceri, nec sic video fuisse causam, cur eum deberetis odisse, cur hostili animadversione damnare, immo, si animus vobis clemens fuisset, et mitis, vel propter id solum eum deberetis amplecti, quod optabilia vobis [Col. 0807B] sponderet et prospera: quod bonarum esset nuntius rerum: quod ea praedicaret, quae nullius animum laederent: securioris [a 1Kb] quinimo expectationis impleret.

[187Kb] LXV. O ingratum [b 1Kb] et impium saeculum! o in privatam perniciem incredibili pectoris obstinatione paratum! Si aliquis ad vos medicus ex summotis venisset et numquam vobis regionibus cognitis, medicamen pollicens tale, quod a vestris corporibus omnia omnino prohiberet morborum et valetudinum genera: non certatim omnes accurreretis? non blanditiis omnibus atque honoribus fotum familiaria susciperetis in moenia? non illud medicaminis genus optaretis [Col. 0808A] esse certissimum, non verum, quod immunes vos fore ab tam innumeris vexationibus corporum usque ad ultimos fines sponderet aetatis? et licet ambigua res esset, committeretis vos tamen, nec potionem incognitam dubitaretis haurire spe salutis proposita, atque amore incolumitatis incensi. Eluxit, atque apparuit Christus rei maximae nuntiator, auspicium faustum portans, et praeconium salutare credentibus. Quaenam est ista crudelitas, inhumanitasque tanta, quinimmo, ut verius loquar, fastidiosum supercilium, nuntiatorem muneris et portitorem tanti, non tantum verborum maledictionibus scindere, verum etiam bello gravi atque omnibus persequi telorum effusionibus et ruinis? Non placent ea quae dicit, et cum offensionibus audiuntur a vobis? [Col. 0808B] pro ludicris ea vaticinationibus computate. Stolidissimas res loquitur, et fatua dona promittit? ridete ut sapientes vos viri, et in suis erroribus fatuitatem relinquite volutari. Quaenam est haec feritas, ut repetamus quae dicta sunt saepius, quae libido tam carnifex, inexpiabile bellum indicere nihil de te merito? Dilacerare si detur, eum velle per viscera, qui non modo nullum intulerit malum nulli, sed aequaliter benignus hostibus dicere, quidnam his salutis Deo portaretur a principe: quid esset facto opus, ut interitum fugerent, et immortalitatem consequerentur ignotam? Cumque novitas rerum, et inaudita promissio [Col. 0809A] audientium turbarent mentes, et credulitatem facerent haesitare: virtutum omnium dominus, atque ipsius mortis extinctor hominem suum permiserit interfici, ut ex rebus consequentibus scirent in tuto [Col. 0810A] esse spes suas, quas jamdudum acceperant de animarum salute, nec periculum mortis alia se posse ratione vitare.




LIBER SECUNDUS.
[Col. 0809]


INDEX CAPITUM.

    [Col. 0809B] Ab ethnicis inquirit Arnobius cur demum Christum nullius in eos peccati reum ita oderint, ut vel ejus nomine audito ira protinus excandescant: qui tamen, etiam si cui credatur dignus non esset, eo saltem non aspernandus erat, quod cunctis viam ad coelum monstravit. Cap. 1.
    Occurrit auctor gentilibus respondentibus, summo illum odio se propterea prosequi, quia omnem deorum cultum evertit. Cap. 2, 3.
    Ostendit ethnicos prorsus immerito Christi dictis propterea non credere, quod ea, quae pollicetur, se umquam reipsa daturum nos non convincit. Si quidem plurima suppetunt eorum quae Christus promisit, haud omnino incerta rerum argumenta: quae quidem quum in promptu sint, de aliorum quoque ab eo promissorum [Col. 0809C] eventu dubitandi nulla ratio est. Cap. 4, 5.
    Ethnicorum jactantiam retundit, quippe qui se solos sapientia et scientia ornatos gloriarentur, caeteros vero, qui per totum terrarum orbem Christo nomen dederunt, magno etiam ingenio praeditos, obtusos, hebetes ac fatuos existimarent. Cap. 6, 7.
    Nulla igitur ratione aliis non doctiores ethnici christianos divino magistro suo credentes vituperabant. Sine praevia namque fide nullum profecto negotium suscipitur. Ipsimet gentiles opinionibus credebant philosophorum, qui de primis tamen rerum principiis aliisque de rebus nihil certi exploratique proferunt ac semper inter se digladiantur. Cap. 8, 9, 10.
    Inde colligit Arnobius aequius esse credere Christo, qui tantis miraculis doctrinam suam stabilivit, quam [Col. 0809D] philosophis quantumlibet ob morum integritatem atque sapientiam laudandis, qui nihil vel minimum quid his simile umquam potuerunt. Cap. 11.
    Et certe si Christus humanis tantum argumentis usus fuisset, nemo ei fidem adhibuisset, quam tamen plerique dare coacti sunt ob edita ab ipso ejusque discipulis miracula; edita, inquam, ubique in Oriente et Occidente et potissimum Romae, ubi Simon magus a Petro ex sublimi aere in terram dejectus perhibetur. Cap. 12.
    Quid plura? Non vexanda certe, sed ideo laudanda erat ab ethnicis christianorum fides, quia illis communes [Col. 0810B] erant cum philosophorum coryphaeis de Deo, de corporum resurrectione de salute animarum, et futuris impiorum poenis sententiae, quamvis ab his aliter atque a Christianis explicentur. Cap. 13, 14.
    Hinc occasionem captat Arnobius edisserendi, cujus naturae sit anima nostra, quo ex fonte prodeat et cur variis affectibus et vitiis fiat obnoxia. Illos deinde refutat, qui nostram animam ejusdem cum Deo immortalitatis et naturae participem esse pronuntiabant. Cap. 14, 15, 16.
    At divina est, inquiebant, anima hominis, qui ratione caeteris praestat animalibus. Optime quidem, reponit Arnobius, si homo hac sua ratione bene semper uteretur. Deinde nonnullis occurrens instantiis vulgi opinationes de animae humanae praestantia exponit ac [Col. 0810C] diluit. Cap. 17, 18,
    Pergit porro demonstrare, humanas animas neque divinas esse neque omnium scientia eruditas in hunc mundum e coelo advolasse, atque inde ruit placitum illud quorumdam philosophorum, quo ea quae discimus reminiscentias esse somniabant. Cap. 19.
    Et hanc quidem conjectationem falsam esse aliis adhuc rationum momentis evincit: imprimis vero proposita hypothesi pueri, in desertissima et inaccessa solitudine nati atque ibidem summo in silentio a muta nutrice educati. Cap. 20, 21.
    Hinc evidenter concludit, humanam animam in mundum non venisse omnium scientia instructam. Cap. 22, 23.
    Exinde Arnobius contrarium Platonis argumentum ex [Col. 0810D] puero de numeris interrogato petitum luculenter diluit. Cap. 24, 25.
    Eorum objectionem dissolvit, qui dicunt animam, ubi corpori conjungitur, priorum oblivisci atque, ut aiunt, ex docta elementariam fieri. Cap. 26, 27.
    Idem argumentum pertractat. Cap. 28.
    Ex disputatis colligit auctor hominem proletarium ac prorsus inopem ordini primo h. e. divino non ascribendum nec ei eamdem atque Deo immortalitatem tribuendam. Cap. 29, 30.
    Eadem ratione impugnat Arnobius contrariam Epicuri opinionem, qui animam humanam mortalem esse [Col. 0811A] garriebat. Deinde statuit auctor noster, animam mediae cujusdam mortalem inter et divinam naturam esse substantiae. Cap. 30-34.
    Instantibus vero ethnicis, quo pacto immortalis fieri possit anima, si mediae illius qualitatis sit, facit satis Arnobius. Cap. 35, 36.
    Deinde animam nostram a postrema quadam potestate fuisse quidem creatam, sed neque divinae prolis neque summi Dei filiam esse demonstrat. Nec patitur auctor sibi objici, mundum sine homine esse imperfectum; adeoque Deum uniuscujusque animam ex se ipso genitam in humanum corpus misisse. Cap. 36, 37, 38.
    Longa autem inductione conatur ostendere, hominem non ad perfectionem mundi, qui quidem sine illo esse [Col. 0811B] poterat, sed ad privatam ipsiusmet hominis utilitatem esse creatum. Atque ex his concludit, divinam non esse animam, quae postmodum in corpus aliquod a Deo missa fuerit. Cap. 39---43.
    At sua, inquiunt, voluntate, non Dei jussu venit in mundum. Cui quidem instantiae occurrit Arnobius. Cap. 44---46.
    Urgebant ethnici, unde igitur anima progenita sit aut prolata inquirentes. Quibus respondet Arnobius, illud primum nobis esse compertum, illam nec divinam nec Dei esse progeniem: nihil enim a Deo summo fieri umquam potuisse, nisi omnibus numeris absolutum. Deinde subdit, illud nos certo cognoscere, homines nihil esse aliud nisi animas corpori alligatas, quae omni vitiorum genere corrumpuntur. Cap. 47, 48.
    [Col. 0811C] Sunt quidem nonnulli optimis moribus: at hi sane paucissimi sunt. Ecquinam vero perfecti sunt homines? Non igitur divina est anima humana. Cap. 49, 50.
    Neque vero est quod rideant ethnici, si negemus nobis esse compertum, quo modo illa sit creata. Si enim recte a Platone assertum putant, illas non a Deo summo, sed a minoribus quibusdam potestatibus esse creatas: cur nobis non licebit ipsas esse mediae qualitatis longe certius asserere, quae tamen a Deo immortalitate donentur? Cap. 51, 52, 53.
    Neque dixeris, nihil penitus sine Dei voluntate fieri, neque etiam curiosius inquiras, unde mala oriantur et cur ea Deus permittat. Hoc unum pro certo habendum, [Col. 0811D] nihil a vero Deo fieri malum, vitiosum et noxium quodque omnibus non sit salutare atque amoris plenissimum. Cap. 54, 55.
    Nemini vero mira videri debet nostra de tot aliis rebus ignoratio. Quis enim nescit tantas esse hominum de re qualibet contentiones, ut nihil a quoquam asseratur, [Col. 0812A] quod ab alio statim destrui non possit? Cap. 56, 57.
    Quamvis ergo ignorarent Christiani, a quo et unde creata sit anima humana: nihil inde adversus illos efficere poterant ethnici, quibus multo plura sunt incomperta. Cap. 58, 59.
    Recte itaque Christus, verus Deus, sub hominis forma locutus jubet nos, relictis omnibus quaestionibus, ad rerum universarum Dominum tota mente attolli; qui tametsi comprehendi nequeat, nullus tamen nisi amens illum solum esse Deum ambigit. Ethnicos igitur, qui eum non agnoscunt, manent saevi post mortem cruciatus. Cap. 60, 61, 62.
    Urgentibus ethnicis, quid ergo actum sit de eorum animabus, qui ante Christi adventum mortui sunt, [Col. 0812B] et cur omnes animae non sint aequali munificentia donatae: respondet primum Arnobius, aequaliter in omnes divina benificia fuisse diffusa; deinde, omnes Deum aequaliter vocare omnibusque ad se veniendi potestatem fecisse, sed nulli necessitatem afferre. Cap. 63, 64.
    Docet, cur Deus non faciat, ut inviti homines ipsius credant promissis; deinde, quod soli Christiani salutem consequantur ope Christi atque auxilio, cui a Deo patre facultas ista concessa. Cap. 65.
    Transit ad veterem ethnicorum querimoniam, qua novellam esse christianam religionem atque antiquos et patrios ritus in barbaros ac peregrinos non esse mutandos expostulabant. Cap. 66, 67, 68.
    Tametsi christiana religio recens esset instituta, nonne [Col. 0812C] res omnes humanae, nonne in primis, vel ipsis fatentibus ethnicis, eorum Dii esse coeperunt? Cap. 69, 70.
    Si ergo ante quadringentos annos Christiana religio non erat, neque etiam ante duo annorum millia nullos deos suos fuisse negare non poterant. At demum religionis auctoritas non est tempore aestimando, sed numine. Cap. 71.
    Objectionem illam deinceps infringit Arnobius, qua ethnici obtendebant, eorum religionem multo vetustiorem christiana esse adeoque veriorem. Cap. 72, 73.
    Respondet postulantibus ipsis ethnicis, cur tam sero Christus a Deo missus fuerit. Cap. 74, 75.
    Satis iisdem facit inquirentibus, cur Deus, cui Christiani serviebant, patiatur illos omni persecutionum ac [Col. 0812D] paenarum genere vexari et opprimi. Cap. 76, 77, 78.


[63Kb] I. Hoc in loco tribui si ulla facultas posset, vellem cum his omnibus, quibus nomen invisum est Christi, ab instituta principaliter defensione diverticulo paulisper facto, talia verba miscere. Si nullam esse ducitis [Col. 0813A] contumelliam respondere aliquid interrogatos, edissertate nobis, et dicite quid rei, quid causae est, quod tam gravibus insectamini Christum bellis? vel quas ejus continetis offensas, ut ad ejus nominis mentionem rabidorum pectorum effervescatis ardoribus? Numquid regiam sibi vindicans potestatem terrarum orbem cunctum legionibus infestissimis occupavit, et pacatas ab exordio nationes alias delevit ac sustulit, alias sibi parere cervicibus compulit subjugatis? Numquid ardoribus avaritiae flagrans universas opes illas, quibus se genus humanum studiose contendit impleri, possessionis [a 1Kb] suae mancipio vindicavit? Numquid libidinum cupiditatibus gestiens pudicitiae repagula vi fregit, aut alienis furtim insidiatus est matrimoniis? Numquid arrogantiae supercilio tumidus, [Col. 0813B] injurias et contumelias passim sine ullius personae discriminibus irrogavit? Qui si dignus non esset, cui auscultare deberetis, et credere: vel hoc ipso fuerat non aspernandus a vobis, quod salutaria vobis ostenderet, quod vias vobis ad coelum, et [Col. 0814A] vota immortalitatis optaret. Ut non in omnes lumen et praetenderit vitae, et periculum ignorationis amoverit?

[25Kb] II. At enim odio dignus est, quod ex orbe religiones expulit, quod ad deorum cultum prohibuit accedi? Ergone ille religionis extinctor, et impietatis auctor arguitur, qui veram in orbe religionem induxit? qui hominibus caecis, et revera in impietate degentibus, pietatis aperuit januas, et cui se submitterent, indicavit? An ulla est religio verior, officiosior, potentior, justior, quam Deum principem nosse, scire Deo principi supplicare, qui bonorum omnium solus caput, et fons est, perpetuarum pariter fundator et conditor rerum, a quo omnia terrena cunctaque coelestia animantur, motu irriganturque vitali: et qui si non esset, nulla profecto res esset, quae aliquod nomen, substantiamque portaret? Nisi forte dubitatis an sit [Col. 0814B] iste, de quo loquimur, imperator: et magis esse Apollinem creditis, Dianam, Mercurium, Martem. Da puerum judicem: et haec omnia circumspiciens, quae videmus, magis an sint dii caeteri, dubitabit, quam [Col. 0815A] in Deo cunctabitur, quem esse omnes naturaliter scimus: sive cum exclamamus, o Deus, sive cum illum testem constituimus improborum, et quasi nos cernat, faciem sublevamus ad coelum.

[29Kb] III. Sed minoribus supplicare diis homines vetuit. dii enim minores, qui sint aut ubi sint, scitis? Perstrinxit vos aliquando suspicio eorum aut mentio, ut merito feratis indigne abrogatos his cultus, et honoris impartitione viduatos. Quod si non mentis elatio, et typhus qui appellatur a Graecis, obstaret, atque officeret vobis, jamdudum scire potuissetis, quid aut quare prohibuerit fieri, intra fines quos stare voluerit religionem veram, quantum vobis periculum nasceretur ex eo, quod putaretis obsequio, vel ex quibus malis emergeretis, si insidioso renuntiaretis [Col. 0815B] errori.

[93Kb] IV. Verum haec omnia illustrius commemorabuntur et planius, cum ulterius prorsus fuerimus evecti. Monstrabimus enim Christum non impietatem docuisse nationes, sed ab latronibus pessimis miserorum hominum imprudentiam vindicasse. Non credimus, inquitis, vera esse quae dicit. Quid enim, quae vos negatis vera esse, apud vos liquent, cum imminentia, et nondum cassa, nullis possint rationibus refutari? Sed et ipse quae pollicetur, non probat. Ita est. Nulla enim, ut dixi, futurorum potest existere comprobatio. Cum ergo haec sit conditio [Col. 0816A] futurorum, ut teneri et comprehendi nullius possint anticipationis attactu: nonne purior ratio est, ex duabus incertis et in ambigua expectatione pendentibus, id potius credere, quod aliquas spes ferat, quam omnino quod nullas? In illo enim periculi nihil est, si quod dicitur imminere, cassum fiat et vacuum: in hoc damnum est maximum, id est salutis amissio, si cum tempus advenerit, aperiatur non fuisse mendacium.

[23Kb] V. Quid dicitis, o nescii, etiam fletu et miseratione dignissimi? Ita non extimescitis, ne forte haec vera sint, quae sunt despectui vobis, et praebent materiam risus? nec saltem vobiscum sub obscuris cogitationibus volvitis, ne quod hoc die credere obstinata renuitis perversitate, redarguat serum tempus, [Col. 0816B] et irrevocabilis poenitentia castiget? Nonne vel haec saltem fidem vobis faciunt argumenta credendi, quod jam per omnes terras in tam brevi tempore et parvo, immensi hujus sacramenta diffusa sunt? quod nulla jam natio est tam barbari moris, et mansuetudinem nesciens quae non ejus amore versa molliverit asperitatem suam, et in placidos sensus assumpta tranquillitate migraverit? quod tam magnis ingeniis praediti oratores, grammatici, rhetores, consulti juris ac medici, philosophiae etiam secreta rimantes, magisteria haec expetunt, spretis quibus paulo ante fidebant? quod ab dominis [a 1Kb] se servi cruciatibus affici, [Col. 0817A] quibus statuerint, malunt, solvi conjuges matrimoniis, exhaeredari a parentibus liberi, quam fidem rumpere christianam, et salutaris militiae sacramenta deponere? quod cum genera poenarum tanta sint a vobis proposita religionis hujus sequentibus leges, augeatur res magis, et contra omnes minas atque interdicta formidinum animosius populus obnitatur, et ad credendi studium prohibitionis ipsius stimulis excitetur? Numquid [a 1Kb] haec fieri passim et inaniter creditis, fortuitis incursibus assumi has mentes? Itane istud non divinum et sacrum est, aut sine Deo eorum tantas animorum fieri conversiones, ut cum carnifices unci, aliique innumeri cruciatus, quemadmodum diximus, impendeant [b 1Kb] credituris, vel uti quadam dulcedine atque omnium virtutum amore correpti cognitas accipiant rationes, atque mundi [Col. 0817B] omnibus rebus praeponant [c 1Kb] amicitias Christi? Nisi [Col. 0818A] forte obtusi et fatui videntur hi vobis, qui per orbem jam totum conspirant et coeunt in istius credulitatis assensum.

[51Kb] VI. Quid ergo? vos soli [d 1Kb] sapientiae conditi atque intelligentiae vi mera, nescio quid aliud videtis, et profundum? soli esse nugas intelligitis haec omnia, soli verba et pueriles ineptias, ea quae nobis promittimus principali ab rege ventura? Unde, quaeso, est vobis tantum sapientiae traditum? unde acuminis, et vivacitatis tantum? vel ex quibus scientiae disciplinis tantum cordis assumere, divinationis tantum potuistis haurire? Quia per casus et tempora declinare verba scitis et nomina, quia voces barbaras, soloecismosque vitare, quia numerosum, et instructum, compositumque sermonem, aut ipsi vos nostis efferre, aut incomptus cum fuerit, scire; quia [Col. 0818B] Fornicem Lucilianum [e 1Kb] , et Marsyam Pomponii obsignatum [Col. 0819A] memoria continetis; quia quae sint in litibus constitutiones, quot causarum genera, quot dictionum, quid sit genus, quid species, oppositum a contrario quibus rationibus distinguatur: idcirco vos arbitramini scire quid sit falsum, quid verum, quid fieri possit aut non possit: quae imorum, summorumque natura sit? Numquamne illud vulgatum perstrinxit aures vestras, sapientiam hominis stultitiam esse apud Deum? Primum et ipsi, penitus perspicitis vos ipsos, si quando de rebus disceptatis obscuris, et naturalia pergitis reserare secreta, et ipsa quae dicitis, quae asseveratis, quae capitali plerumque contentione defenditis, nescire vos, et unumquemque suspiciones suas pro probatis et comprehensis pertinaci obluctatione tutari?

[Col. 0819B] [348Kb] VII. Quid enim, si verum perspiciamus, etiam si [Col. 0820A] omnia saecula in rerum investigatione ponantur, scire per nos possumus, quos ita caecos, et superbos nescio quae res protulit, et concinnavit invidia, ut, cum nihil sciamus omnino, fallamus nos tamen, et in opinionem scientiae subinflati pectoris tumore tollamur? Ut enim divina praeteream, et naturali obscuritate res mersas, potest quisquam explicare mortalium id, quod Socrates ille comprehendere nequit in Phaedone? homo quid sit, aut unde sit, anceps, varius, mobilis, pellax, multiplex, multiformis? in quos usus prolatus sit? cujus sit excogitatus ingenio, quid in mundo faciat, cur malorum tanta experiatur examina? utrumne [a 1Kb] illum tellus uliginis alicujus conversa putrore, tamquam vermes animaverit, tamquam mures? an fictoris alicujus, et fabricatoris manu lineamenta haec [Col. 0820B] corporis, atque oris acceperint formam? Potest, inquam, [Col. 0821A] scire in medio haec posita, atque in sensibus constituta communibus, quibus causis mergamur in somnos, quibus evigilemus, quibus modis fiant insomnia, quibus visa? immo, quod ambigit in Theaeteto Plato, vigilemus aliquando, an ipsum vigilare, quod dicitur, somni sit perpetui portio? et quid [a 1Kb] agere videamur, insomnium cum videre nos dicimus? radiorum et luminis intentione videamus, an rerum imagines advolent, et nostris in pupulis sidant? utrum sapor in rebus sit, an palati contagionibus fiat? quibus ex causis pili nigrorem ingenitum ponant, neque omnes pariter, sed paulatim adjiciendo canescant? quid sit quod humores [Col. 0822A] universi unum corpus efficiant mixtione, solum oleum respuat immersionem in se pati, sed in suam naturam impenetrabilem semper perspicue colligatur? Ipse denique animus, qui immortalis a vobis et Deus esse narratur, cur in aegris aeger sit, in infantibus stolidus, in senectute defessus, delira et fatua et insana? Quorum infirmitas et inscientia miserabilis hoc magis est, quod cum fieri possit ut veri aliquid aliquando dicamus, et hoc ipsum nobis incertum sit, an veri aliquid dixerimus.

[283Kb] VIII. Et quoniam ridere nostram fidem consuestis, atque ipsam credulitatem facetiis jocularibus lancinare, [Col. 0823A] dicite, o festivi, et meraco sapientiae tincti et saturi potu, estne operis in vita negotiosum aliquod atque actuosum genus, quod non fide praeeunte suscipiant, sumant, atque aggrediantur actores? Peregrinamini, navigatis: non domum vos credentes peractis negotiationibus remeaturos? terram ferro scinditis, atque oppletis seminum varietate: non credentes vos frugem percepturos esse vicibus temporariis? conjugalia copulatis consortia: non futura esse credentes casta, et officiosi foederis in maritos? liberorum suscipitis prolem: non incolumen credentes fore, et per gradus aetatis venturam senectutis ad metas? aegritudines corporum medicorum committitis manibus: non credentes morbos posse mitigata asperitate leniri? bella cum hostibus geritis: non victoriam vos [Col. 0823B] credentes praeliorum successionibus relaturos? veneramini deos, et colitis: non credentes illos esse, et propitias aures vestris supplicationibus accommodare?

[97Kb] IX. Quid illa de rebus ab humana cognitione sepositis, quae conscribitis ipsi, quae lectitatis, oculata [Col. 0824A] vidistis inspectione, et manibus tractata tenuistis? Nonne vestrum quicumque est, huic, vel illi credit auctori [a 1Kb] ? non quod sibi persuaserit quis verum dici ab altero, velut quadam fidei astipulatione tutatur? Qui cunctorum originem esse dicit ignem aut aquam, non Thaleti aut Heraclito credit? qui causam in numeris ponit, non Pythagorae Samio, non Archytae? qui animam dividit, et incorporales constituit formas, non Platoni Socratico? qui quintum elementum principalibus applicat causis, non Aristoteli Peripateticorum patri? qui ignem minatur mundo [b 1Kb] , et venerit cum tempus, arsurum, non Panaetio, Chrysippo, Zenoni? qui individuis corporibus mundos semper fabricatur et destruit, non Epicuro, Democrito, Metrodoro? qui nihil ab homine comprehendi, atque omnia [Col. 0824B] caecis obscuritatibus involuta, non Archesilao, Carneadi? non alicui denique Academiae veteris, recentiorisque [c 1Kb] cultori?

[2Kb] X. Ipsi denique principes, et praedictarum patres sectarum [d 1Kb] , nonne ipsa ea quae dicunt, suis credita suspicionibus dicunt? Vidit enim Heraclitus res [Col. 0825A] ignium conversionibus fieri? concretione aquarum Thales? Pythagoras numero exire? incorporales formas Plato? individuorum Democritus concursiones? aut illi, qui autumant nihil posse omnino comprehendi, an sit verum quod dicunt, sciunt: aut ipsum, quod definiunt, veritatis esse intelligunt pronuntiatum? Cum igitur comperti nihil habeatis et cogniti, omniaque illa, quae scribitis, et librorum comprehenditis millibus, credulitate asseveratis duce: quaenam haec est judicatio tam injusta, ut nostram derideatis fidem, quam vos habere conspicitis nostra in credulitate communem? Sed sapientibus vos viris omnibus instructis disciplinarum generibus creditis? nempe illis, qui nihil sciscunt, nec pronuntiant unum; qui pro suis sententiis bella cum adversantibus conserunt, [Col. 0825B] et pervicacia semper digladiantur hostili; qui cum alter alterius labefactant, destruunt, convelluntque decreta, cuncta incerta fecerunt, nec posse aliquid sciri ex ipsa dissensione monstrarunt.

[91Kb] XI. Sed officiant haec nihil, nihilque impediant; plurimum quo minus eis credere atque auscultare debeatis. Et quid est, quod in hac parte, aut vos plurimum habeatis, aut nos minus? Vos Platoni, vos Cronio, vos Numenio, vel cui libuerit creditis: nos credimus, et acquiescimus Christo. Iniquitas haec quanta est, ut cum utrique auctoribus stemus, sitque [Col. 0826A] nobis et vobis unum et socium credere: vobis velitis dari, quod ita ab illis dicatur, accipere; vos ea, quae proferuntur a Christo, audire et spectare nolitis? Atqui si causas causis, partes partibus voluerimus aequare: magis nos valemus ostendere quid in Christo fuerimus secuti, quam in philosophis quid vos. Ac nos quidem in illo secuti haec sumus: opera illa magnifica, potentissimasque virtutes, quas variis edidit exhibuitque miraculis, quibus quivis posset ad necessitatem credulitatis adduci, et judicare fideliter, non esse quae fierent hominis, sed divinae alicujus atque incognitae potestatis. Vos in philosophis virtutes secuti quas estis, ut magis vos illis quam nos Christo oportuerit credere? Quisnamne illorum aliquando verbo uno potuit, aut unius imperii jussione: [Col. 0826B] non dicam maris insanias, aut tempestatum furores prohibere, compescere: non caecis restituere lumina aut sine luminibus natis dare: non ad vitam revocare defunctos: non annosas dissolvere passiones: sed quod levissimum multo est, fervunculum, scabiem, aut inhaerentem spinulam callo una interdictione sanare? Non quo illos negemus, aut morum integritate laudabiles, aut non omni genere studiorum et disciplinarum peritos: nam et verbis eos luculentissimis scimus loqui et compositionibus fluere levigatis; concludere acutissime syllogismos; ordinare [Col. 0827A] sequaciter inductiones suas; reddere definitionibus formulas, partiri, dividere: multa dicere de numerorum generibus: multa de musicis: geometricas res etiam suis scitis et praeceptionibus explicare. Sed quid istud ad causam? Numquid enthymemata, syllogismi, resque aliae similes scire illos veritatem spondent; aut ea re digni sunt, quibus necessario debeat rebus de obscurissimis credi? Personarum contentio non est eloquentiae viribus, sed gestorum operum virtute pendenda. Ille non est dicendus auctor bonus, qui sermonem candidule prompsit: sed qui, quod pollicetur, divinorum operum prosequitur sponsione.

[6Kb] XII. Argumenta vos nobis, et suspicionum argutias profertis: quibus ipse si Christus, cum pace hoc ejus, [Col. 0827B] et cum venia dixerim, populorum in conventu uteretur: quis acquiesceret, quis audiret, quis eum promitteret aperte aliquid judicare? aut quis cassa et nuda jactantem, quamvis esset imprudens, et facilitatis [Col. 0828A] stolidae, sequeretur? Virtutes sub oculis positae, et inaudita illa vis rerum, vel quae ab ipso fiebat palam, vel ab ejus praeconibus celebrabatur in orbe toto: eas subdidit appetitionum flammas, et ad unius credulitatis assensum mente una concurrere gentes et populos fecit, et moribus dissimillimas nationes. Enumerari enim possunt, atque in usum computationis venire ea, quae in India gesta sunt, apud Seras, Persas, et Medos; in Arabia, Aegypto; in Asia, Syria; apud Galatas, Parthos, Phrygas; in Achaia, Macedonia, Epizo; in insulis et provinciis omnibus, quas sol oriens, atque occidens lustrat; ipsam denique apud dominam Romam, in qua cum homines sint Numae regis artibus, atque antiquis superstitionibus occupati, non distulerunt tamen res [Col. 0828B] patrias relinquere, et veritati coalescere christianae. Viderant enim currum Simonis magi, et quadrigas igneas Petri ore difflatas, et nominato Christo evanuisse. Viderant, inquam, fidentem diis falsis, et [Col. 0829A] ab eisdem metuentibus proditum, pondere praecipitatum suo, cruribus jacuisse perfractis; post deinde perlatum Brundam, cruciatibus, et pudore defessum, ex altissimis culminis se rursum praecipitasse fastigio. Quae omnia vos gesta neque scitis, neque scire voluistis, neque umquam vobis necessaria judicastis; ac dum vestris fiditis cordibus, et quod typhus est sapientiam vocatis, dedistis circumscriptoribus locum, illis inquam noxiis, quorum nomen interest obsolefieri Christianum, superfundendi caligines, atque obscurandi res tantas, eripiendae vobis fidei, subjiciendique contemptus: ut quia sibi praesentiunt finem pro meritis imminere, vobis quoque immitterent causam, per quam periculum adire possetis, et viduari [Col. 0829B] benignitate divina.

[338Kb] XIII. Interea tamen, o isti, qui admiramini, qui stupetis doctorum et philosophiae scita: ita non injustissimum ducitis inequitare, illudere tamquam stulta nobis et bruta dicentibus: cum vel ea, vel talia reperiamini et vos dicere, quae nobis dici pronuntiarique ridetis? Nec mihi cum his sermo est, qui per varia sectarum diverticula dissipati, has atque [Col. 0830A] illas partes opinionum diversitate fecerunt. Vos, vos appello, qui Mercurium, qui Platonem, Pythagoramque sectamini: vosque caeteros, qui estis unius mentis, et per easdem vias placitorum inceditis unitate. Audetis ridere nos, qui patrem rerum ac Deum veneramur et colimus; quodque illi dedamus et permittamus spes nostras? Quid Plato vester in Theaeteto, ut eum potissimum nominem, nonne animo fugere suadet e terris: et circa illum semper, quantum fieri potis est, cogitatione ac mente versari? Audetis ridere nos, quod mortuorum dicamus resurrectionem futuram? quam quidem nos dicere confitemur: sed a vobis aliter, quam sentiamus, audiri. Quid in Politico idem Plato? nonne cum mundus occoeperit [Col. 0830B] [a 1Kb] ab occiduis partibus exoriri, et in cardinem vergere qui orientis est solis, rursus erupturos homines telluris e gremio scribit, senes, canos, decrepitos, et cum anni coeperint accedere longiores, per eosdem gradus, quibus hodie crescitur, ad incunabula infantiae desituros? Audetis ridere nos, quod animarum nostrarum provideamus saluti, id est ipsi nobis? Quid enim sumus homines, nisi animae corporibus [Col. 0831A] clausae? Vos enim non omnes pro illarum geritis incolumitatibus curas, non quod vitiis omnibus, et cupiditatibus abstineatis [a 1Kb] : metus ille vos habet, ne velut trabalibus clavis affixi, corporibus haereatis. Quid illi sibi volunt secretarum artium ritus, quibus affamini nescio quas potestates, ut sint vobis placidae, neque ad sedes remeantibus patrias obstacula impeditionis opponant?

[169Kb] XIV. Audetis ridere nos, cum gehennas dicimus, et inextinguibiles quosdam ignes, in quos animas dejici ab earum hostibus, inimicisque cognovimus? Quid? Plato idem vester in eo volumine, quod de animae immortalitate composuit, non Acherontem, non Stygem, non Cocytum fluvios, et Pyriphlegethontem nominat, in quibus animas asseverat volvi, [Col. 0831B] mergi, exuri? Et homo prudentiae non pravae, et examinis judiciique perpensi rem inenodabilem suscipit: ut cum animas dicat immortales, perpetuas, et corporali soliditate privatas, puniri eas dicat tamen, et doloribus afficiat sensuum. Quis autem hominum non videt quod sit immortale, quod simplex, nullum [Col. 0832A] posse dolorem admittere? quod autem sentiat dolorem, immortalitatem habere non posse? Nec tamen ejus auctoritas plurimum a veritate declinat. Quamvis enim vir lenis, et benevolae voluntatis inhumanum esse crediderit, capitali animas sententia condemnari: non est tamen absone suspicatus jaci eas in flumina torrentia flammarum globis, et coenosis voraginibus tetra. Jaciuntur enim, et ad nihilum redactae, interitionis perpetuae frustratione vanescunt. Sunt enim mediae qualitatis, sicut Christo auctore compertum est, et interire quae possint, Deum si ignoraverint, vitae et ab exilio liberari, si ad ejus se minas, atque indulgentias applicarint. Et ut quod ignotum est pateat, haec est hominis mors vera, haec nihil residuum faciens. Nam illa, quae sub oculis cernitur, [Col. 0832B] animarum est a corporibus dijugatio, non finis abolitionis extremus. Haec, inquam, est hominis mors vera, cum animae nescientes Deum per longissimi temporis cruciatum consumuntur igni ferro [b 1Kb] , in quem illas jacient quidam crudeliter saevi, et ante Christum incogniti, et ab solo sciente detecti.

[Col. 0833A] [2Kb] XV. Quare nihil est quod nos fallat, quod nobis polliceatur spes cassas, quod a novis quibusdam dicitur viris, et immoderata sui [a 1Kb] opinione sublatis, animas immortales esse, Deo rerum, ac principi gradu proximas dignitatis, genitore illo ac patre prolatas, divinas, sapientes, doctas, neque ulla corporis attrectatione contiguas: quod quia verum et certum est, et a perfecto sumus inemendabili perfectione prolati, inculpabiles, et ideo irreprehensibiles vivimus, boni, justi, et recti, vitiositatis nullius rei, nulla cupiditas nos vincit nulla libido dehonestat, virtutum omnium servamus atque integramus tenorem. Et quia uno ex fonte omnium nostrum defluunt animae, idcirco unum conveniensque sentimus: non moribus, [Col. 0833B] non opinionibus discrepamus: Deum omnes novimus, nec quot in orbe sunt homines, sunt sententiae [b 1Kb] totidem, neque infinita varietate discretae.

[35Kb] XVI. At dum ad corpora labimur et properamus humana, ex mundanis circulis sequuntur nos causae, quibus mali simus, et pessimi, cupiditatibus atque iracundia ferveamus, exerceamus in flagitiis vitam, [Col. 0834A] et in libidinem [c 1Kb] publicam venalium corporum prostitutione damnemur. Et quemadmodum se possunt incorporalibus corpora conjungere: [d 1Kb] aut a Deo principe res factae, ab infirmioribus causis ad vitiorum dehonestamenta traduci? Vultis homines institutum, superciliumque deponere? qui Deum vobis adsciscitis patrem, et cum eo contenditis immortalitatem habere vos unam? vultis quaerere, pervestigare, rimari, quid sitis vos ipsi, cujus sitis, censeamini quo patre, quid in mundo faciatis, quanam ratione nascamini, quo pacto prosiliatis ad vitam? vultis favore deposito cogitationibus tacitis pervidere animantia nos esse, aut consimilia caeteris, aut non plurima differitate distantia? Quid est enim, quod nos ab eorum [Col. 0834B] indicet similitudine discrepare? vel quae in nobis eminentia tanta est, ut animantium numero dedignemur adscribi? Ex ossibus illis fundata sunt corpora, et nervorum colligatione devincta: et nobis comparili ratione ex ossibus fundata sunt corpora, et nervorum colligatione devincta. Auras accipiunt naribus, et per anhelitum reciprocatas reddunt: et [Col. 0835A] nos spiritum consimiliter ducimus [a 1Kb] , et respiramus commeatibus crebris. Femininis generibus, masculinisque distincta sunt: in totidem et nos sexus nostro sumus ab auctore formati. Edunt per uteros foetus, et corporalibus conciliis procreant: et nos corporum conjugationibus nascimur, et ex alvis fundimur, atque emittimur matrum. Cibo sustentantur et potu, et superfluas foeditates inferioribus egerunt abjiciuntque posticis: et nos cibo sustentamur et potu, et quod natura jam respuit, per eosdem effundimus tramites. Cura illis est omnibus famem prohibere mortiferam, et necessario invigilare pro victu: quid aliud nos tantis agimus in occupationibus vitae, nisi ut ea quaeramus, quibus famis periculum devitetur, et infelix sollicitudo ponatur? Morbos illa et inedias sentiunt, et ad ultimum senectute solvuntur: quid enim nos immunes malis ab his sumus, et non eadem ratione morborum incommoditatibus frangimur, senectutis destruimur tabe? Quod si et illud [Col. 0835B] verum est, quod in mysteriis secretioribus dicitur, in pecudes atque alias belluas ire animas improborum, postquam sunt humanis corporibus exutae: manifestius comprobatur, vicinos nos esse, neque intervallis longioribus disparatos. Siquidem res eadem nobis et illis est una, per quam esse animantia dicimur, et motum agitare vitalem.

[13Kb] XVII. Sed rationales nos sumus, et intelligentia vincimus genus omne mutorum. Crederem istud verissime [Col. 0836A] dici, si cum ratione et consilio cuncti homines viverent, servarent officiorum tenorem, abstinerent ab illicitis, et si negotia turpia non adirent; neque quisquam pravitate consilii, atque ignorantiae caecitate contraria sibimet atque inimica deposceret. Vellem tamen scire, quaenam sit haec ratio, per quam sumus potiores animalium generibus cunctis: quia nobis domicilia fecimus, quibus possimus hyemalia frigora, et aestatis flagrantias evitare? Quid? Animantia caetera hujus rei providentiam non habent? Nonne alia cernimus opportunissimis sedibus nidulorum sibi construere mansiones? alia saxis et rupibus tegere et communire suspensis? excavare alia telluris sola, et in fossilibus [b 1Kb] foveis tutamina sibimet et cubilia praeparare? Quod si ministras manus illis etiam donare parens natura voluisset, dubitabile non foret, quin et ipsa construerent moenium alta fastigia, et artificiosa excuderent novitate. Tamen in his ipsis, quae nostris atque unguibus faciunt, [Col. 0836B] multa inesse conspicimus rationis et sapientiae simulacra quae homines imitari nulla meditatione possumus [c 1Kb] : quamvis sint nobis opifices manus, atque omni genere perfectionis artifices.

[64Kb] XVIII. Vestem illa non norunt, sellas, naves atque aratra compingere, nec denique suppellectilem caeteram quam familiaris usus exposcit. Non sunt ista scientiae munera, sed pauperrimae necessitatis inventa. Neque cum animis artes coeli ex penetralibus [Col. 0837A] ceciderunt: sed exquisitae et natae sunt in terris hic omnes, et cum processu temporum paulatim meditatione conflatae. Quod si haberent scientias animae, quas genus et habere divinum atque immortale condignum est: ab initio homines cuncti omnia scirent, nec saeculum esset ullum, quod artis esset ignarum alicujus, aut rerum experientia non paratum. Nunc vero inops vita, et multarum indigens rerum, fortuita conspiciens quaedam commodule provenire, dum imitatur, experitur, et tentat, dum labitur, reformat, immutat, ex assidua reprehensione paravit sibi et [Col. 0838A] concinnavit scientiolas artium, et ad unum exitum temporibus plurimis coemendata perduxit.

[67Kb] XIX. Quod si homines penitus aut ipsos se nossent, aut intellectum Dei suspicionis alicujus acciperent aura, numquam sibi adsciscerent divinam immortalemque naturam: nec existimarent quiddam magnificum se esse, quia sibi craticulas, trulleos craterasque fecerunt, quia subuculas, suppara, laenas, lacernulas, trabeas, cultros, loricas et gladios, quia rastra, securiculas, vomerem. Numquam, inquam, crederent typho et arrogantia sublevati, prima esse [Col. 0839A] se numina, et aequalia principis summitati: quia grammaticam, musicam, oratoriam pepererant [a 1Kb] , et geometricas formulas. In quibus artificiis quidnam insit admirabile, non videmus: ut ex eorum inventione credatur esse animas potiores et sole et sideribus cunctis, hunc totum, cujus membra sunt haec, mundum et dignitate et substantia praeterire. Quid enim aliud se spondent vel insinuare posse, vel tradere, quam ut regulas nominum, differentiasque noscamus? ut intervalla in vocum sonis? ut loquamur suadenter in litibus, ut terrarum continentias metiamur? Quae si secum animae divinis ex regionibus attulissent, et esset necessarium scire, omnes ea jamdudum in omni orbe tractarent: neque ullum [Col. 0839B] hominum reperiretur genus, quod non esset his omnibus aequaliter atque uniformiter eruditum. Nunc vero in mundo quotus quisque est musicus, dialecticus, et geometres, quotus orator, poeta, grammaticus? ex quo apparet, ut saepius dictum est, inventa haec esse locorum necessitate, ac temporum: neque divinas eruditas advolavisse huc animas: quod neque [Col. 0840A] omnes doctae sint, neque discere omnes possint, et sint in his plurimae acuminis obtusioris, et bardi, et ad discendi [b 1Kb] studium plagarum coercitione cogantur. Quod si ea [c 1Kb] , quae discimus, reminiscentias esse constaret, ut antiquis opinionibus scitum est, conveniebat nos omnes ab una veritate venientes unum nosse, unumque reminisci, non habere diversas, non plurimas, dissidentesque sententias. Nunc vero cum singuli aliud atque aliud asseramus, manifestum et promptum est, nihil nos attulisse de coelo, sed hic nata addiscere, et suspicionibus coalita vindicare.

[18Kb] XX. Et ut vobis clarius manifestiusque monstremus, cujus sit pretii homo, quem simillimum creditis potentiae superioris existere, concipite animis [Col. 0840B] hanc imaginem vestris, et quod fieri si aggrediamur potest, tamquam si simus aggressi, similitudinis assumptione teneamus. Sit igitur nobis tellure in effossa locus habitabilis formam cubilis efficiens, tecto et parietibus clausus; non algidus frigore, non fervoris nimius in calore, sed ita temperatus, et medius, [Col. 0841A] ut nec frigoris sensum [a 1Kb] , nec ardorem validum perpetiatur aestatis. In hunc sonus omnino nullius incidat vocis, non avis, non bestiae, non tempestatis, non hominis, non denique fragoris alicujus, aut concrepantis terribiliter coeli. Excogitemus deinde quemadmodum lumen accipiat, non ex illato igni, neque ex sole conspecto, sed nothum aliquid fiat, quod imaginem luminis caligine interposita mentiatur: janua non una sit, nec sit introitus rectus, adeatur inflexibus flexuosis: nec recludatur aliquando, nisi cum necessaria ratio postularit.

[43Kb] XXI. Nunc quoniam imagini praeparavimus sedem, accipiamus deinceps mox aliquem natum, in loci illius hospitium, quod habeat rem nullam, et sit inane ac vacuum: Platonica licet aut Pythagorea progenie, [Col. 0841B] aut horum alicujus, qui acuminis perhibentur fuisse divini: aut ex Deum responsis sapientissimi nuncupati. Quod cum actum fuerit, nutriri ut debeat sequitur, et alimoniis convenientibus educari. Adhibeamus igitur et nutricem, quae semper ad eum nuda, [Col. 0842A] semper silens accedat, verbum nullum faciens, nec in sermones aliquos ora et labra diducat: sed cum mammas dederit, et consequentia supplerit officia, datum quieti linquat, et ante fores clausas dies noctesque continuet. Poscit enim plerumque res, nutricias adesse curas, et observare temporarios motus. At vero cum coeperit solidioribus cibis infans debere fulciri, nutrice inferantur ab eadem, veste, ut diximus, posita, et tenore reticentiae servato. Ipse autem, qui infertur cibus sit unus atque idem semper: nihil materia differens, nec per varios redintegratus sapores: sed aut fitilla de milio, aut sit panis ex farre, aut, ut aescula imitemur antiqua, ex cinere caldo glandes, aut ex ramis agrestibus bacculae. Potio autem vini sit prorsus incognita, nec sedandae [Col. 0842B] aliud admoveatur siti, quam liquor purus e fontibus caldore ignis intactus: et, si fieri potis est, manibus subministratus cavis. Fiet enim familiaris e more consuetudo in naturam versa: nec appetitio porrigetur ulterius, esse amplius nesciens quod petatur.

[Col. 0843A] [28Kb] XXII. Quorsum igitur haec spectant? Ut, quoniam creditum est animas divinas atque adeo [a 1Kb] immortales esse, et ad hominum corpora disciplinis cum omnibus advolare, experiamur ex isto, quem hoc genere voluimus educari, capiatne res fidem, an sit leviter credita, et frustrabili expectatione praesumpta. Procedat igitur nobis solitudine in operta nutritus, quot vultis annos agens, vultis vicenarius? vultis tricenarius? immo cum annos fuerit quadraginta permensus, mortalium conciliis inferatur: et si verum est illum principalis esse substantiae portionem tam laetam et ex fontibus vitae derivatum hic agere, antequam notitiam rei sumat alicujus, aut sermone imbuatur humano, det responsum rogatus, quisnam sit ipse, aut quo patre, quibus sit in regionibus [Col. 0843B] editus, quo pacto, aut quanam ratione [Col. 0844A] nutritus, quid operis aut negotii celebrans anteacti temporis decurrerit aevitatem. Ita ille non omni pecore, ligno, saxo obtusior, atque hebetior stabit? non missus in res novas, et numquam sibi ante cognitas, ipsum sese est [b 1Kb] ante omnia nesciturus? Poteritne, si quaeras, sol quid sit ostendere, terra, maria, sidera, nubes, nebula, pluviae, tonitrua, nix, grando? Poterit arbores scire quid sint, herbae, aut gramina, taurus, equus, aut aries, camelus, elephantus, aut mulus?

[367Kb] XXIII. Esurienti si dederis uvam, mustacium, caepe, carduum, cucumerem, ficum, sciet posse sedari omnibus ex his famem? aut quo genere singula esse debeant esui? Et sibi [c 1Kb] ignem si plurimum feceris, aut venenatas circumposueris bestias, nonne [Col. 0844B] ibit per medias flammas, viperas, solifugas, esse [Col. 0845A] noxias nesciens, et timere ipsum quid sit ignorans? Jam vero si vestem, si supellectilem ponas in medio tam urbanam, quam rusticam, eritne idem ut possit discriminare cui [a 1Kb] negotio res quaeque conveniat? [Col. 0846A] cujus muneris accommodata sint usui? Indicet in quos habitus vestis stragula facta sit, mitra, strophium, fascia, pulvinus, muccinium, laena, calantica, mantele, mastruca, soccus, solea, calceus? Quid si adjicias [Col. 0847A] rota [a 1Kb] quid sit, aut tribula, vannus, dolium, cupa, trapetum, vomis, aut cribrum, mola, buris, aut sarculum? Quid arquata si sellula, acus, strigilis, polubrum [b 1Kb] , siliquastrum, trulla, lancicula [c 1Kb] , candelabrum, [Col. 0848A] batiaca, scopae [d 1Kb] , scyphus, saccus? Quid si cithara, tibia, argentum, aes, codex, radius, liber? Quid instrumenta si caetera, quibus vita succingitur et continetur humana? Ita, ut diximus, ille non bovis [Col. 0849A] ritu, aut asini, porci, aut si ullum est animal tardius, conspiciet haec quidem, formaturas varias respectans, sed quae sint singula nesciens, et quam in causam possideantur, ignorans? Nonne vocem, si fuerit necessitate aliqua coactus emittere, ut solemne est mutis, inarticulatum nescio quid ore hiante clamabit?

[244Kb] XXIV. Quid in Menone, o Plato, quaedam rationibus numeri admota ex puerculo sciscitaris, et ex ejus niteris responsionibus comprobare, quae discamus non discere, sed in eorum memoriam quae antiquitus noveramus, redire? Qui si tibi vere respondet, non enim nos convenit fidem rebus abjudicare [a 1Kb] quas dicis, non rerum scientia, sed intelligentia ducitur: et ex eo, quod aliquos numeros quotidianis habet ex usibus [Col. 0849B] notos, fit ut sequatur rogatus, et ipsa illum semper [Col. 0850A] per multiplicationis adducat accessio. Quod si vere confidis immortales huc animas, et plenas scientiae pervolare, adolescentulum istum rogare definito, quem esse conspicis ignarum rerum, et humanitatis in finibus constitutum. Quadragenarium istum ad te voca, et ex eo percontare, non abstrusum aliquid, non involutum, non de triangulis, non de quadratis, quid sit Cubus, aut Dynamis [b 1Kb] sesquioctavus, aut sesquitertius ultimo: sed quod in medio situm est, bis bina, bis terna, quam efficiant summulam, quaerito. Volumus videre, volumus scire, quid rogatus respondeat, an inquisitam expediat quaestionem. Ita ille sensurus est, quamvis ei pateant aures, an aliquid dicas, an aliquid quaeras, an ab se [c 1Kb] responderi aliquid postules: et non stipes ut aliquis, aut Marpesia, ut [Col. 0850B] dictum est, rupes stabit elinguis et mutus, hoc ipsum [Col. 0851A] ignorans et nesciens, secum potius an cum altero colloquaris, cum altero sermocineris, an secum: oratio sit ista, quam promis, an sonitus vocis, nihil rerum significans, sed inani continuatione pertractus?

[315Kb] XXV. Quid dicitis, o viri, plusquam satis est vobis ex aliena generositate tribuentes? Haec est anima docta illa quam dicitis, immortalis, perfecta, divina, post Deum principem rerum, et post mentes geminas locum obtinens quartum, et affluens ex crateribus vivis? Hic est ille pretiosus, et rationibus homo augustissimis praeditus, mundus minor qui dicitur, et totius in speciem similitudinis [a 1Kb] fabricatus, atque formatus: nullo melior, ut apparuit, pecore, obtusior ligno, saxo, qui nesciat homines, et in mutis semper solitudinibus [Col. 0851B] degat, demoretur iners, valeat in aere, quamvis [Col. 0852A] annis vivat innumeris, et numquam nodis corporeis eximatur. Sed cum scholas attigerit, et magistrorum fuerit institutionibus eruditus, efficitur prudens, doctus, et quam nuper habuerat, imperitiam ponit. Et asellus, et bos aeque, usu atque assiduitate cogente [b 1Kb] , discit arare ac molere: equus jugum subire, et agnoscere in curriculo flexiones: camelus sese submittere, sive cum sumit onera, sive cum ponit: columba manumissa revolare ad dominicas sedes: canis cum invenerit praedam, cohibere et continere latratum: verba psittacus et integrare, et nomina corvus expromere.

[20Kb] XXVI. Sed ego cum audio nescio quid praestans animam dici, Deo vicinum et proximum, scientem [c 1Kb] [Col. 0852B] huc omnia superioribus adventare de saeculis: nolo [Col. 0853A] illam discere, sed docere: nec ex docta, ut dicitur, elementariam fieri: sed retinentem res suas corporibus semet circumligare terrenis. Nisi enim sese habuerit res ita, discerni quis poterit, utrumne illud, quod audit, reminiscatur, an discat? cum multo facilius sit credere, discere illam quod nesciat, quam oblitam, quod paulo ante sciebat, et oppositu corporis amitti repetentiam priorum. Et ubi est illud quod dicitur incorporalis anima substantiam non habere? Quod enim nullius est corporis, oppositione alterius non impeditur, nec potest aliquid suaderi perdere id, quod non potest tactum rei oppositae sustinere. Ut enim numerus in corporibus constitutus, quamvis mille corporibus obruatur, intactus et inviolabilis constat, ita necesse est animas, si sunt, ut perhibetur, [Col. 0853B] incorporeae, oblivionem priorum nullam pati: quamvis eas solidissimae corporum circumligaverint junctiones. Quid? quod eadem ratio non tantum incorporeas indicat eas non esse, verum etiam privat immortalitate has omni, et ad fines applicat, quibus vita consueta est terminari. Quidquid enim causa ingruente nonnulla ita mutatur, et vertitur, ut integritatem suam retinere non possit: id necesse est judicari [Col. 0854A] natura esse passivum. Quod autem est promptum atque expositum passioni, corruptibile esse, ipsa passibilitate interveniente, denuntiatur.

[2Kb] XXVII. Ergo, si et animae perdunt omne quod noverant, corporalibus vinculis occupatae, patiantur necesse est aliquid, quod eas efficiat oblivionis induere [a 1Kb] caecitatem. Neque enim nihil omnino perpessae, aut integritatem conservantes suam, possunt rerum scientiam ponere, aut in alios habitus sine sui mutabilitate transire. Atqui nos arbitramur, quod est unum, quod immortale, quod simplex, quacumque in re fuerit, necessario semper suam retinere naturam: nec debere aut posse aliquid perpeti, si modo esse perpetuum cogitat, et in finibus propriae immortalitatis haerere. Omnis enim passio lethi atque interitus [Col. 0854B] janua est, ad mortem ducens via, et inevitabilem rebus afferens functionem: quam si sentiunt animae, et tactui ejus atque incursionibus cedunt, usu et illis est vita non mancipio tradita, quamvis aliter quidam inferant, et rei tantae fidem suis in argumentationibus ponant.

[3Kb] XXVIII. Ac ne tamen instructi non plenius abeamus, audiamus [b 1Kb] a vobis, quemadmodum dicitis, animas, [Col. 0855A] cum terrenis fuerint corporibus involutae, priorum reminiscentiam non habere; cum in ipsis corporibus positae, et prope insensibiles eorum commixtione perfectae, pertinaciter et fideliter teneant ea quae ante annos plures, si velis dicere vel octoginta, vel hoc amplius, vel fecerunt, vel passae sunt, vel locutae sunt, vel audierunt. Si enim obstaculo perficitur corporis, ne meminerint eorum, quae jamdudum, et ante hominem sciebant, magis est ut ea debeant oblivisci quae conclusae in corporibus factitarunt, quam quae foris positae, nondum hominibus conjugatae. Quod enim rebus ingressis priorum repetentiam detrahit, et intra se gesta irrecordabili debet obliteratione deperdere. Una enim causa res duas [a 1Kb] efficere ac sibi contrarias non potest, ut aliorum memorias sopiat, [Col. 0855B] alia patiatur actoris in recordationem venire. Quod si animae, quas vocatis, membrorum impediuntur obstaculo, quominus artes suas antiquas reminiscantur; in corporibus ipsis quemadmodum constituta meminerunt et sciunt animas se esse, et corporalem substantiam non habere, immortalitatis [Col. 0856A] conditione mactatas? quem teneant in rebus gradum, quo sint ordine a Deo patre discretae? ad infima haec mundi quanam ratione pervenerint? quas ex quibus circulis qualitates, dum in haec loca labuntur, attraxerint? Quemadmodum, inquam, sciunt doctissimas se fuisse, et obstructione corporum amisisse quae noverant! Et hoc ipsum enim nescire debuerant, si aliquid eis libis corporalis invexisset adjunctio; nam scire quid fueris, et quid hodie non sis, non est signum memoriae perditae, sed comprobatio indiciumque servatae.

[97Kb] XXIX. Quae cum ita se habeant, desinite, quaeso, desinite res parvas, atque exigui mominis immanibus pretiis aestimare: desinite hominem, proletarius cum [Col. 0856B] sit, classibus, et capite cum censeatur, adscribere ordinibus primis: cum sit inops, pauper lare, et tugurii pauperis, nec patriciae claritatis umquam meritus nuncupari. Cum enim vos oporteret viros recti atque integritatis auctores, typhum et arrogantiam frangere, quorum malis cuncti extollimur, et inanium distendimur vanitate: non tantum accidere mala ista [Col. 0857A] censetis, verum, quod gravius multo est, addidistis causas, quibus et vitia crescerent, et inemendabilis nequitia permaneret. Quis est enim hominum, quamvis ille sit indolis infamiam [a 1Kb] semper atque ignominiosa fugientis, qui, cum dici exaudiat viris ab sapientibus maxime immortales animas esse, nec fatorum esse obnoxias legibus, non in omnia flagitia praeceps se ruat, non intrepidus [b 1Kb] res obeat atque aggrediatur illicitas? non denique omnia suis cupiditatibus largiatur, quae libido impotens jusserit, impunitatis praeterea etiam libertate munita? Quid enim prohibebit, quominus haec faciat? metus supernae potestatis, judiciumque divinum? Et quis poterit territari formidinis alicujus horrore, cui fuerit persuasum, tam se esse immortalem, quam ipsum Deum primum, nec [Col. 0857B] ab eo judicari quidquam de se posse: cum sit una immortalitas in utroque, nec in alterius altera conditionis possit aequalitate vexari?

[118Kb] XXX. Sed memoratae apud inferos poenae, et suppliciorum generibus multiformes? Ecquis erit tam brutus, et rerum consequentias nesciens, qui animis incorruptibilibus credat, aut tenebras tartareas posse aliquid nocere, aut igneos fluvios, aut coenosis gurgitibus paludes, aut rotarum volubilium circumactus? Quod enim contiguum non est, et ab legibus dissolutionis [Col. 0858A] amotum est, licet omnibus ambiatur flammis torrentium fluminum, volvatur in coeno, saxorum imminentium casibus, et immanium montium operiatur ruinis, illibatum necesse est permaneat et intactum, neque ullum sensum mortiferae passionis assumere. Quid? quod ista persuasio non tantum est incitatrix ad vitia libertate ex ipsa peccandi, verum etiam philosophiae ipsius causam tollit, et inaniter eam suscipi supervacanei [c 1Kb] operis difficultate declarat. Nam si verum est, animas nullius esse participes finis, et cum omnibus saeculis aevorum perpetuitate procedere: quid periculi res habet contemptis praetermissisque virtutibus, quibus est contractior atque horridior vita, voluptatibus se dare, ac per omnia libidinum genera effrenatum spargere immensae cupiditatis [Col. 0858B] ardorem? Ne deliciis marceat, et corrumpatur mollitudine vitiorum? Et qua poterit ratione corrumpi id, quod immortale, quod semper est, et nulli obnoxium passioni? ne sordescat, et polluatur actionum turpium foeditate? Et qui poterit pollui, corporalem quod substantiam non habet, aut ubi sedem contaminatio ponere, ubi spatium nullum est, in quo nota se possit ipsius contaminationis affigere [d 1Kb] ? Rursus vero si animae lethi adeunt januas, Epicuri ut sententia definitur, nec sic causa est competens, cur expeti [Col. 0859A] philosophia debeat: etiamsi verum est purgari hac animas, atque ab omni puras vitiositate praestari. Nam si communiter obeunt, et in ipsis corporibus sensus eis deperit extinguiturque vitalis: non tantum est erroris maximi, verum stolidae caecitatis, frenare ingenitos appetitus, cohibere in angustiis vitam, nihil indulgere naturae, non quod cupidines jusserint atque instigaverint facere, cum nulla te praemia tanti laboris expectent, cum dies mortis advenerit, et corporalibus fueris vinculis exsolutus.

[1Kb] XXXI. Medietas ergo quaedam, et animarum anceps ambiguaque natura, locum philosophiae peperit, et causam cur appeteretur, invenit: dum periculum scilicet ex malis iste formidat admissis: alter concipit spes bonas, si nihil sceleris faciat, et cum officio [Col. 0859B] vitam justitiaque traducat. Inde est quod inter doctos viros, et ingeniorum excellentia praeditos, de animarum qualitate certamen est: et eas alii dicunt mortali esse natura, nec divinam posse substantiam [Col. 0860A] sustinere: alii vero perpetuas, nec in natura posse degenerare mortali. Quod istud [a 1Kb] ut fiat, medietatis efficitur lege: quod et illis argumenta sunt praesto, quibus eas passivas atque interibiles invenitur: et his contra non desunt, quibus esse divinas immortalesque monstratur.

[171Kb] XXXII. Haec cum ita se habeant, et cum ab summo traditum teneamus auctore, non esse animas longe ab hiatibus mortis et faucibus constitutas: posse tamen longaevas summi principis munere ac beneficio fieri: si modo illum tentent ac meditentur agnoscere: ejus enim cognitio fermentum quoddam est vitae, ac rei dissociabilis glutinum: tum deinde feritate atque inhumanitate depositis, resumant ingenia mitiora: ut at illud, quod dabitur, esse possint paratae. Quid [Col. 0860B] est quod a vobis tamquam bruti et stolidi judicemur, si propter hos metus liberatori dedidimus [b 1Kb] et mancipavimus nos Deo? Adversus ictus noxios, et venenatos colubrarum morsus, remedia saepe conquirimus, [Col. 0861A] et protegimus nos laminis, Psyllis, Marsis vendentibus, aliisque institoribus atque planis: ac ne nobis frigora solesque incommodent rapidi, munimenta domorum ac vestium sollicitae praeparamus diligentia cautionis.

[3Kb] XXXIII. Mortis nobis cum proponatur metus, id est, animarum interitus: quid non ex communi facimus sensu, quo amamus nos omnes, quod eum qui nobis spondet tali a periculo liberaturum retinemus, amplectimur animisque ipsis nostris, si modo justa est vicissitudo, praeponimus. Vos vestrarum animarum salutem in ipsis vobis reponitis, fierique vos deos vestro fiditis intestinoque conatu: et vero nos nobis nihil de nostra infirmitate promittimus, naturam [Col. 0862A] intuentes nostram virium esse nullarum, et ab suis affectibus in omni rerum contentione superari. Vos cum primum soluti membrorum abieritis e nodis, alas vobis affuturas putatis, quibus ad coelum pergere, atque ad sidera volare possitis: nos tantam reformidamus audaciam, nec in nostra ducimus esse positum potestate sedes superas petere: cum et hoc ipsum habeamus incertum, an vitam accipere mereamur, et ab lege mortalitatis abduci. Vos in aulam dominicam tamquam in propriam sedem remeaturos vos sponte, nullo prohibente, praesumitis: at vero nos istud, rerum sine domino fieri neque speramus posse, neque ulli hominum tantum potestatis attribui licentiaeque censemus.

[Col. 0863A] [1Kb] XXXIV. Cum igitur haec ita sint, quaenam injustitia tanta est, ut fatui vobis credulitate in ista videamur; cum vos et similia credere, et in eadem videamus expectatione versari? Si irrisione existimamur digni, quod spem nobis hujusmodi pollicemur, et vos eadem expectat irrisio, qui spem vobis immortalitatis adsciscitis. Si tenetis aliquam sequiminique rationem, et nobis aliquam portionem ex ista ratione concedite. Si nobis haec gaudia, hoc est viam fugiendae mortis, Plato in Phaedone [a 1Kb] promisisset, aliusve ex hoc choro, possetque eam praestare, atque ad finem [b 1Kb] pollicitationis adducere, consentaneum fuerat ejus suscipere nos cultus, a quo tantum doni expectaremus et muneris. Nunc cum eam Christus non tantum promiserit, verum etiam virtutibus tantis manifestaverit [Col. 0863B] posse compleri: quid alienum facimus, aut stultitiae crimen quibus rationibus sustinemus, si ejus nomini majestatique substernimur, a quo speramus utrumque, et mortem cruciabilem fugere, et vitae aeternitate [c 1Kb] donari?

[3Kb] XXXV. Sed si animae, inquiunt, mortales et [d 1Kb] qualitatis sunt mediae, immortales quemadmodum fieri mediis ex qualitatibus possunt? Si nos istud nescire dicamus, ac tantummodo auditum ex potentiore credidisse, ubi nostra videbitur credulitas lapsa, si omnipotenti credidimus regi nihil esse difficile, nihil arduum? Si quod impossibile nobis est [Col. 0864A] factu, illi possibile, atque admodum executioni [e 1Kb] paratum? Est enim quod obstare ejus voluntatibus possit, aut quod esse voluerit, non necessario sequatur ut fiat? An numquid nostris ex divisionibus colligemus, quid aut fieri possit, aut non possit: nec rationes considerabimus nostras tam esse mortales, quam sumus nos ipsi, et nullius apud principem mominis? Et tamen o isti, qui mediae qualitatis animas esse non creditis, et in medio limite vitae atque interitus contineri, nonne omnes omnino, quos esse opinatio suspicatur, dii, angeli, daemones, aut nomine quocumque sunt alio, qualitatis et ipsi sunt mediae, et in ambiguae sortis conditione mutabiles? Nam si omnes concedimus, unum esse rerum patrem, immortalem atque ingenitum solum, nihilque [Col. 0864B] omnino ante illum, quod alicujus vocaminis fuerit, invenitur: sequitur ut hi omnes quos opinatio credidit deos esse mortalium, aut ab eo sint geniti, aut eo jubente prolati? Si sunt prolati et geniti, et ordinis sunt posterioris et temporis: si ordinis posterioris et temporis, ortus necesse est habeant, et exordia nativitatis, et vitae: quod autem habet introitum, et vitae incipientis exordium, necessario sequitur ut habere debeat et occasum.

[15Kb] XXXVI. Sed immortales perhibentur dii esse. Non ergo natura, sed voluntate Dei patris, ac munere. Quo igitur pacto immortalitatis largitio [f 1Kb] est [Col. 0865A] donum Dei [a 1Kb] , certe prolatis, et animas hoc pacto dignabitur immortalitate donare, quamvis eas mors saeva posse videatur extinguere, et ad nihilum redactas irremeabili abolitione delere. Plato ille divinus multa de Deo digna, nec communia sentiens multitudini, in eo sermone ac libro, cui nomen Timaeus inscribitur, Deos dicit et mundum corruptibili [b 1Kb] esse natura, neque esse omnino dissolutionis expertes: sed voluntate Dei regis ac principis vinctione in perpetua contineri. Quod enim recte sit vinctum, et nodis perfectissimis colligatum, Dei bonitate servari: neque ullo ab alio, nisi ab eo qui vinxit et dissolvi, si res poscat, et salutari vinctione donari. Ergo si res est ita, nec aliud convenit vel existimare vel credere, quid animas admiramini mediae [Col. 0865B] dici qualitatis a nobis: cum numinibus ipsis dicat Plato medias esse naturas, sed continuam et [Col. 0866A] inocciduam vitam principali benevolentia surrogari? Si enim forte nescitis, et antea vobis incognitum propter rei novitatem fuit, accipite sero, et discite ab eo, qui novit, et protulit in medium Christo, non esse animas regis maximi filias, nec ab eo, quemadmodum dicitur, generatas coepisse se nosse, atque in sui nominis essentia praedicuri, sed alterum quempiam genitorem his esse, dignitatis et potentiae gradibus satis plurimis ab Imperatore disjunctum: ejus tamen ex aula et eminentium nobilem sublimitate natalium.

[13Kb] XXXVII. Quod si essent, ut fama est, dominicae prolis, et potestatis animae generatio principalis, nihil eis ad perfectionem defuisset virtute perfectissima procreatis: unum omnes intellectum habuissent, [Col. 0866B] unumque consensum, aulam semper incolerent regiam, nec praetermissis beatitudinis sedibus, [Col. 0867A] in quibus augustissimas noverant, retinebantque doctrinas, imprudenter appeterent terrena haec loca, tenebrosis corporibus involutae inter pituitas et sanguinem degerent: inter stercoris hos utres, et saccati obscoenissimas serias. Sed habitari oportuit et has partes, et idcirco huc animas tamquam in colonias aliquas Deus omnipotens misit. Et quid homines prosunt mundo, aut ob rei cujus sunt necessarii causam, ut non frustra debuisse credantur parte in hac agere, et terreni esse corporis inquilini? Ad consummandam molis hujus integritatem, partem aliquam conferunt: et nisi fuerint additi, imperfecta et clauda est universitatis haec summa. Quid ergo? si homines non sint, ab officiis suis cessabit mundus? Vicissitudines suas non peragent sidera? aestates, [Col. 0867B] atque hyemes non erunt? ventorum flamina conticescent? nec ex coactis et pendentibus nubilis ad terram decident imbres ariditatibus temperamenta laturi? Atqui necesse est cuncta suos ire per cursus, nec ab ordinis nati continuatione discedere, etiamsi [Col. 0868A] nomen in mundo nullum hominis audiatur, orbisque iste terrarum solitudinis vacuae silentio [a 1Kb] conticescat. Quemadmodum ergo jactatur habitatorem debuisse regionibus his addi, cum ab homine liqueat nihil ad mundi perfectionem redire, omniaque ejus studia commoditatem semper spectare privatam, nec a finibus propriae utilitatis abscedere?

[230Kb] XXXVIII. Quid enim prodest mundo, ut ab rebus incipiam seriis, maximos reges hic esse? Quid tyrannos, quid dominos, quid innumeras alias atque amplissimas potestates? Quid rei militaris experientissimos duces capiendarum urbium peritos, in equestribus praeliis aut in pedestri pugna immobiles atque invictissimos milites? Quid oratores, grammaticos, [Col. 0868B] poetas? quid scriptores, dialecticos, musicos? quid pantomimos, quid mimulos, histriones, cantores, tuba, tibia, calamoque flatantes? Quid cursores, quid pugiles, quadrigarios, desultores, grallatores, funiambulos, praestigiatores? Quid cybiarios [a 1Kb] , salinatores, [Col. 0869A] bolonas, unguentarios, aurifices, aucupes, vannorum sirpiarumque vitores? Quid fullones, lanarios, phrygiones, coquos, panchristarios, muliones, lenones, lanios, meretrices? Quid institorum alia genera? Quid professorum, et artium, quibus enumerandis omnis aetas angusta est, rationibus conferunt, et constitutionibus mundi, ut sine hominibus condi non potuisse credatur, nec obtenturus integritatem [Col. 0870A] sui, nisi ei contentio animalis miseri et supervacui jungeretur?

[413Kb] XXXIX. Nisi forte rex mundi, quod temeritatis est maximae humano ex ore depromere, idcirco ex se genitas huc animas misit, ut quae fuerant apud se deae, corporei tactus, et terrenae circumscriptionis expertes, humana immergerentur in semina, feminarum [Col. 0871A] ex genitalibus prosilirent, ineptissimos ederent continuarentque vagitus: exugerent fellitantes mammas, proluvie linerent et madidarent se sua: et ut [a 1Kb] ad silentium pavidae nutricis motibus et crepitaculis adducerentur auditis. Idcirco animas misit, ut quae fuerant simplices, et bonitatis nuper innoxiae, simulare in hominibus discerent, dissimulare, mentiri, circumscribere, fallere, adulatoria humilitate captare, mente aliud volvere, aliud in facie polliceri: illaqueare, decipere dolis atque insidiis [Col. 0872A] nescios, per innumeras artes malitiarum venena conquirere, et ad usum temporis pellaci mobilitate formare. Idcirco animas misit, ut in pacata et placida tranquillitate degentes, assumerent ex corporibus causas, quibus ferae fierent, et immanes, simultates, atque inimicitias gererent, consererent inter se bella, expugnarent atque everterent civitates: servitutis opprimerent, et manciparent se jugo, et ad ultimum fierent alterius altera potestatis natalium conditione mutata? Idcirco animas misit, ut immemores [Col. 0873A] veritatis effectae, et quidnam esset Deus oblitae, simulacris inertibus supplicarent, ligna, aera, et lapides, divina alloquerentur ut numina, auxilia poscerent [a 1Kb] caesorum animantium cruore, nullam sui facerent mentionem: quinimmo ex his aliae ut dubitarent se esse, aut ullum esse penitus abnegarent? Idcirco animas misit, ut quae in sedibus propriis mente fuerant una, intellectu et scientia paribus, postquam formas induere mortales, opinionum discriminibus dissiderent, aliud aliis justum, aliud utile videretur, et rectum: de appetendis rebus, fugiendisque certarent, malorum ac bonorum alios aliae constituerent fines: veritatem cupientibus noscere [b 1Kb] rerum opponeretur obscuritas, et velut oculorum luminibus viduae, nihil certum viderent, et per ancipites [Col. 0873B] semitas suspicionum inducerentur errore?

[346Kb] XL. Idcirco animas misit, ut cum animantia caetera sponte natis [c 1Kb] alerentur, et nulla satione prolatis [d 1Kb] , neque domorum, aut vestium tutamina sibi, aut velamenta conquirerent, miserabilis istis necessitas adderetur: ut cum impendiis maximis, perpetuisque [Col. 0874A] sudoribus domos sibi construerent [e 1Kb] , membrorum conficerent tegmina, supellectilem variam diurnorum contraherent egestati, imbecillitatis auxilia animalibus mutuarentur a mutis, vim facerent terris, ut non sua sufficerent gramina, sed imperatas extollerent fruges, et cum sanguinem totum in subigenda tellure fudissent, robigine, grandine, siccitate, spem laboris amitterent: et ad ultimum vi famis humanis cadaveribus incubarent, et ab hominum formis tabifica macie dissociarentur abjunctae? Idcirco animas misit, ut quae secum commorantes possessionis alicujus nullum umquam habuissent amorem: avarissimae hic fierent, et in habendi studium inexaturabili pectoris ardescerent appetitu: effoderent altos montes, et viscera ignota terrarum in materias verterent [Col. 0874B] alieni nominis, atque usus; penetrarent abditas discrimine cum capitis nationes, et translatis mercibus charitatem semper, vilitatemque captarent, exercerent avidum atque injustissimum foenus, et miserorum e sanguine supputandi se angerent insomnia; millibus possessionum semper producerent [Col. 0875A] fines: et quamvis provincias totas rus facerent unum, pro arbore una, pro sulco, forum litibus tererent; cum amicis, et fratribus inexpiabiles susciperent simultates?

[125Kb] XLI. Idcirco animas misit, ut quae dudum fuerant mites et feritatis affectibus nesciae commoveri, macella sibi, et amphitheatra constituerent, loca sanguinis, et publicae impietatis; ex quibus in altero mandi homines cernerent, et bestiarum laniatibus dissipari; interficere se alios nullius ob meriti causam, sed in gratiam voluptatemque sessorum, ipsosque [Col. 0876A] illos dies, quibus tantum committeretur nefas, in gaudiis communibus ducerent, et festa hilaritate sacrarent; in altero vero animalium miserorum discerperent viscera, alias aliae raperent, ut canibus mos est et vulturibus, portiones, subigerent dentibus, et crudelissimo ventri darent, et in tam saevis atque horridis moribus [a 1Kb] sortem suam flerent, quas ab talibus mensis paupertatis angustiae vindicarent: pro beatis ac felicibus viverent, quarum ora et faciem [b 1Kb] tam crudeles polluerent apparatus? Idcirco animas misit, ut divini ponderis et gravitatis oblitae, gemmas, [Col. 0877A] lapillos, margaritas, castitatis dispendio compararent, innecterent his colla, laminas pertunderent aurium, imminuerent frontes limbis, conficiendis quaererent corporibus fucos, fuligine oculos obumbrarent, nec in formis erubescerent masculorum calamistris vibrare caesariem, cutem corporis levigare, incedere poplitibus nudis, omnique alio cultu [Col. 0878A] vigorem virilitatis, et exponere, et in habitum feminarum deliciasque mollire?

[743Kb] XLII. Idcirco animas misit, ut viarum aliae infestarent meatus, aliae circumscriberent nescios, testamenta supponerent falsa, venenatas conficerent potiones, domos ut effringerent noctibus sollicitarent, abigerent, praevaricarentur, et proderent, saporum [Col. 0879A] fastidia ut excuterent palato, ut in coquendis alitibus pinguitudinem nossent retinere labentem, ut spirulas, [Col. 0880A] et botulos facerent, isicia, catillamenta, lucanica, suminatam cum his carnem, et glaciali conditione [Col. 0881A] tuceta? Idcirco animas misit, ut res sancti atque augustissimi nominis symphoniacas agerent et fistulatorias hic artes, ut inflandis bucculas distenderent tibiis, cantionibus ut praeirent obscoenis numerositer, et scabillorum concrepationibus sonoris, quibus animarum alia lasciviens multitudo incompositos corporum dissolveretur in motus, saltitaret, [Col. 0882A] et cantaret, orbes saltatorios verteret, et ad ultimum clunibus et coxendicibus sublevatis lumborum crispitudine fluctuaret? Idcirco animas misit, ut in maribus exoleti, in feminis fierent meretrices, sambucistriae, psaltriae [a 1Kb] , venalia ut prosternerent corpora, vilitatem sui populo publicarent, in lupanaribus [Col. 0883A] promptae, in fornicibus obvinctae, nihil pati renuentes, ad oris stuprum paratae?

[1Kb] XLIII. Quid dicitis, o soboles, ac primi progenies numinis? Ergone sapientes illae, atque ex causis principalibus proditae genera haec animae turpitudinum, criminum, malitiarumque noverunt, atque ut exercerent, ut gererent, ut percelebrarent haec mala, habitare jussae sunt has partes, et humani corporis circumjectione vestiri? Et mortalium quisquam est rationis alicujus accipiens sensum, qui ordinatum existimet mundum per has esse, ac non potius sedem ac domicilium constitutum, in quo omne quotidie perpetraretur nefas, maleficia cuncta confierent, insidiae, fraudes, doli, avaritia, rapinae, vis, scelus, audacia, obscoenitas, turpitudo, flagitium, mala omnia [Col. 0883B] caetera, quae in orbe homines toto mente noxia pariunt, et labem machinantur in mutuam?

[3Kb] XLIV. Sed sua, inquitis, voluntate, non regis jussione venerunt. At ubi pater omnipotens fuit, ubi regiae sublimitatis auctoritas, ut eas prohiberet abscedere, [Col. 0884A] nec in praecipites labi permitteret voluptates? Si enim degeneres futuras locorum immutationibus sciebat (scire autem debuerat causarum ut omnium constitutor), aut extrinsecus aliquid accessurum his esse, quod eas faceret oblivisci suae dignitatis et decoris: millies, ut ignoscat, oraverim: universorum non alius quam ipse est causa: siquidem perpessus est evagandi eas habere jus liberum, quas retenturas non esse integritatis suae habitum praevidebat [a 1Kb] , atque ita perficitur, ut nihil intersit omnino voluntarie venerint, an illius obtemperaverint jussioni: cum non prohibendo quod oportuerat prohiberi, cessatione crimen fecerit proprium, et retentionis dissimulatione permiserit prius.

[80Kb] XLV. Sed procul haec abeat sceleratae opinionis [Col. 0884B] immanitas, ut Deus credatur omnipotens, magnarum et invisibilium rerum sator, et conditor, procreator, tam mobiles animas genuisse gravitatis ac ponderis constantiaeque nullius; in vitia labiles, in peccatorum genera universa declives; cumque eas [Col. 0885A] tales, atque hujusmodi sciret, in corpora ire jussisse, quorum indutae carceribus sub procellis agerent [a 1Kb] tempestatibusque quotidie fortunae, et modo turpia facerent, modo paterentur obscoena: naufragiis, ruinis, incendiorum conflagrationibus ut perirent. Pauperies alias, alias ut mendicitas premeret, ut ferarum paterentur aliae laniatus, muscularum aliae ut interirent veneno, claudae ut incederent aliae, ut aliae lumen amitterent; ut articulis sederent aliae colligatis, morbis denique objectarentur ut cunctis, quos infelix et miseranda mortalitas diversarum sustinet dilaceratione poenarum; tum deinde oblitae unius esse se fontis, unius genitoris, et capitis, germanitatis convellerent atque abrumperent jura; urbes suas [Col. 0886A] everterent, popularentur hostiliter terras, servos de liberis facerent, insultarent virginibus, et matrimoniis alienis, odissent invicem sese, aliorum gaudiis et felicitatibus inviderent; tum deinde se omnes maledicerent, carperent, et saevorum dentium mordacitate laniarent.

[2Kb] XLVI. Sed procul haec abeat, ut eadem rursus frequentiusque dicamus, tam immanis, et scelerata persuasio, ut ille salus rerum Deus omnium, virtutum caput, benignitatis et columen, atque ut eum laudibus extollamus humanis, sapientissimus, justus, perfecta omnia faciens, et integritatis suae conservantia mansiones, aut aliquid fecerit claudum, et quod eminus esset a recto, aut ulli rei fuerit miseriarum aut discriminum [Col. 0887A] causa, aut ipsos actus quibus vita transigitur et celebratur humana, ordinaverit, jusserit, et a [a 1Kb] sua fluere constitutione praeceperit. Minora haec illo sunt, et magnitudinis ejus destruentia potestatem: tantumque est longe ut istarum auctor rerum esse credatur, ut in sacrilegae crimen impietatis incurrat quisquis ab eo conceperit hominem esse prognatum, rem infelicem et miseram, qui esse se doleat: qui conditionem suam detestetur et lugeat: qui nulla alia de causa sese intelligat procreatum, quam ne materiam non haberent per quam diffunderent se mala, et essent miseri semper, quorum cruciatibus pasceretur nescio quae vis latens et humanitati adversa crudelitas.

[25Kb] XLVII. Sed si parens, etiam [b 1Kb] genitor animarum, [Col. 0887B] inquitis, Deus non est, quo auctore progenitae, et qua sunt ratione prolatae? Si infucata vultis audire, nec ab aliqua vocis ostentatione deducta: item confitemur nos istud ignorare, nescire, scientiamque tantae rei non tantum nostram ducimus infirmitatem fragilitatemque transire, verum etiam potestatum, quae in mundo sunt, omnium: et quae numina se esse opinionibus usurpavere mortalium. Sed quas Dei negamus, cujus sint, debemus ostendere? Nihil istud [Col. 0888A] necessario sequitur, non enim si negemus muscas, scarabeos, et cimices, nitedulas, curculiones, et tineas omnipotentis esse opus regis: sequaciter postulandum a nobis est ut quis ea fecerit, instituerit que dicamus, possimus enim nulla cum reprehensione nescire, quis et illis originem dederit, et obtinere non esse a Deo superiore prolata tam supervacua, tam vana, tam ad nullas pertinentia rationes, quinimmo aliquando et noxia, et necessarias importantia laesiones.

[120Kb] XLVIII. Consimiliter hic quoque cum animas renuamus Dei esse principis prolem, non continuo sequitur, ut explicare debeamus quonam parente sint editae, et causis cujusmodi procreatae. Quis enim nos [Col. 0888B] prohibet, aut unde enatae sint, prodierintque nescire, aut eas non esse Dei progeniem, scire? Quanam, inquitis, ratione, qua via? Quia omni vero verissimum est, certoque certissimum, nihil rerum a principe, sicut saepius dictum est, agi, fieri, statui, nisi quod oporteat, et conveniat fieri: nisi quod sit plenum, et integrum, et in suae integritatis perfectione finitum. Porro autem conspicimus homines, id est animas ipsas c, quid enim sunt homines nisi animae corporibus [Col. 0889A] illigatae? scaevitate [a 1Kb] innumerabili vitiorum ipsos se indicare non esse patricii generis, sed ex mediocribus familiis procreatos. Namque alios videmus immites, facinorosos, audaces, temerarios, praecipites, caecos, fictos, dissimulatores, mendaces, superbos, arrogantes, avaros, cupidos, libidinosos, inconstantes, invalidos, et sua ipsos decreta conservare nequeuntes: quod utique non essent, si generositas eos assereret principalis, et ab rerum capite descendentium ducerent honestamenta natalium.

[4Kb] XLIX. Sed et boni, dicetis, sunt in rebus humanis viri, sapientes, justi, inculpatis atque emendatissimis moribus. Nullam referimus quaestionem, an ulli aliquando fuerint tales, in quibus omnino nihil ista ipsa, quae dicitur, desideraret integritas. Sint licet perhonesti, [Col. 0889B] fuerintque laudabiles, tenuerint apicem perfectionis summum, nec in aliquo lapsu eorum aliquando claudicaverit vita: sed audire deposcimus quot sint, aut fuerint numero, ut ex multitudinis magnitudine metiamur, an oppositio justa sit facta, an [b 1Kb] aequalitatis compensatione librata. Unus, duo, tres, quatuor, decem, vigenti, centum, certe numero definiti, et nominum [Col. 0890A] forsitan comprehensionibus terminati. At genus humanum non ex bonis pauculis, sed ex caeteris omnibus aestimari convenit, et ponderari. In toto enim pars est, non totum in parte: et universitas debet attrahere portiones, non portionibus universitas applicari. Quid enim si hominem dicas captum membris omnibus, et ejulantem ex cruciatibus asperis, idcirco esse sanum, quod unius unguiculi nullum perpetiatur dolorem? aut esse auream terram, quod in verrucula collis unius insint exiguae miculae, quibus nascitur colliquefactis aurum, et admiratio congregatione conquiritur? Qualitatem materiae [c 1Kb] universitas clementi probat, non pulvisculi stabiles: nec mare continuo dulce est, si mitioris aquae guttas alicujus adjeceris atque immiseris numeri, consumitur [Col. 0890B] enim minuties ista immenso [d 1Kb] : nec modo non parvi, sed esse nullius existimandum est nominis, quod per omnia diffusum perit, et in magni corporis intercipitur vastitate.

[3Kb] L. Vos humano in genere bonos esse dicitis viros, qui ut esse credantur, comparatio forsitan efficiat pessimorum. Quinam isti sunt? dicite. Philosophi, [Col. 0891A] credo, qui se esse solos sapientissimos autumant, et vi hujus nominis supercilium sustulerunt: nempe illi, qui cum suis quotidie cupiditatibus pugnant, et affectus ex animis insitos proturbare, pellere, pertinaci [a 1Kb] moliuntur obluctatione virtutum, qui ne in vitia proritari facultatis possint alicujus instinctu, patrimonia et divitias fugiunt, ut causas sibi auferant lapsus: quod cum faciunt et curant, apertissime animas esse indicant labiles, et infirmitate ad vitia proclives. Nostra autem sententia, quod bonum natura est, neque emendari, neque corripi se poscit: immo ipsum debet quid sit malum nescire, si generis forma cujusque in sua cogitat integritate perstare: neque enim contrarium insitum esse contrario potest [b 1Kb] , aut in impari paritas, aut dulcedo in amaritudine contineri. [Col. 0891B] Qui ergo luctatur animorum ingenitas corrigere pravitates, is apertissime monstrat imperfectum se esse: quamvis omni conatu et pervicacia contendat.

[1Kb] LI. Sed risui vobis est nostra responsio quod cum regias soboles esse animas abnegemus, non referamus contra, ex quibus sint causis atque originibus procreatae. Quod est enim criminis genus, aut rei esse alicujus ignarum, aut ipsum, quod nescias, sine aliqua profiteri dissimulatione nescire? aut uter magis videtur irrisione esse dignissimus vobis, qui sibi scientiam nullam tenebrosae rei alicujus assumit, an ille qui retur sese apertissime scire id, quod humanam [Col. 0892A] transiliat notionem, et quod sit caecis obscuritatibus involutum? Si penitus spectetur rei cujusque natura, in simili vos estis, quam in nobis reprehenditis, causa. Non enim, quia dicitis ab ipso animas rege descendere, ac succedere in hominum formas, exploratum aliquid dicitis, et in luce positum manifestisimae veritatis. Conjicitis enim, non scitis: suspicamini, non tenetis. Nam si scire est illud, quod ipse tu videris, aut cognoveris animo continere, nihil eorum quae asseritis, potestis vos dicere aliquando vidisse: id est animas sede ab supera et regione descendere. Suspicione ergo utimini, non cognitionis expressae fide. Quid est autem suspicio, nisi opinatio rerum incerta, et in nil expositum jaculatio mentis illata? Ergo qui suspicatur, non tenet, [Col. 0892B] nec in lumine positus cognitionis incedit. Quod si verum et fixum est apud rectos et sapientissimos judices: et ista vestra, qua fiditis, pro ignoratione est habenda suspicio.

[245Kb] LII. Ac ne tamen vobis tantummodo censeatis conjecturis uti ac suspicionibus licere, et nos idem possumus: quoniam commune est, quod interrogatis expromere. Unde, inquitis, homines, et ipsorum hominum quid, aut unde sunt animae? Unde sunt elephanti, tauri, cervi, muli, asini, Unde leones, equi, canes, lupi, pantherae, eorumque quae vivunt, quid aut unde sunt animae? neque enim fidem [Col. 0893A] res habet, ut Platonico ex illo cratere, quem conficit miscetque Timaeus, aut horum animae venerint, aut locusta, mus, sorex, blatta, rana, centipeda, animata esse credantur, et vivere, quia ex elementis ipsis causa est illis, atque origo nascendi: si ad animalia gignenda, quae in singulis his degunt, insunt abditae atque obscurissimae rationes. (Nam et videmus alios ex sapientibus dicere, tellurem esse hominum matrem, aquam cum ea alios, aerium spiritum his alios jungere, solem vero nonnullos esse horum opificem, et ex ignibus animatos ejus vitali agitatione motari.) Quid si et haec non sunt, et est aliqua res [Col. 0894A] alia, alia causa, alia ratio, potestas alia denique inaudita nobis atque incogniti nominis genus quae hominum finxerit, et rerum constitutionibus applicarit, nonne fieri potis est, [a 1Kb] ut exorti homines ita sint, nec ad Deum primum nativitatis eorum referatur auctoritas? Quid enim putamus habuisse rationis Platonem illum magnum, pie sancteque sapientem, cum hominis fictionem Deo removit a maximo, et ad minores nescio quos transtulit: cumque ejusdem noluit sinceritatis esse mixturae humani animas generis, cujus animam fecerat universitatis istius: quam quod hominis fabricam indignam esse rebatur Deo, nec rei [Col. 0895A] flaccidae fictionem magnitudini ejus et eminentiae convenire?

[111Kb] LIII. Ergo cum haec ita sint, non absone neque inaniter credimus, mediae qualitatis esse animas hominum, utpote ab rebus non principalibus editas, juri subjectas mortis, parvarum et labilium virium: perpetuitate donari, si spem muneris tanti Deum ad principem conferant, cui soli potestas est talia corruptione exclusa largiri. Sed stulte istud credimus? Quid ad vos? Ineptissime, fatue. Ubi vobis nocemus, vel quam vobis facimus aut irrogamus injuriam, si omnipotentem confidimus Deum habiturum esse rationem nostri, cum abire a corporibus coeperimus, et ab orci faucibus, quemadmodum dicitur, vindicari?

[Col. 0895B] [13Kb] LIV. Ergone, inquiet aliquis, sine Dei voluntate quidquam potis est [a 1Kb] fieri? Considerandum est nobis sollicite, et cura inspiciendum non parva, ne, dum honorare nos Dominum tali interrogatione censemus, in contrarium labamur nefas, majestatis ejus eminentiam destruentes. Qua ratione, qua causa? Quoniam si cuncta ejus voluntate conficiuntur, nec [Col. 0896A] citra ejus nutum quidquam potest in rebus vel provenire, vel cadere, necessario sequitur, ut mala etiam cuncta voluntate ejus intelligantur enasci. Sin autem dicere voluerimus contra, pessimorum ab eo rejicientes causas, mali esse conscium, generatoremque nullius; incipient videri, aut eo invito res pessimae fieri, aut, quod sit immane dixisse, nesciente, ignaro, ac nescio. Rursus autem si dicere nulla esse voluerimus mala, sicut esse nonnullis opinatum et placitum reperimus; reclamabunt cunctae gentes, universaeque nationes, cruciatus nobis ostentantes suos, et discriminum species multiformes, quibus puncta per singula genus uritur et laceratur humanum. Tum deinde a nobis exquirent, cur mala si nulla sunt, ab operibus vos certis, et facinoribus abstinetis? Cur [Col. 0896B] non omnia facitis, quae impatiens jusserit atque imperaverit libido? Cur in noxios denique terribilibus poenas constituitis legibus? Nam stoliditas inveniri quae inanior potest, quam mala esse nulla contendere, et tamquam malos perdere et condemnare peccantes.

[Col. 0897A] [34Kb] LV. Quae cum esse consenserimus victi, et universa his scatere nominaliter annuerimus humana consequetur ut rogitent, cur ergo haec mala Deus omnipotens non aufert, sed esse perpetitur, et cum omnibus saeculis pertinaci continuatione procedere? Si intellectus nobis affuerit Dei regis, ac principis, nec per impias vagari suspicionum voluerimus insanias, respondeamus necesse est, nescire nos ista: nec quae nullis possent facultatibus comprehendi, expetisse aliquando aut studuisse cognoscere, meliusque ducentes, quinimmo potius magis in inscientiae finibus atque ignorantiae permanere, quam sine Deo dicere nihil fieri (per voluntatem), ut simul intelligatur, et malis eum causas dare, et miseriarum esse innumerabilium conditorem. Mala ergo, dicetis, unde [Col. 0897B] sunt haec omnia? Ex elementis, inquiunt, et ex eorum inaequabilitate, sapientes; quod fieri qui possit, ut quae sensum et judicium non habent, maliciosa esse perhibeantur et noxia: aut non ille sit potius malitiosus et noxius, qui res pessimas futuras in alicujus operis assumpsit effectum, eorum est, qui asserunt, pervidere. Quid ergo nos, unde? Responsionis necessitas nulla est, sive enim possumus dicere, sive minus valemus, nec possumus, utrumque apud nos parvum est; nec in magnis ponderibus ducimus vel ignorare istud, vel scire, unum solum posuisse contenti; nihil a Deo principe quod sit nocens atque exitiale, proficisci. Hoc tenemus, hoc novimus, in hac una consistimus cognitionis et scientiae veritate; [Col. 0897C] nihil ab eo fieri, nisi quod sit omnibus salutare, quod [Col. 0898A] dulce, quod amoris et gaudii laetitiaeque plenissimum; quod infinitas habeat atque incorruptibiles voluptates, quod sibi quisque contingere votis omnibus expetat, forisque ab his esse exitiabile ac mortiferum ducat.

[289Kb] LVI. Caetera quaecumque sunt alia, quae in quaestionibus assolent controversiisque versari, quibus genitoribus orta sint, vel quibus actoribus fiant, neque nosce contendimus, neque inquirere aut vestigare curamus; suis omnia relinquimus causis, nec ad id quod expetimus, esse nobis adjuncta atque applicata judicamus. Quid est enim quod humana ingenia labefactare, dissolvere studio contradictionis non audeant, quamvis illud, quod infirmare moliuntur, sit purum, et liquidum, et veritatis obsignatione munitum? [Col. 0898B] Aut quid rursus asserere verisimilibus argumentis non queunt, quamvis sit apertissime falsum, quamvis evidens manifestumque mendacium? Cum enim sibi persuaserit quis esse aliquid, aut non esse, amat quod opinatur asserere, et acumine alios anteire, maxime si agatur res summota, et abdita [a 1Kb] , et caligine involuta naturae. Mundum quidam ex sapientibus existimant neque esse natum [b 1Kb] , neque nullo esse in tempore periturum; immortalem nonnulli, quamvis eum conscribant esse natum et genitum. Tertiis vero collibitum dicere est, et esse natum, et genitum, et ordinaria necessitate periturum. Et cum ex istis opinionibus trinis unam esse necesse sit veram, cunctis tamen argumenta non desunt, quibus et sua decreta [Col. 0898C] confirment, et aliorum subrumpant et labefaciant [Col. 0899A] scita. Eumdem hunc alii elementis ex quatuor tradunt, et pronuntiant stare, ex geminis alii, ex singulis tertii; sunt qui ex his nullis, et individua corpora ejus esse materiem et primam originem dicant. Cumque ex his vera sit [a 1Kb] una sententia, aut nulla ex his certa, similiter hic quoque argumenta omnibus praesto sunt, quibus et ea quae dicunt, vera esse constituant et redarguant positas in aliorum sententiis falsitates. Sic et deos nonnulli esse abnegant; prorsus dubitare se alii an sint uspiam, dicunt; alii vero existere, neque humana curare; immo, alii perhibent, et rebus interesse mortalium, et terrenas administrare rationes.

[91Kb] LVII. Cum ergo haec ita sint, neque aliter fiat, quin sit unum ex omnibus verum, pugnant tamen argumentis omnes, neque singulis deest id, quod [Col. 0899B] probabiliter dicant, sive cum suas res asserunt, sive cum alienis opinionibus contradicunt. Non alia, neque absimili ratione de animarum ab his conditione [Col. 0900A] disseritur. Hic enim eas retur et esse perpetuas, et superesse mortalium functioni; superesse ille non credit, sed cum ipsis corporibus interire. Alterius vero sententia est, nihil eas continuo perpeti, sed post hominem positum aliquid eis ad vitam dari: mortalitatis deinde in jura succedere. Et cum omnia nequeant veri esse consortia, ita tamen fortibus et validissimis probationibus omnes agunt, ut reperire non possis, quidnam tibi videatur falsum: quamvis ex omni parte diversa dici aspicias, et rerum contrarietatibus dissona. Quod utique non fieret, si certum aliquid tenere curiositas posset humana, vel quod videretur inventum, aliorum omnium comprobaretur assensu. Inanissima igitur res est, et supervacuit operis, tamquam scias aliquid promere: aut velle scire contendere: quod etsi sit verum, posse videas destruit: [Col. 0900B] aut acceptare pro vero id quod forsitan non sit, et ex more hallucinantium proferatur. Et merito res ita est. Non enim divina divinis, sed rationibus [Col. 0901A] pendimus et commetamur humanis: atque ut fieri meruisse quid remur, ita esse oportere contendimus.

[136Kb] LVIII. Quid ergo nos soli ignoramus, nescimus, quisnam sit animarum conditor, quisnam constitutor? quae causa [a 1Kb] hominem finxerit? mala unde proruperint? vel cur ea rex summus et esse patiatur, et confici, neque a rebus propellat humanis? Vos enim horum quidquam exploratum habetis, et cognitum? Si suspicionum exponere volueritis audaciam, potestis explicare, ac promere, mundus iste, qui nos habet, utrum non sit genitus, an tempore in aliquo constitutus? Si constitutus, et factus est, quonam operis genere, aut rei cujus ob causam? Potestis inducere, atque expedire rationem, cur non fixus, atque immobilis maneat, sed orbico semper circumferatur in motu? sua ipse se sponte, et voluntate circumagat; [Col. 0901B] an virtutis alicujus impulsionibus torqueatur? locus ipse, ac spatium in quo situs est, ac volutatur, quid sit? infinitus [b 1Kb] , finitus? inanis, an solidus? axis eum sustineat extremis cardinibus nitens; an ipse se potius vi propria sufferat, et spiritu interiore suspendat? [Col. 0902A] Potestis interrogati planum facere, scientissimeque [c 1Kb] monstrare, quid nivem in plumeas subaperiat crustulas? quidnam fuerit rationis, et causae, ut non ab occiduis partibus dies primus exurgeret, et lucem in oriente finiret? quemadmodum sol ipso uno, eodemque contactu tam varias res efficiat, quinimmo contrarias? quid sit luna, quid stellae? cur una specie, aut illa non maneat, aut per omne mundi corpus frustilla haec ignea convenerit, atque oportuerit, figi? cur alia ex his parva, ampliora et majora sint alia, obtusi haec luminis, acutioris illa et fulgidae claritatis?

[91Kb] LIX. Si praesto est quod libuerit scire, et in aperto rerum est scientia constituta, edissertate, et dicite [d 1Kb] , quibus modis fiant et rationibus pluviae? ut in superis partibus, atque in aeris hoc medio suspensa aqua teneatur, natura res labilis, et ad fluorem semper [Col. 0902B] decursionemque tam prona? Edissertate, inquam, et dicite quid sit quod grandinem torqueat? quod guttatim faciat pluviam labi? quod imbres, ac nives plumeas, et fulgora dilatarit? ventus unde oriatur et quid sit? cur temporum vicissitudines institutae, cum [Col. 0903A] statui unum posset, et una esse species coeli, nihil ut rerum desideraret integritas? Quae est causa, quae ratio, ut maria salsa [a 1Kb] sint, aut terrarum hae dulces, aliae sint amarae, vel frigidae? Quo ex materiae genere humanorum corporum concreta [b 1Kb] et stabilita sunt viscera, unde ossa solidata? quid intestina, quid venas fistulatas, et commeabiles fecerit? Cur cum esset utilius oculis nos illuminare compluribus ad periculum caecitatis, duorum sumus angustis applicati? [Col. 0904A] Belluarum, et anguium tam infinita atque innumerabilia genera, cujus rei sunt causa vel informata, vel prodita? quid in mundo faciunt bubones, immussuli, buteones? quid alites et volucres caeterae? quid formicarum et vermium genera, in varias labes perniciesque nascentia? quid pulices? quid impudentes muscae, araneae, sorices, mures, sanguisugae, tippulae? quid spinae, quid sentes, quid avenae, quid lolium? quid herbarum, aut fruticum, aut adolentia [c 1Kb] [Col. 0905A] naribus, aut tristia in odoribus semina? Immo, si aliquid sciri, comprehendi aut aliquid posse censetis, quid sit triticum, dicite: far, hordeum, milium, cicer, faba, lenticula, melonula, cuminum [a 1Kb] , porrina, ulpicum, cepe? Non enim si fructui vobis sunt, et ciborum mediis in generibus constituta, expeditum, aut promptum est, quid sint singula, scire: cur talibus figurata sint formis? fuerit necessitas aliqua, ut non alios sapores, alios odores, alios colores, quam quos habent singulae res, habere debuerint, an et alios potuerint sumere? Ipsa deinde haec quid sint, sapor dico, ut est sapor, et caetera qualitatum [b 1Kb] distantias quibus ex rationibus ducant? Ex elementis, inquitis, et ex principalibus originibus rerum. Amara sunt enim elementa, vel dulcia, odoris sunt alicujus, vel [Col. 0905B] oloris, ut ex eorum concretione credamus partitas esse in nascentibus qualitates, quibus aut suavitas nascitur, aut sensibus offensio comparatur?

[14Kb] LX. Cum igitur et vos ipsos tantarum ac tot rerum fugiant origines, fugiant causae, fugiant rationes, neque explanare possitis quid sit factum, aut quare, [Col. 0906A] aut cur oportuerit non esse, verecundiam convellitis et dilaceratis nostram: qui quae nequeunt sciri, nescire nos confitemur, neque ea conquirere aut investigare curamus, quae comprehendi liquidissimum est non posse, quamvis mille per corda suspicio se porrigat atque intendat humana. Et ideo Christus licet vobis invitis Deus, Deus inquam Christus, hoc enim saepe dicendum est, ut infidelium dissiliat et dirumpatur auditus, Dei principis jussione loquens sub hominis forma, cum mortalium sciret caecam esse naturam, neque ullam posse comprehendere veritatem, positarum nec ante oculos rerum, pro comperto habere, et cognito, quidquid sibi esse suasisset, et prorsus [c 1Kb] suspicionibus haesitare, litigiosas serere atque intendere quaestiones: omnia ista nos linquere [Col. 0906B] et posthabere praecepit: neque in res eas, quae sint a nostra procul cognitione dimotae, infructuosas immittere cogitationes. Sed quantum fieri potis est, ad dominum rerum tota mente atque animo proficisci, sustolli ab his locis, atque in eum traducere suspensas pectoris conversiones, memoriam ejus habere perpetuam: [Col. 0907A] et licet nulla possit imaginatione formari, auras tamen nescio quas sibi contemplationis affingere. Rebus enim ex omnibus, quas augustae continet divinitatis obscuritas, solum esse indubitabilem, solum verum, et de quo nullus ambigere, nisi amens possit, et desperationis insanae, quem satis sit scire, ut nihil aliud noveris: sisque veram, et maximam scientiam consecutus, in Deo [a 1Kb] rerum capite et cognitione defixus.

[2Kb] LXI. Quid est, inquit, vobis investigare, conquirere, quisnam hominem fecerit? animarum origo quae sit? quis malorum excogitaverit causas? orbe sit sol amplior, an pedis unius latitudine metiatur? alieno ex lumine, an propriis luceat fulgoribus luna? quae neque scire compendium, neque ignorare detrimentum est ullum. Remittite haec Deo, atque ipsum scire [Col. 0907B] concedite, quid, quare, aut unde sit; debuerit esse, aut non esse; semper natum sit aliquid, an ortus primigenios habeat: aboleri conveniat, an reservari; [Col. 0908A] exuri, dissolvi, an repetita integritate renovari. Vestris non est rationibus liberum implicare vos talibus, et tam remotas inutiliter [b 1Kb] curare res. Res vestra in ancipiti sita est, salus dico animarum vestrarum, et nisi vos applicatis Dei Principis notioni, a corporalibus vinculis exsolutos expectat mors saeva, non repentinam afferens extinctionem, sed per tractum temporis cruciabilis poenae acerbitate consumens.

[13Kb] LXII. Neque illud obrepat, aut spe vobis aeria blandiatur, quod a sciolis [c 1Kb] nonnullis, et plurimum sibi arrogantibus dicitur; Deo esse segnatos, nec fati obnoxios legibus; si vitam restrictius egerint, aulam sibi ejus patere, ac post hominis functionem prohibente se nullo tamquam in sedem referri patritam; neque quod Magi spondent, commendatitias habere [Col. 0908B] se preces, quibus emollitae nescio quae potestates vias faciles praebeant ad coelum contendentibus subvolare; neque quod Etruria libris in Acheronticis [Col. 0909A] pollicetur, certorum animalium sanguine numinibus certis dato, divinas animas fieri, et ab legibus mortalitatis educi. Blandimenta haec cassa sunt, et inanium fomenta votorum. Servare animas alius, nisi Deus omnipotens non potest; nec praeterea quisquam est, qui longaevas facere, perpetuitatis possit et spiritum subrogare, nisi qui immortalis et perpetuus solus est, et nullius temporis circumscriptione finitus. Cum enim dii omnes, vel quicumque sunt veri, vel qui esse rumore atque opinione dicuntur, immortales et perpetui voluntate ejus sint, et beneficii munere; qui fieri potis est, ut alii praestare, id quod ipsi sunt valeant, cum alienum id habeant [a 1Kb] , et majoris potentiae commodatum? Caedat licet hostias quantaslibet Etruria; humana sibi omnia sapientes negent; Magi cunctas [Col. 0909B] emolliant et commulceant potestates; nisi a Domino rerum datum fuerit animis id, quod ratio postulat, idque per mandatum, multum postea poenitebit fuisse irrisui [b 1Kb] , cum ad sensum [c 1Kb] coeperit interitionis accedi.

[2Kb] LXIII. Sed si, inquiunt, Christus in hoc missus a Deo est, ut infelices animas ab interitionis exitio liberaret, quid saecula commeruerunt priora, quae ante ipsius adventum mortalitatis conditione consumpta sunt? Potestis enim scire, quid sit cum eis animis actum priscorum veterrimorumque mortalium? subventum et his an sit ratione aliqua, consultum atque provisum? Potestis, inquam, scire id, quod Christo potuit docente agnosci; infinita, an finita saecula sint, [Col. 0909C] ex quo in terris esse genus hominum coepit? quando primum animae corporibus illigatae? quis auctor vinctionis istius, quinimmo ipsius quisnam hominis fabricator? quo priorum abscesserint animae, quibus in [Col. 0910A] mundi partibus, aut regionibus fuerint, corruptibiles, an contra? potuerintne accedere ad periculum moriendi, nisi tempore necessario conservator occurrisset Christus? Deponite has curas, et incognitas vobis relinquite quaestiones, miseratio et illis impertita est regia, et aequaliter per omnes divina beneficia cucurrerunt, conservatae sunt, liberatae sunt, et mortalitatis sortem conditionemque posuerunt. Quo genere, quae, quando? Si arrogantia, si typhus, si elatio abesset a vobis, jamdudum eo scire potuistis auctore.

[252Kb] LXIV. Sed si generis Christus humani, inquitis, conservator advenit, cur omnino non omnes aequali munificentia liberat? Non aequaliter liberat qui aequaliter omnes vocat? aut ab indulgentia principali quemquam [Col. 0910B] repellit, aut respuit [d 1Kb] , qui sublimibus, infimis servis, foeminis, pueris, uniformiter potestatem veniendi ad se facit? Patet, inquit, omnibus fons vitae, neque ab jure potandi quisquam prohibetur, aut pellitur. Si tibi fastidium tantum est, ut oblati respuas beneficium muneris, quinimmo si tantum sapientia praevales, ut ea, quae offeruntur a Christo, ludum atque ineptias nomines: quid invitans in te peccat [e 1Kb] , cujus solae sunt hae partes, ut sub tui juris arbitrio fructum suae benignitatis exponat? Sortem vitae eligendi [f 1Kb] nulli est, inquit Plato, Deus causa, neque alterius voluntas adscribi potest cuiquam recte, cum voluntatis libertas in ipsius sit posita potestate, qui voluit. An numquid orandus es, ut beneficium salutis [Col. 0910C] ab Deo digneris accipere, et tibi aspernanti, fugientique longissime, infundenda in gremium est divinae benevolentiae gratia? Vis sumere quod offertur, atque in tuos usus convertere? consulueris tu tibi. [Col. 0911A] Aspernaris, contemnis, et despicis? tu te muneris commoditate privaveris. Nulli Deus infert necessitatem, imperiosa formidine nullum terret. Neque enim necessaria nostra illi salus est, ut compendii aliquid dispendiive patiatur: si aut Deos nos fecerit, aut ad nihilum redigi corruptionis dissolutione permiserit.

[24Kb] LXV. Immo, inquit, si Deus est potens, misericors, conservator, convertat nobis mentes, et invitos faciat suis pollicitationibus credere. Vis ergo est ista, non gratia, nec Dei liberalitas principis, sed ad vincendi studium puerilis, atque inanis contentio. Quid est enim tam injustum, quam repugnantibus, quam invitis extorquere in contrarium voluntates, inculcare quod nolint, et quod refugiant animis? prius nocere, quam prosis, et priore detracto, in alienum [Col. 0911B] habitum sententiamque traducere? Tu qui te verti, et vim desideras perpeti, ut id quod nolis efficias, atque arripias coactus: cur respuis assumere voluntate id, quod versus desideras atque immutatus efficere? Nolo, inquit, et voluntatem non habeo. Quid ergo criminaris Deum, tamquam tibi desit? opem desideras tibi ferre, cujus dona, et munera non tantum asperneris et fugias, verum in alia [a 1Kb] verba cognomines, et jocularibus facetiis prosequaris. Christianus ergo ni [Col. 0912A] fuero, spem salutis habere non potero? Ita est, ut ipse proponis. Partes enim salutis dandae, conferendique animis quod tribui convenit necessariumque est applicari, solus a [b 1Kb] Deo patre injunctum habet et traditum, ita se habentibus semotis atque interioribus causis. Ut enim dii certi certas apud vos habent tutelas, licentias, potestates, neque eorum ab aliquo id quod ejus non sit potestatis ac licentiae, postulatis: ita unius pontificium Christi est dare animis salutem, et spiritum perpetuitatis apponere. Si enim patrem creditis Liberum dare posse vindemiam, medicinam non posse: si Cererem fruges, si Aesculapium sanitatem, si Neptunum aliud, aliud posse Junonem, Fortunam, Mercurium, Vulcanum, rerum esse singulos certarum ac singularum datores: et hoc necesse [Col. 0912B] a nobis est ut debeatis accipere, a nullo animas posse vim vitae atque incolumitatis accipere, nisi ab eo, quem rex summus huic muneri officioque praefecit. Hanc omnipotens Imperator esse voluit salutis viam, hanc vitae, ut ita dixerim, januam; per hunc solum est ingressus ad lucem, neque alia datum est, vel irrepere, vel invadere, caeteris omnibus clausis atque inexpugnabili arce munitis.

[Col. 0913A] [31Kb] LXVI. Licet ergo tu purus, et ab omni fueris vitiorum contaminatione purgatus, conciliaveris illas atque inflexeris potestates, ad coelum redeunti ne vias cludant atque obsepiant transitum, ad immortalitatis accedere nullis poteris contentionibus praemium, nisi, quod ipsam immortalitatem facit, Christo attribuente perceperis, et veram fueris admissus ad vitam. Nam quod nobis objectare consuestis, novellam esse religionem nostram, et ante dies natam propemodum paucos, neque vos potuisse antiquam et patriam linquere, et in barbaros ritus peregrinosque traduci, ratione istud intenditur nulla. Quid enim si hoc modo culpam velimus infligere prioribus illis atque antiquissimis saeculis, quod inventis frugibus glandes spreverint et repudiaverint arbuta [a 1Kb] ? quod corticibus contegi et amiciri desierint pellibus, postquam vestis excogitata est textilis, usu et [Col. 0913B] commoditate succinctior? aut quod structis domibus, [Col. 0914A] et lautioribus successibus institutis, non antiquas adamaverint casulas, nec sub rupibus et cavernis praeoptaverint ut belluae permanere? Commune est omnibus, et ab ipsis pene incunabulis traditum, bona malis anteferre, inutilibus utilia praeponere, et quod esse constiterit pretiosius, laetius, id consectari et petere: in eoque defigere spem salutis, et salutarium commodorum.

[493Kb] LXVII. Itaque cum nobis intenditis aversionem ex religione priorum, causam convenit ut inspiciatis, non factum: nec quid reliquerimus, opponere, sed secuti quid simus, potissimum contueri. Nam si mutare sententiam culpa est ulla, vel crimen, et a veteribus institutis in alias res novas voluntatesque migrare; criminatio ista et vos spectat, qui toties vitam consuetudinemque mutastis: qui in mores alios, atque alios ritus priorum condemnatione transistis. [Col. 0914B] Numquid enim quinque in classes habetis populum [Col. 0915A] distributum, vestri olim ut habuere majores? Numquid magistratus per populum creatis? Militaria, urbana, communia quae sint, comitia, scitis? Servatis de coelo, aut otiosas facitis obnuntiationibus actiones? Cum paratis bella, signum monstratis ex arce? [Col. 0916A] aut fecialia jura tractatis? per clarigationem repetitis res raptas? aut Martium discrimen obeuntes spem praelii sumitis, et ex acuminibus auspicatis? In potestatibus obeundis leges conservatis Annarias? in [Col. 0917A] donis, in muneribus Cincias? in cohibendis Censorias [Col. 0918A] sumptibus? In penetralibus coliginis perpetuos [Col. 0919A] fovetis focos? Sacras facitis mensas salinorum appositu, et simulacris deorum? Cum in matrimonia convenitis, toga sternitis lectulos, et maritorum genios [Col. 0920A] advocatis? Nubentium crinem caelibari hasta mulcetis? puellarum togulas fortunam defertis ad virginalem? Matres familias vestrae in atriis operantur domorum, [Col. 0921A] industrias testificantes suas? potionibus abstinent vini? affinibus et propinquis osculari eas jus est, ut sobrias comprobent atque abstemias se esse?

[3Kb] LXVIII. In Albano antiquitus monte nullos alios licebat, quam nivei tauros immolare candoris: nonne istum morem religionemque mutastis, atque ut rufulos liceret dari, Senatus constitutum sanctione? Cum Romulo, Pompilioque regnantibus, percocta plane, ac madida concremarentur diis exta: nonne rege sub Tullio [a 1Kb] semicruda coepistis, et leviter animata porricere, prisca observatione contempta? Ante adventum in Italiam Herculis, cum ex Apollinis monitu patri Diti ac Saturno humanis capitibus supplicaretur: et hunc similiter morem, non fraude callidula, et nominum ambiguitate mutastis? Cum igitur [Col. 0921B] et vos ipsi modo illos mores, modo alias leges fueritis secuti, multaque vel erroribus cognitis, vel animadversione meliorum sint a vobis repudiata, contempta: [Col. 0922A] quid est a nobis factum contra sensum, judiciumque commune, si majora, et certiora delegimus, nec sumus nos passi falsorum religionibus attineri?

[219Kb] LXIX. Sed novellum nomen est nostrum, et ante dies paucos religio est nata, quam sequimur. Ut interim concedam, id quod nobis objicitur intentionis esse non falsae: quid est enim in negotiis hominum, quod vel opere corporis [b 1Kb] et manibus fiat, vel solius animi disciplina et cognitione teneatur, quod non ex aliquo coeperit tempore, et in usum exierit experientiamque mortalium? Etenim philosophia, musica, caeteraeque omnes artes, quibus vita est exculta et expolita communis, cum hominibus natae sunt, et non potius nuper, quinimmo pene paulo ante, agitari, intelligi, celebrarique coeperunt? Antequam Tages [Col. 0922B] Thuscus oras [c 1Kb] contingeret luminis, quisquam hominum sciebat, aut esse noscendum, condiscendumque curabat in fulminum casibus, aut extorum quid significaretur [Col. 0923A] in venis? Quando siderum motus, aut ratio coepta est genethliaca sciri? non post Theutin Aegyptium, aut post Atlantem, ut quidam ferunt, gestatorem, bajulum, tibicinem illum ac destinam coeli?

[93Kb] LXX. Sed quid ego haec parva? Ipsi dii immortales, quorum modo aditis templa, et numina suppliciter adoratis, sicut vestris litteris atque opinionibus traditur, non esse, non sciri, ab temporibus coeperunt certis, et impositis nominum appellationibus nuncupari? Nam si verum est ex Saturno atque ejus uxore Jovem suis cum fratribus procreatum, ante nuptias et partus Opis nusquam fuerat Jupiter, tam supremus, quam Stygius: nusquam sali dominus, nusquam Juno, quinimmo alius nullus, genitoribus duobus exceptis, coeli habitabat in sedibus, sed ex eorum concubitu [Col. 0923B] concepti, et nati sunt, et spiritum hausere vitalem. Certo ergo a tempore Deus esse Jupiter coepit, certo cultus et sacrificia commereri: certo fratribus in potestatibus [Col. 0924A] anteponi. Rursus vero si Liber, Venus, Diana, Mercurius, Apollo, Hercules, Musae, Tyndaridae Castores, ignipotensque Vulcanus, Jove patre sunt proditi, et genitore Saturnio procreati, antequam Memoria, (quam) Alcmena, Maia, Juno, Latona, Leda, Dione, tum et Semele Diespitris factae sunt compressionibus foetae [a 1Kb] , nusquam et hi gentium, nec in aliqua parte rerum fuere [b 1Kb] naturae, sed ex conventu Jovis inseminati, et nati sunt, et aliquem sensum sui habere coeperunt. Ergo et hi quoque tempore esse coeperunt certo, et in numero numinum sacrorum ad caeremonias invocari. Quod ipsum similiter dicere translatum in Minerva licebit. Si enim Jovis, ut asseveratis, ex cerebro sine ullius seminis emicuit jactu: antequam est Diespiter genitus, et in utero matris [Col. 0924B] corporeae [c 1Kb] formam circumscriptionis accepit, certum est utique Minervam non fuisse, neque rerum in numero, aut ulla esse in substantia computatam: sed ex [Col. 0925A] quo capite Jovis enata est, et esse res coepit nonnulla in essentia constituta. Habet ergo primigenios ortus, et a certo coepta est tempore dea dici, sacris in aedibus statui, et inviolabili religione sanciri. Quod cum ita se habeat, cum de novitate loquimini religionum nostrarum, vestrae vobis in mentem non veniunt, nec curatis inspicere quando sint exorti Dii vestri, quas origines habeant, quas causas, vel ex quibus proruperint emicuerintque radicibus? Cujus est autem pudoris, quinimmo inverecundiae cujus, quod agere te videas, in eo alterum reprehendere, maledicti et criminis loco dare ea, quae in te possint reciprocata vicissitudine retorqueri?

[12Kb] LXXI. Sed quod agimus nos, novum est, quod autem vos, priscum est, et nimiae vetustatis: et quid istud [Col. 0925B] aut vos juvat, aut nostram causam rationemque contristat? Nova res est quam gerimus: quandoque et ipsa vetus fiet. Vetus quam vos agitis: sed temporibus [Col. 0926A] quibus coepit, nova fuit ac repentina. Religionis autem auctoritas non est tempore aestimanda, sed numine: nec colere qua die, sed quid coeperis, conconvenit intueri. Ante quadringentos annos religio, inquitis, vestra non fuit. Et dii vestri non fuerunt ante millia annorum duo. Quibus istud rationibus colligi, aut quibus supputationibus potest? Non difficilibus, non obscuris, sed quas possit videre qui volet, et contrectare, quemadmodum dicitur, manibus. Quis Jovem cum fratribus genuit? genitalibus Opis adjunctus [a 1Kb] Saturnus, ut vos fertis, Coelo atque Hecata procreatus. Quis Picum Fauni patrem, atque avum Latini? Saturnus, ut iidem vos vestris scriptis atque auctoribus traditis. Ergo si haec ita sunt, sequitur ut Picus et Jupiter germanitatis sibi sociati [Col. 0926B] sint jure: utpote uno ex sanguine, unoque ex semine procreati. Consentaneum est ita esse quod dicitur. Ab Jove, et Pico, quot sunt generis usque ad [Col. 0927A] Latinum gradus, trini: ut indicat series. Vultis Faunus, Latinus, et Picus, annis vixerint vicenis atque centenis? ultra enim negatur posse hominis vita produci. Aestimatio justa et liquida est. Trecenti ergo sunt pleni et sexaginta post hos anni: res ita est ut indicat supputatio. Cujus socer Latinus fuit? Aeneae. Genitor is cujus? Albani oppidi conditoris. Quot apud Albam regnatum est annis? quadringentis, et prope bis denis. Aetatis urbs Roma cujus esse in annalibus indicitur? annos ducit quinquaginta et mille, aut non multum ab his minus. Ergo ab Jove, qui frater est Pici, quique pater est minorum, et reliquorum deorum, anni ad haec tempora prope millia duo sunt, aut pleni, ut largiamur aetati. Quod cum redargui non possit, non tantum recens nata religio [Col. 0927B] ostenditur, quam obitis: sed infantes et parvulos esse ipsos adhuc deos, quibus tauros atque alias hostias cum periculo corruptionis suggeritis [a 1Kb] quos oportebat adhuc mammis atque stillato lacte nutriri.

[2Kb] LXXII. At religiones vestrae multis annis praecedunt nostram, et eo sunt veriores, quod vetustatis auctoritate munitae sunt. Et quid eas prodest annis [Col. 0928A] quamplurimis anteire, cum a certo coeperint tempore? aut spatii cujus sunt millia annorum duo, saeculorum tantis comparata cum millibus? Ac tamen ne causam tam longa prodere dissimulatione videamur, nisi molestum est, dicite, omnipotens, et primus Deus novella vobis videtur res esse, et qui eum venerantes colunt, inauditas, incognitas, repentinas agitare atque inducere religiones? Estne illo antiquius quidquam, aut quod eum praecedat re, tempore, nomine, potest aliquid inveniri? Nonne solus ingenitus, immortalis et perpetuus solus est? Quis caput, aut fons rerum est? non ipse? cui debet aeternitas hoc ipsum, quod nuncupatur aeternitas? non ipsi? infinita ut prodeant saecula, non ex ejus perpetuitate perficitur? Indubitabile istud et verum: non ergo quod sequimur novum [Col. 0928B] est, sed nos sero addidicimus, quidnam sequi oporteat et colere: aut ubinam conveniat, et spem salutis affigere, et salutaria subsidia collocare. Nondum enim affulserat, qui viam monstraret errantibus, et caligine in altissima constitutis cognitionis lumen immitteret, et ignorationis discuteret caecitatem.

[Col. 0929A] [251Kb] LXXIII. Sed causa in hujusmodi vertimur soli. Quid? vos Aegyptiaca numina, quibus Serapis atque Isis est nomen, non post Pisonem et Gabinium consules in numerum vestrorum retulistis deorum? Quid Phrygiam matrem, cujus? esse conditor indicatur vel Midas vel Dardanus, non, cum Annibal poenus res italicas [a 1Kb] raperet, et terrarum exposceret principatum, et nosse, et scire coepistis, et memorabili religione sancire? Sacra Cereris matris non quod vobis incognita essent, ascita paulo ante, obtentum est ut Graeca dicantur, novitatem ipsam testificante cognomine? Non doctorum in litteris continetur, Apollinis nomen Pompiliana indigitamenta [Col. 0930A] nescire? Ex quo apparet, et liquidnm est, et hunc vobis fuisse incognitum, post autem aliquando coepisse esse et notum. Si quis igitur vos interroget, cur eorum numinum, quornm modo fecimus mentionem tam sero susceperitis cultum, responsuros vos certum est, aut quia illos nuper deorum esse in numero nesciebamus, aut quia nunc sumus a vatibus moniti, aut quia in rebus asperrimis beneficiis eorum sumus auxiliisque servati. Quod si hoc a vobis recte existimabitis dici, et ex nostris partibus ratione consimili existimatote esse responsum. Religio nostra nunc nata est: nunc enim missus advenit, qui eam nobis ostenderet, qui in ejus induceret veritatem, [Col. 0931A] qui Deus monstraret quid sit, qui ad ejus nos cultum [a 1Kb] ab rebus opinabilibus avocaret.

[2Kb] LXXIV. Et quid, inquit, est visum Deo regi atque principi, ut ante horas, quemadmodum dicitur, pauculas sospitator, ad vos Christus coeli ex arcibus mitteretur? Interrogamus et vos [b 1Kb] contra: quae causa, quae ratio est, ut non suis aliquando reddantur mensibus tempora, sed serius hyems [c 1Kb] , serius aestas, atque autumnitas fiant? Cur post messes arefactas, atque extincta frumenta, nonnumquam decidant pluviae, quas rebus oportuit incolumibus labi, atque temporis opportunitatibus ministrari? Immo illud exquirimus potius, cur, si Herculem oportuit nasci, si Aesculapium, Mercurium, Liberum, aliosque nonnullos, qui et conciliis adjungerentur deorum, et mortalibus aliquid [Col. 0931B] utilitatis afferrent, tam sero a Jove sint proditi, ut sola illos posteritas sciret, superiorum vero ignoraret antiquitas? Rationem aliquam fuisse dicetis. Ratio ergo et hic fuit, cur non nuper, sed hodie sospitator nostri generis adveniret. Quaenam igitur ratio? Non imus inficias nescire nos. Neque enim promptum est cuiquam Dei mentem videre, aut quibus modis ordinaverit res suas. Homo animal caecum, et ipsum se nesciens nullis potest rationibus consequi. Quid oporteat fieri, quando, vel quo genere: ipse rerum cunctarum pater, moderator, et Dominus scit solus. Nec si ego nequivero causas vobis [Col. 0931C] expromere, cur aliquid fiat illo vel hoc modo, [Col. 0932A] continuo sequitur ut infecta fiant quae facta sunt, et amittat res fidem, quae generibus virtutum tantis et potestatum indubitabilis esse monstrata est.

[18Kb] LXXV. Tu opponas et referas, cur tam sero emissus est sospitator? In infinitis perpetuis saeculis nihil omnino dicendum est serum. Ubi enim finis, et initium nullum est, nihil tardum. Tempus enim a finibus et extremitatibus noscitur, quae habere non potest series et immoderata continuatio saeculorum. Quid enim si res ipsae, quibus opem conveniebat ferri, opportunitatem istam temporis exigebant? Quid si alterius conditionis antiqua, alterius fuere sequentia? Quid si priscis aliter subveniri, aliter debuit posterioribus consuli? Nonne litteras auditis commemorantes vestras, fuisse homines olim semideos, [Col. 0932B] heroas, cum immanibus corporibus atque vastis? Non infantes sub uberibus matrum stentoreos legitis edidisse vagitus, quorum ossa variis in regionibus eruta, vix repertoribus fecerunt fidem, humanorum reliquias esse membrorum? Potest ergo fieri, ut tum demum emiserit Christum Deus omnipotens, Deus solus, postquam gens hominum fractior et infirmior coepit nostra esse natura. Si quod hodie factum est, ante millia fieri potuisset [d 1Kb] annorum, fecisset istud rex summus: aut si post totidem millia, id quod hodie factum est, debuisset impleri, nihil Deum cogebat necessarias temporum non expectare [Col. 0932C] mensuras. Rationibus fixis peraguntur res ejus, [Col. 0933A] et quod semel decretum est fieri, nulla potest novitate mutari.

[314Kb] LXXVI. Cum ergo, inquitis, omnipotenti serviatis Deo, et eum habere confidatis salutis atque incolumitatis vestrae curam, cur persecutiones patitur perpeti vos tantas, atque omnia genera poenarum et suppliciorum subire? Perquiramus et nos contra, cur et vos cum tantos et tam innumeros colatis deos, cumque illis aedes constituatis sacras, simulacra effingatis ex auro, animantium mactetis greges, acerras omnes thuris plenis conficiatis altaribus, cur non immunes agitis tot discriminibus, et procellis, quibus quotidie [Col. 0934A] vos agunt exitiabiles multiplicesque fortunae? Cur, inquam, dii vestri cessant a vobis avertere tot morborum et valetudinum genera, naufragia, ruinas, incendia, pestilentias, sterilitatem, amissionem pignorum, et proscriptionem bonorum, discordias, bella, simultates, captivitates urbium, et, sublatis ingenuitatibus, servitutes? Sed et nobis in hujusmodi casibus minime auxiliatur Deus. Prompta et manifesta causa est. Nihil enim est nobis promissum ad hanc vitam, nec in carunculae hujus folliculo constitutis, opis aliquid sponsum est, auxiliique decretum: quinimmo edocti sumus minas omnes, quaecumque sunt, parvi ducere, atque aestimare fortunae. Ac si [Col. 0935A] quando ingruerit vis quaepiam gravior, quam finem necesse sit consequi, eam non timere, nec fugere quo facilius exui corporalibus possimus e vinculis, et tenebrosam evadere caecitatem.

[25Kb] LXXVII. Itaque ista, quam dicitis, persecutionis asperitas liberatio nostra est, non persecutio; nec poenam vexatio inferet, sed ad lucem libertatis educet: ut si aliquis brutus ac stolidus in carcerem hominem datum, quaestionum numquam afficere se gravibus atque immanibus existimet poenis, nisi in ipsum saeviat carcerem, materiam ejus comminuat, atque urat tectum, parietem, januas, partesque alias operis renudet, dejiciat, affligat, nesciens hoc facto ei, cui videatur officere, dari ab se lucem et sceleratam eripi caecitatem; itidem et vos flammis, exiliis, [Col. 0935B] cruciatibus, belluis, quibus corpora lancinatis [a 1Kb] et divexatis nostra, non vitam eripitis nobis, sed pelliculis relevatis et cutibus nos; nescii quod quantum [b 1Kb] instatis et pergitis in effigies has nostras speciesque [Col. 0936A] saevire, tantum [c 1Kb] arctis et gravibus relevatis nos vinculis, et ad lumen efficitis circumcisis nexibus evolare.

[81Kb] LXXVIII. Quare homines abstinete quaestionibus vacuis impedire spes vestras; nec, si aliter quam vos putatis, aliquid se habet, vestris potius opinionibus credere, quam rei debetis augustae. Urgent tempora periculis plena, et exitiabiles imminent poenae, confugiamus ad salutarem Deum, nec rationem muneris exigamus oblati. Cum de animarum agatur [d 1Kb] salute, ac de respectu nostri, aliquid et sine ratione faciendum est, ut Epictetum dixisse approbat Arrianus. Dubitamus, ambigimus, nec esse quod dicitur plenum fidei suspicamur; committamus nos Deo, nec plus apud nos valeat incredulitas nostra, quam illius nominis et potentiae magnitudo; ne dum ipsis nobis argumenta [Col. 0936B] conquirimus, quibus esse videatur falsum id, quod esse nolimus atque adnitimur verum, obrepat dies extremus et inimicae mortis reperiamur in faucibus.




LIBER TERTIUS.
[Col. 0937]


INDEX CAPITUM.

    [Col. 0937A] Christiana religio ab eximiis viris jamdudum satis superque adserta; quae tamen nullo prorsus vindice indiget per seipsam plane inconcussa. Cap. 1.
    Interceptam defensionem resumens Arnobius, ethnicis respondet, cur christiani deos nec colerent nec adorarent. In Deo rerum omnium creatore quidquid colendum et adorandum est, a christianis coli et adorari. Si qui ergo dii sint, ab illo originem suam ducunt atque in eo coluntur. Cap. 2, 3.
    At illos revera esse deos probari numquam potuit ab ethnicis quibus incompertum semper fuit, aut unde nomina sua acceperint, aut quanta sit eorum multitudo. Cap. 4, 5.
    Ulterius progreditur auctor atque ex his quae ethnici de [Col. 0937B] diis suis praedicabant, nullos esse apertissime demonstrat. Primo enim deos mares et feminas venerabantur, at divinam naturam nullius esse sexus capacem comprobatur. Praeterea si dii gentium generare ac generari possent, quum fingantur immortales, jam infinitus esset eorum numerus. Cap. 6, 7, 8, 9.
    Ad haec foedis cupiditatibus ac voluptatibus contaminarentur dii. Non est ergo, cur ethnici aegre ferant, deos ejusmodi generantes ac genitos reprobari a christianis. Cap. 10, 11, 12.
    Deinde perstringit gentiles Arnobius, quod persuasum habebant, quemadmodum saducaei, deos corporea humanaque forma figurari atque componi. Cap. 12, 13.
    Hoc autem semel admisso, dii sibi invicem aut similes aut dissimiles dici deberent. Utrumque vero absonum. [Col. 0937C] Cap. 14, 15.
    Neque eos esse audiendos, qui diis humanam formam accommodari, honoris tantum causa, respondebant, evincit Arnobius. Cap. 16.
    Nulla igitur Dei, tametsi audiat, videat, intelligat, species aut figura esse potest. Unum scimus, nihil corporei aut humanorum affectuum esse in Deo, cujus natura nullo potest explicari mortali sermone. Cap. 17, 18, 19.
    Irridet Arnobius ethnicos, quod deos inducant humanis officiis, negotiis, rebusque aliis sive bonis sive malis [Col. 0937D] praesidentes. Cap. 20, 21.
    [Col. 0938A] Suam sententiam confirmat auctor, horum officiorum, quibus dii praesunt, enumeratione peracta. Cap. 22, 23, 24, 25.
    Idem persequitur argumentum, concluditque placita ejusmodi neminem umquam persuasurum Christianis, quantumlibet impii et athei dicantur. Cap. 26, 27, 28.
    Fictitios praeterea omnino esse gentilium Deos luculenter demonstrat Arnobius ex variis illorum opinionibus, quae de iisdem numinibus circumferuntur, et primum de Jano, Saturno, Jove et Junone. Cap. 29, 30.
    Deinde de Minerva, Neptuno, Mercurio, Magna Matre, Libero atque Apolline. Ad haec de Diana, Cerere aliisque, nec non de Mundo, quem frustra nonnulli [Col. 0938B] Deum aeternum esse putarunt. Ex qua quidem opinionum plane ridicularum varietate caeterorum deorum falsitas evidentissime ostenditur. Cap, 31, 36.
    Idem non minus efficaciter conficit Arnobius ex eorumdem ethnicorum absurdis dissidiis de origine et numero deorum suorum. Ubi primum de Musis. Cap. 37.
    De Novensilibus. Cap. 38,-39.
    De Penatibus. Cap. 40.
    De Laribus. Cap. 41, 42.
    Atque inter tantas dissensiones nulli homini ethnico discernere licuit, quis ex illis verus erat Deus, quis honorandus, invocandus et exorandus. Cap. 43, 44.


[2Kb] I. Jamdudum quidem criminibus his omnibus, maledictionibus potius, ut vera dicamus ab excellentibus [Col. 0938C] parte in hac viris, et veritatem istam commeritis nosse, satis plene accurateque responsum est; neque apex ullus ullius praetermissus est quaestionis, qui non sit modis mille et rationibus validissimis refutatus. Non est igitur necessarium parte in hac causae diutius immorari. Neque enim stare sine assertoribus non potest religio christiana? aut eo esse comprobabitur vera, si adstipulatores habuerit plurimos, et auctoritatem ab hominibus sumpserit? Suis illa contenta est viribus, et veritatis propriae fundaminibus nititur: nec spoliatur vi sua, etiamsi [Col. 0938D] nullum habeat vindicem; immo si linguae omnes contrafaciant, [Col. 0939A] contraque nitantur, et ad fidem illius abrogandam consensionis unitae animositate conspirent.

[5Kb] II. Nunc ad ordinem revertamur, a quo sumus necessario paulo ante digressi: ne diutius interrupta defensio palmam criminis comprobati calumniatoribus concessisse dicatur. Subjiciunt enim haec: Si vobis divina res cordi est, cur alios nobiscum neque deos colitis, neque adoratis, nec cum vestris gentibus communia sacra miscetis, et religionum conjungitis ritus? Possumus interim dicere, ad cultum divinitatis obeundum satis est nobis Deus primus; Deus, inquam, primus, Pater rerum ac Dominus, constitutor moderatorque cunctorum; in hoc omne quod colendum est, colimus; quod adorari convenit, adoramus; quod obsequium venerationis exposcit, venerationibus promeremur. Cum enim divinitatis [Col. 0939B] ipsius teneamus caput, a quo ipsa divinitas divinorum omnium, quaecumque sunt, ducitur, supervacuum putamus personaliter ire per singulos; cum et ipsi qui sint et quae habeant nomina nesciamus; et cujus sint praeterea numeri, neque liquidum, neque comprehensum, neque exploratum habere possumus.

[4Kb] III. Atque ut in terrestribus regnis necessitate nulla compellimur, regalibus in familiis constitutos [Col. 0940A] nominatim in principibus adorare, sed in regum ipsorum cultu, quidquid illis annexum est, tacita et se sentit [a 1Kb] honorificentia comprehendi: non alia ratione quicumque hi dii sunt, quos esse nobis proponitis: si sint progenies regia et principali oriuntur e capite, etiam si nullos accipiant nominatim a nobis cultus intelligunt se tamen honorari communiter cum suo rege, atque in illius venerationibus contineri. Et hoc quidem a nobis fuerit ita propalatum, si modo liquet et constat praeter ipsum regem et principem esse alienum capita, quae digesta et separata per numerum, velut quemdam populum plebeiae multitudinis faciant. Neque nobis in aedibus sacris effigies pro diis et illa simulacra velitis ostendere: quae intelligitis vos quoque, et recusatis et renuitis confiteri, vilissimi esse formas luti, et fabrorum figmenta puerilia. [Col. 0940B] Et cum de re loquimur divina vobiscum, hoc ut ostendatis exposcimus, esse deos alios natura, vi, nomine; non in simulacris propositos quos videmus, sed in ea substantia, in qua conveniat aestimari tanti esse nominis oportere virtutem. Sed consilium non est parte in hac causae diutius immorari, ne lites maximas concitare, ac tumultuosa conserere videamur velle certamina.

[Col. 0941A] [10Kb] IV. Sit ista, ut praedicatis, plebs numinum, sint deorum innumerae gentilitates; adstipulamur, acquiescimus, connivemus, nec in aliqua quaestione dubitabile istud ambiguumque configimus. Illud tamen a vobis audire exposcimus et rogamus, unde vobis compertum est, vel quibus rationibus comprehensum, hinc desint in coelo, quos esse existimatis et colitis; an nescio qui alii, opinionis et nominis inauditi? Potest enim fieri, ut et hi sint quos esse non remini; et quos esse confiditis, in nulla inveniantur parte naturae. Neque enim coeli aliquando subvolastis ad sidera, singulorum facies atque ora vidistis: et quos esse memineritis illic deos, eosdem hic colere, [Col. 0941B] tamquam notos instituistis ac visos. Sed et illud rursus [Col. 0942A] desideramus audire a vobis, ne imposita habeant haec nomina quibus eos vocatis, an ipsi haec sibi diei bus imposuerint lustricis? Si divina haec sunt et coelestia nomina, quis detulit ad vos ea? Sin autem a vobis appositas appellationes has habent, quemadmodum potuistis vocabula his dare, quos neque videbatis aliquando, neque quales aut qui essent, in ulla [a 1Kb] cognatione noratis?

[18Kb] V. Sed ut vultis et creditis, atque ut vobis persuasum est, hi dii sint [b 1Kb] : nominibus appellentur his etiam, quibus eos populares [c 1Kb] censeri popularis vulgaritas ducit: unde tamen vobis scire, quot nominis hujus censum compleant, etsi sint aliqui vobis in cognitionem, [Col. 0942B] in usum aliquando notitiamque perlati? [Col. 0943A] Neque enim sciri est facile, definita et certa sit eorum numeri multitudo: an sine ulla populositas summa sit, nec computationis alicujus rationibus terminata. Fingamus enim vos deos mille percolere, vel millia potius quinque: at in rerum natura potest forsitan fieri, ut deorum millia centum sint; potest ut hoc amplius, immo, quod diximus paulo ante, potest deorum summa esse nulla, nec numerabili circumscriptione finita. Aut igitur et vos impii, qui praeter deos paucos reliquorum officia non obitis; aut si vobis veniam caeterorum ignorantiae postulatis, eamdem et nobis conciliabitis veniam: si pro parte consimili eorum religionibus abstinemus, quos esse [Col. 0943B] omnino nescimus.

[Col. 0944A] [229Kb] VI. Et tamen, ne nos quisquam pervicaciter arbitretur sacramenta nolle suscipere caeterorum, quaecumque sunt, numinum: devotas etenim mentes et manus protendimus supplices, neque adspernamur, quocumque invitaveritis accedere: si modo discamus quinam isti sunt divi, quos nobis ingeritis, et quos par sit adjungi summi regis ac principis venerationi. Saturnus, inquit, et Janus est, Minerva, Juno, Apollo, Venus, Triptolemus, Hercules, Aesculapius, atque alii caeteri, quibus magnificas aedes cunctis pene in urbibus religiosa consecravit antiquitas. Invitare nos forsitan ad istorum numinum potuissetis cultum, si non ipsi vos primi opinionum [Col. 0944B] turpium foeditate talia de illis confingeretis, quae non [Col. 0945A] modo illorum polluerent dignitatem, sed minime illos esse qualitatibus comprobarent adjunctis. Adduci enim primum hoc ut credamus non possumus: immortalem illam praestantissimamque naturam divisam esse per sexus, et esse partem unam mares, partem esse alteram feminas. Quem quidem locum plene jamdudum homines pectoris vivi, tam romanis litteris explicavere, quam graecis: et ante omnes Tullius romani disertissimus generis, nullam veritus impietatis invidiam, ingenue, constanter, et libere, quid super tali opinatione sentiret, pietate cum majore monstravit, a quo si res sumere judicii veritate conscriptas, non verborum luculentias pergeretis, perorata esset haec causa: nec secundas, ut dicitur, actiones nobis ab infantibus postularet.

[Col. 0945B] [2Kb] VII. Sed quid aucupia verborum, splendoremque sermonis peti ab hoc dicam, cum sciam esse non paucos, qui aversentur et fugiant libros de hoc ejus, nec in aurem velint admittere lectionem opinionum suarum praesumpta vincentem? cumque alios audiam mussitare indignanter, et dicere: oportere statui per [Col. 0946A] senatum, aboleantur ut haec scripta, quibus christiana religio comprobetur, et vetustatis opprimatur auctoritas? Quinimmo si fiditis exploratum vos dicere quidquam de diis vestris, erroris convincite Ciceronem, temeraria et impia dicta re refellitote, redarguite, reprobate. Nam intercipere scripta, et publicatam velle submergere lectionem, non est deos defendere, sed veritatis testificationem timere.

[3Kb] VIII. Ac ne tamen et nobis inconsideratus aliquis calumniam moveat, tamquam Deum, quem colimus, marem esse credamus: ea scilicet causa, quod eum, cum loquimur, pronuntiamus genere masculino: intelligat non sexum, sed usu, et familiaritate sermonis appellationem ejus, et significantiam [a 1Kb] promi. Non enim deus mas est, sed nomen ejus generis masculini [Col. 0946B] est: quod idem vos dicere religione in vestra non quitis. Nam consuestis in precibus, sive tu deus es, sive dea, dicere: quae dubitationis exceptio dare vos diis sexum disjunctione ex ipsa declarat. Adduci ergo non possumus, ut corpora credamus deum. Nam [b 1Kb] necesse est corpora, si sunt mares ac feminae, [Col. 0947A] insignita esse generis distinctione. Quis enim vel exigui sensus nescit terrenorum ab illo animantium conditore non alia de causa generis diversi sexus institutos esse, atque formatos, nisi ut per coitus, et connubia corporum, res caduca et labilis successionis perpetuae innovatione duraret?

[21Kb] IX. Quid ergo dicemus? deos procreare? deos nasci? et idcirco additas genitalium membrorum partes, ut sufficere prolem possent, et nova quaque suboriente foetura, quidquid prior aetas abstulisset, recidiva [a 1Kb] substitutio subrogaret? Ergo si haec ita sunt, id est, si dii procreant superi, et si per has leges experiuntur se sexus, suntque immortales, nec frigoribus fiunt senectutis effoeti, sequitur ut debeant plena esse diis omnia: neque innumeros coelos eorum capere [Col. 0947B] multitudinem posse: siquidem et ipsi perpetuo generant, et per soboles sobolum multiplicata semper [Col. 0948A] innumerabilitas ampliatur; aut si obscoenitas coeundi, ita ut decet, ab diis abest, quae causa ratioque monstrabitur, cur insigniti sint his locis, quibus sexus se solent libidinum propriarum admonitionibus recognoscere? Neque enim veri est simile haberi haec frustra, aut improvidam in illis suave ludere [b 1Kb] voluisse naturam, ut eos his partibus aggeraret quibus utendum non est. Sic ut enim ad usus certos, manus, pedes, oculi, caeteraque constructio membrorum sua quaeque in officia constituta est, ita convenit credere in sui muneris functionem comparatas esse has partes: aut confitendum est in deorum corporibus esse aliquid vacuum, quod sit frustra atque inaniter fabricatum.

[64Kb] X. Quid dicitis, o sancti atque impolluti antistites [Col. 0948B] religionum? Habent ergo dii sexus, et genitalium membrorum circumferunt foeditates, quas etiam ex [Col. 0949A] oribus verecundis infame est suis appellationibus promere? Quid ergo jam superest, nisi ut eos credamus immundorum quadrupedum ritu, in libidinum furias gestire, cupiditatibus rabidis ire in mutuas complexiones, et postremum fractis dissolutisque corporibus voluptatis enervatione languescere? Et quoniam quaedam sunt feminarum generis propria, sequitur et eas quoque credamus circumactis persolvere suas mensibus leges: fastidiosos ducere atque [Col. 0950A] habere conceptus: aboriri [a 1Kb] , perferre, et praepropero partu septimanas edere aliquando foeturas. O pura, o sancta, atque ab omni turpitudinis labe disparata atque abjuncta divinitas! Avet animus, atque ardet in Chalcidicis illis magnis, atque in palatiis coeli deos deasque conspicere intectis corporibus atque nudis, ab Iaccho Cererem, musa ut praedicat Lucretii [b 1Kb] , mammosam, Hellespontiacum Priapum inter deas virgines atque matres circumferentem res illas, praeliorum [Col. 0951A] semper in expeditione paratas. Avet, inquam, videre deas gravidas, deas foetas, gliscentibusque per dies alvis intestini ponderis morositate cunctari, parturire alias tractu longo, et manus obstetricias quaerere: illas telis gravibus, et dolorum acuminibus fixas ejulare, tortari et inter haec omnia suppetias Junonis implorare Lucinae. Nonne multo est rectius maledicere conviciari, atque alia ingerere diis probra, quam obtentu [a 1Kb] pio talia de his monstra opinionum indignitate praesumere?

[2Kb] XI. Et audetis adscribere causam nobis offensionis deorum, cum, si judicatio fiat, certissima in vobis reperiatur haec esse, nec in contumelia, quam opinamini, stare. Nam si dii, ut dicitis, afficiuntur ira, et animorum indignationibus incalescunt: cur eos non putemus aegre atque acerrime sustinere, dari sibi a [Col. 0951B] vobis sexus, quibus canes porcique formati sunt? et cum ita credatis, non aliter se fingi, et ignominiosa cum ostentatione proponi? Ergo cum haec ita sint, miseriarum omnium causa vos estis, vos deos impellitis, vos excitatis infestare omnibus malis terras, et [Col. 0952A] nova quaeque quotidie struere, quibus ulcisci se possint tot a vobis injuriis et maledictionibus exasperati: Maledictionibus, inquam, et injuriis, quas partim fabulis turpibus, partim opinionibus indecoris [b 1Kb] , quas vestri theologi, quas poetae, quas ipsi vos quoque ignominiosis celebratis in ritibus, res perditas invenietis humanas, et abjecisse clavum deos; si modo illorum curam spectat, mortalium regere atque administrare fortunas. Nam nobis quidem cur irascantur, non habent: quos vident et sentiunt, neque se colere, neque deridere, quod dicitur, et honestius quam vos multo de sui nominis dignitate existimare, credere.

[14Kb] XII. De sexu hactenus. Nunc ad speciem veniamus et formas, quibus esse descriptos deos superos creditis: quibus immo formatis et templorum amplissimis [Col. 0952B] collocatis in sedibus. Neque quisquam judaicas in hoc loco nobis opponat et saducaei generis fabulas, tamquam formas tribuamus et nos Deo: hoc enim putatur in eorum litteris dici, et veluti re certa, atque auctoritate firmari: quae aut nihil ad nos [Col. 0953A] attinent, nec ex aliqua portione quidquam habent commune nobiscum: aut si sunt, ut creditur, sociae, quaerendi sunt vobis altioris intelligentiae doctores, per quos possitis addiscere, quibus modis conveniat litterarum illarum nubes, atque involucra relaxare. Nostra de hoc sententia talis est. Naturam omnem divinam, quae neque esse coeperit aliquando, nec vitalem ad terminum sic aliquando ventura, liniamentis carere corporeis, neque ullas formarum effigies possidere, quibus extima circumscriptio membrorum solet coagmenta finire. Quidquid enim tale est, mortale esse arbitramur et labile: nec obtinere perpetuam posse credimus aevitatem, quod extremis coercitum finibus necessaria circumcludit extremitas.

[328Kb] XIII. At vero vos deos parum est formarum quod [Col. 0953B] amplectimini mensione, filo et atterminatis [a 1Kb] humano: [Col. 0954A] et quod indignius multo est, terrenorum corporum circumcaesura finitis. Quid ergo dicemus? Caput deos gestare tereti rotunditate collectum, retinaculis nervorum dorso illigatum ac pectori, et ad cervicum necessarias flexiones consertionibus verticularum, atque ossea substructione fulciri? Quod si accipiemus ut verum sit, aures etiam sequitur ut habeant curvis perterebratas anfractibus: oculorum orbiculos mobiles, superciliorum marginibus obumbratos: suspensum imbricem narium, munctionibus mucculentis et spiritali commeabilem tractui: subactionibus ciborum dentes trini generis, atque in officia trina compositos: manus ministras operum, articulis, digitis, et cubitorum mobilitate tractabiles: corporibus sustinendis pedes, explicandis gressibus, et [Col. 0954B] suggerendis anticipationibus itionum. Quod si ea, quae [Col. 0955A] prompta sunt, consentaneum est et illa portari, quae sub costis, earumque sub cratibus cutes contegunt, atque omentorum membranulae: gurguliones, ventriculos, lienes, pulmones, vesiculas, jecora, intestinorum volubilium tractus, et per omnia viscera commeantes purpurei sanguinis venas, cum arteriis spiritalibus conjugatas.

[298Kb] XIV. An numquid coelestium corpora foeditatibus his carent? et quoniam cibis mortalibus abstinent [a 1Kb] , edentulos eos esse parvulorum credendum est ritu, et viduatos interioribus cunctis, tamquam utres sufflatos, [Col. 0955B] turgidorum corporum inanitate pendere? [Col. 0956A] Quid quod, si haec ita sunt, erit vobis necessarium contueri, similesne sint dii omnes, an formarum dispari circumscriptione teneantur. Si enim par cunctis, atque una est omnibus similitudinis species, non absurdum est credere errare eos, fallique cognitionis in mutuae comprehensione. Sin autem gerunt discrimen in vultibus, sequitur ut intelligi debeat non alia de causa dissimulitudines his datas, nisi ut singuli se possent differentium signorum proprietatibus noscitare. Ergo esse dicendum est quosdam capitones, cilunculos, frontones, labeones: in his alios [Col. 0956B] mentones, naevios [b 1Kb] , atque nasicas. Hos displosis naribus, [Col. 0957A] illos resimis, nonnullos turgentibus malis aut buccarum cumulatione saccibucces, nanos, longos, medios, macilentos, pingues, crassos: hos capillorum intortionibus crispulos, calvitiis alios et glabritatibus rasos. Neque opinari nos falso, vestrae et produnt atque indicant officinae. Siquidem cum facitis atque informatis deos, hos crinitos effingitis, alios laeves, senes [a 1Kb] , juvenes, pueros, aquilos [b 1Kb] , caesios, ravos, seminudos, intectos, aut, ne frigus incommodet, fluidarum vestium superjectione perfusos.

[121Kb] XV. Quisquamne est hominum rationis alicujus sapore contactus, qui pilos et lanugines credat in deorum corporibus nasci? qui annorum in illis inesse [Col. 0957B] discrimina? qui et pervarias tegminum atque [Col. 0958A] amictuum formas vestitos hos ire, atque ab aestibus sese frigoribusque tutari? Quod qui habet verum, et hoc necesse est tamquam verum accipiat: esse deos fullones, esse tonsores: qui vel sacras eluant vestes, vel capillos imminuant sylvescentium crinium velleribus involutos. Itane istud non turpe, non impietatis et contumeliae plenum est, moribundi et caduci animantis liniamenta diis dare? insignire his partibus, quas enumerare, quas persequi probus audeat nemo, nec sine summae foeditatis horrore, mentis imaginatione concipere? Hoccine est illud fastidium vestrum, sapientia haec arrogans, qua despuitis nos ut rudes, atque omnem scientiam remini rerum [Col. 0958B] vobis divinarum patere? Aegyptiorum ridetis aenigmata, [Col. 0959A] quod mutorum animantium formas divinis inseruerint causis, easdemque quod species multo thure accipiant, et reliquo caerimoniarum paratu: vos effigies hominum tamquam deorum veneramini potestates: nec pudet his ora terreni animalis imponere: erroris alios, et stultitiae condemnare, et in erroris ejusdem similitudine ac vitio deprehendi.

[210Kb] XVI. Nisi forte dicetis alias quidem inesse [a 1Kb] diis formas, et honoris, et dicis causa species vos eis accommodavisse mortalium, quod majoris multo est contumeliae, quam erroris aliquid ignoratione fecisse. Nam si vos fateremini id, quod vestra suspicio credidisset, formamentis attribuisse divinis, minus erat injuriae praesumpta in opinatione peccasse. Nunc vero, cum aliud creditis, et aliud fingitis, et in eos [Col. 0959B] estis contumeliosi, quibus id attribuitis quod eos confitemini non esse: et irreligiosi esse monstramini, cum id adoratis quod fingitis, non quod in re esse ipsaque in veritate est censetis. Si aselluli, canes, porci, humanum aliquid saperent, fingendique haberent artes: [Col. 0960A] iidemque nos vellent cultu aliquo prosequi, et statuarum consecrationibus honorare, quantas nobis irarum flammas, indignationum quos turbines concitarent, si suorum corporum formas nostra vellent portare atque obtinere simulacra? Quantas, inquam, irarum flammas suffunderent, excitarent, si urbis conditor Romulus asinina staret in facie, si sanctus Pompilius in canina, si porcina sub specie nomen esset Catonis, aut Marci Ciceronis inscriptum? Ita ergo stoliditatem vestram non rideri, si rident, vestris ab numinibus remini? aut, quoniam censetis affici eos ira, non insanire, non furere, neque pro injuriis et contumeliis tantis ultum ire se velle, jacularique in vos ea, quae dolor suetus est jacere, et offensionis acerbitas comminisci? Quanto fuerat rectius [Col. 0960B] elephantorum his formas, pantherarum, aut tigridum, taurorum, equorumque donare? Nam quid in homine pulchrum est, quid quaeso admirabile, vel decorum, nisi quod et clurino cum pecore nescio quis auctor voluit esse commune?

[Col. 0961A] [2Kb] XVII. Sed si vobis, inquiunt, nostra opinatio displicet, vos demonstrate, vos dicite, qua sit Deus praeditus forma. Si veram vultis audire sententiam, aut nullam habet Deus formam aut si informatus est aliqua, ea quae sit, profecto nescimus. Neque enim quod vidimus numquam, nescire esse ducimus turpe: aut ea re prohibemur aliorum sententias refutare, quia super hoc nostram nullam ipsi sententiam promimus. Ut enim si vitreus esse dicatur mundus, si argenteus, ferreus vel ex fragili conglobatus et fabricatus testa, non dubitemus falsum esse contendere, quamvis quae sit ejus materia nesciamus: ita cum de specie agatur Dei, quam perhibetis [a 1Kb] convincimus non esse, etiam si quae sit, minus possumus explicare.

[Col. 0961B] [1Kb] XVIII. Quid ergo, inquiet aliquis, non audit Deus? non loquitur? non ante se positas res videt? non intuetur? Suo forsitan genere, non nostro. Neque enim veri aliquid scire tanta in re possumus, aut suspicionibus indagare: quas esse apud nos [b 1Kb] liquet instabiles, lubricas, et vanorum similitudines somniorum. Si enim dixerimus iisdem rationibus videre, quibus et nos videmus: sequitur ut intelligi debeat superjectas pupilis eum habere membranulas, connivere, nictare, radiis, aut imaginibus cernere, aut quod oculis commune est omnibus, sine alterius luminis commixtione nihil omnino conspicere. Quod ipsum similiter de auditu, ac de eloquii forma, et verborum prolatione dicendum est. Si per aures audiat, eas [Col. 0961C] quoque habere flexuosis tramitibus perforatas, qua [Col. 0962A] irrepere vox possit sensum nunciatura sermonis: aut si verba ore funduntur, labia habere cum dentibus, quorum inflictu et mobilitate multijuga lingua sonos articulet, et vocem in verba conformet.

[1Kb] XIX. Si nostri animi motum non recusatis audire, tantum abest ut nos Deo corporalia liniamenta tribuamus, ut animorum etiam decora, ipsasque virtutes, quibus eminere vix concessum est paucis, tantae rei vereamur adscribere. Quis enim Deum dixerit fortem, constantem, frugi, sapientem? quis probum? quis sobrium? quis immo aliquid nosse? quis intelligere? quis providere? quis ad fines officiorum certos actionum suarum decreta dirigentem? Humana sunt haec bona, et ex oppositione vitiorum existimationem meruerunt habere laudabilem. Quis est autem [Col. 0962B] tam obtusi pectoris, tam bruti, qui humanis bonis Deum esse dicat magnum? aut ideo nominis majestate praecellere, quod vitiorum careat foeditate? Quidquid de Deo dixeris, quidquid tacitae mentis cogitatione conceperis, in humanum transilit et corrumpitur sensum: nec habet propriae significationis notam, quod nostris dicitur verbis, atque ad negocia humana compositis. Unus est hominis intellectus de Dei natura certissimus, si scias, et sentias nihil de illo posse mortali oratione depromi.

[10Kb] XX. Et haec vero prima est vestrorum numinum contumelia, quam de formis, et sexibus boni scilicet vindices, et religiosi constituistis auctores. Illud vero, quod sequitur, quale est, quod deos vobis inducitis [Col. 0962C] alios fabros, alios medicos, alios lanarios, nautas, [Col. 0963A] citharistas, auloedos, venatores, pastores, et quod supererat, rusticos? Et ille, inquit, musicus deus est: et hic alter, divinus est. Caeteri enim dii non sunt, et ventura praedicere inscitia nesciunt, atque ignorantia futurorum. Obstetriciis [a 1Kb] ille informatus artibus, medicorum alius institutus est disciplinis. Ergone singuli sua in re pollent, nec in auxilium vocati alienis possunt in partibus subvenire? Hic in sermone facundus est, atque in verborum continuationibus promptus: bardi enim sunt alii, nec possunt aliquid scitum, si oratio facienda est, eloqui.

[10Kb] XXI. At rogo, quae ratio est, quae tam dura necessitas, quae causa, ut artificia haec superi tamquam viles noverint atque habeant sellularii? In coelo enim cantatur et psallitur, ut intervalla et numeros vocum [Col. 0963B] novem conserant scitulae ac modulentur sorores! [Col. 0964A] Sunt in sidereis montibus sylvae, sunt lustra, sunt nemora, ut venationum praepotens habeatur in expeditionibus Diana? Imminentia dii nesciunt: et sortibus vivunt, agitanturque fatalibus, ut quid cuique crastinus dies ferat, aut hora, Latonius explicet atque aperiat vates? Ipse alio impletur deo, et vi numinis praemitur exagitaturque majoris, ut merito dicatur habeaturque divinus? Corripiuntur dii morbis, et vulnerari, vexari aliqua ex re possunt: ut cum exegerit ratio, auxiliator subveniat Epidaurius? Parturiunt, pariunt, ut difficiles puerperiorum tricas Juno mulceat, corripiatque Lucina? Rem rusticam tractant, aut curant militaria munera: ut flammipotens Vulcanus fabricetur his enses, aut ruris ferramenta procudat? Vestis indigent tegmine: ut virgo Tritonia curiose iis stamen [Col. 0965A] neat: et qualitate pro temporis, aut trilices tunicas, aut de serico componat? Accusant, et diluunt crimina: ut Atlantea progenies eloquii primas ferat studiosa exercitatione quaesiti?

[4Kb] XXII. Erras [a 1Kb] , inquit, et falleris: non enim ipsi opifices dii sunt, sed ingeniis hominum subjiciunt has artes, atque ut vita sit instructior, tradunt scienda mortalibus. Sed qui aliquam subjicit ignaro ac nescio disciplinam, solertemque hunc efficere nonnullius operis scientia contendit, sciat ipse necesse est primus id, quod alterum colere constituit. Neque enim traditor alicujus esse scientiae potis est, ut non ejus, quod tradit praecepta habeat cognita, et rationem teneat exercitatissime comprehensam. Dii ergo sunt artifices primi: sive quod, ipsi ut dicitis, subdunt [Col. 0965B] scientiam mentibus: sive quod immortales, et geniti numquam, genus omne terrenum vetustate temporis [Col. 0966A] antecedunt. Hoc est ergo quod quaeritur, cum sit nullus apud superos artibus his locus: neque usus illorum, neque natura deposcat ingeniosum aliquid, aut sellularium scire: cur esse dicatis in aliis alios perceptionibus gnarures, et habere solertias, in quibus singuli se vincant scientiarum cognitione discreti?

[387Kb] XXIII. Nisi forte hoc dicitis, deos artifices non esse, sed eos his artibus praesidere, curare: immo sub illorum posita esse tutela omnia, quae administramus, quae gerimus: atque, ut bene ac feliciter cedant, illorum provisione curari. Quod quidem merito dici ac probabiliter videretur, si ad voluntatem semper sententiamque procederent ea, quae obimus, quae gerimus, aut in negotiis periclitamur humanis. Cum vero in contrarium quotidie res vertantur, neque ad [Col. 0966B] propositum voluntatis actionum respondeant fines, ludentis est dicere deos nobis superesse custodes, [Col. 0967A] quos suspicio finxit nostra, non explorata veritas comprehendit. Per maria tutissimas praestat Portunus commeantibus navigationes: sed cur insanum mare tam frequentes exposuit crudelium naufragiorum ruinas? Salutaria, et fida consilia nostris suggerit cogitationibus Consus: et in contrarios exitus cur assidue vertitur placitorum inopinata mutatio? Armentorum, et pecorum gregibus Pales praesunt Inuusque custodes: et cur saeva contagia, et pestilentes morbos ab aestivis avertere cessatione inimica non curant? Flora illa meretrix, et sancta obscoenitate [Col. 0968A] ludorum, bene curat ut arva florescant: et cur quotidie gemmulas, et pubescentes herbas adurit atque interficit nocentissimum frigus? Puerperiis Juno praeposita est, et auxiliatur genitricibus foetis, et matrum intereunt cur quotidie millia parricidalibus nixibus interemptae? In tutela Vulcani est ignis, et materies ejus in illius regimine constituta est: et cur aedes frequentissime sacras, atque urbium portiones ad cinerem patitur flammarum voracitate collabi? Divinationis scientiam largitur hariolantibus Pythius, et cur obliquata, dubia, cur obscuritatis submersa [Col. 0969A] caligine dat saepius subministratque responsa? Aesculapius officiis et medendi artibus praeest: et cur plura morborum et valetudinum genera ad sanitatem nequeunt incolumitatemque perduci, immo sub ipsis fiunt curantium manibus atrociora? Curat Mercurius ceroma [a 1Kb] , pugillatibus et luctationibus praeest: et cur invictos omnes non perficit, quibus praeest? cur unius in officio praesidatus, hos victoriae compotes, alios vero perpetitur ignominiosa infirmitate rideri?

[Col. 0970A] [85Kb] XXIV. Tutelaribus, inquit, supplicat diis nemo, et idcirco singuli familiaribus officiis atque auxiliis desunt. Nisi enim thura et salsas accipiant fruges, benefacere dii nequeunt? et nisi pecorum sanguine delibutas suas conspexerint arulas, suos deserunt atque abjiciunt praesidatus? At quin ego rebar paulo ante, spontaneas esse numinum benignitates, ultroque ab his fluere inexpectata [b 1Kb] benevolentiae munera. Numquid enim rex poli libamine aliquo exambitur [Col. 0971A] aut hostia, ut omnia ista, quibus vivitur, commoda mortalium gentibus largiatur? Non fervorem genitalem solis Deus, noctis et tempora, ventos, pluvias, fruges, cunctis subministrat aequaliter bonis, malis, justis, ingenuis, servis, pauperibus, divitibus? Hoc est enim proprium Dei potentis ac veri, inexorata beneficia praebere fessis atque invalidis rebus, et multiformi semper asperitate vallatis. Nam sacrificiis editis id quod poscaris annuere, non est istud postulantibus subvenire, sed benignitatis propriae munificentiam venditare. Ludimus et lascivimus tanta in re homines, et quid sit Deus obliti, quid istius magnificentia nominis, quidquid vile vel sordidum suspiciosa [Col. 0971B] potuimus credulitate confingere, divis tutelaribus arrogamus.

[Col. 0972A] [49Kb] XXV. Unctionibus, inquit, superest Unxia, cingulorum Cinxia replicationi, Victa et Potua sanctissimae victui potuique procurant. O egregia numinum, et singularis interpretatio potestatum, nisi postes virorum adipali unguine oblinerentur a sponsis: nisi virginalia vincula jam ferventes dissolverent, atque imminentes mariti, nisi potarent, et manderent homines, dii nomina non haberent? Quid? quod non contenti tam deformibus subdidisse atque implicuisse deos curis, naturas his etiam feras, truculentas, immanes, malis gaudentes semper, et humani generis attribuitis vastitate.

[78Kb] XXVI. Non commemorabimus hoc loco deam Lavernam [Col. 0972B] furum, Bellonas, Discordias, Furias, et laeva [Col. 0973A] illa quae constituitis numina, taciturnitatis silentio praeteribimus. Martem ipsum ponemus in medio, et speciosam illam Cupidinum matrem: ex quibus unum praeficitis proeliis, amoribus alteram et cupiditatis ardori. Potestatem, inquit, bellorum Mars habet, utrumne ut mota compescat, an ut cessantia et quieta commoveat? Nam si sedator militaris insaniae est, cur quotidie bella non desunt? Sin autem conditor illorum est, Deum ergo dicemus in voluptatis suae dulcedinem collidere orbem totum: discordiarum et discriminum causas inter gentes serere terrarum longinquitate disjunctas: conducere ex diverso tot mortalium millia, et intra verbi unius moras campos cadaveribus aggerare, sanguineos praecipitare torrentes, fundatissima delere imperia, aequare urbes [Col. 0973B] solo, libertatem ingenuis abrogare, et servitutis conditionem imponere, dissensionibus gaudere civilibus, [Col. 0974A] commorientium fratrum parricida nece, et ad ultimum filiorum et patrum parricidali congressionis horrore.

[51Kb] XXVII. Quod ipsum licebit in Venerem pari atque eadem ratione traducere. Nam si amoris haec flammas, sicut perhibetis et creditis, cogitationibus subdit humanis, sequitur ut intelligi debeat, quidquid labis et criminis ab insania proficiscitur tali, id Venereis debere vulneribus imputari. Ergone Dea cogente in vilissimi nominis scorta suam saepius produnt etiam nobiles dignitatem, disuniuntur tenacium [a 1Kb] matrimoniorum nexus, in incestas libidines necessitudo sanguinis inardescit, insaniunt in liberos matres, patres virginum suarum vota in se vertunt, contra decus aetatis senes in obscenos ingemunt curis [Col. 0974B] juvenilibus appetitus, sapientes et fortes viri solvunt decreta constantiae virilitatis vigore mollito, innectuntur [Col. 0975A] cervicibus laquei, conscenduntur ardentes rogi, et per vastas atque altissimas rupes jaciunt se passim voluntariis saltibus praecipitati?

[57Kb] XXVIII. Quisquamne est hominum rationis alicujus primordiis indutus, qui divinitatis constantiam tam foedis polluat aut contaminet moribus? qui naturas attribuat diis tales, quas in agrestibus belluis lenitudo saepe permulsit atque extenuavit humana? Ubinam quaeso est illud, quod ab omni perturbationis affectu dii procul amoti sunt? quod lenes, placidi, mites, quod in genere virtutis unito perfectionis apicem, atque ipsius retinent sapientiae summitatem? aut cur eos oramus, ut a nobis adversa atque inimica propellant, si malorum omnium, quibus quotidie carpimur, ipsi esse nobis reperiuntur auctores? Quantumlibet nos impios, irreligiosos vocetis, aut atheos, [Col. 0975B] numquam fidem facietis esse amorum deos, esse bellorum, esse qui discordias conserant, qui furialibus stimulis animos inquietent. Aut enim verissime dii sunt, et ea quae commemorastis non faciunt: aut si [Col. 0976A] ea quae dicitis, faciunt, sine ulla dubitatione dii non sunt.

[28Kb] XXIX. Et tamen possemus utcumque accipere a vobis has mentes impiarum plenissimas fictionum, si non multa de diis ipsi tam contraria promentes, dissolventiaque se ipsa, sustinere animi compelleretis assensum. Cum enim singuli singulos anteire interioris contenditis scientiae laude, et deos ipsos, quos opinamini, tollitis: et reponitis alios, quos manifestum est non esse: et alius aliud de iisdem dicitis rebus, et innumeros esse conscribitis, quos esse singulos semper consensio accepit humana. Incipiamus ergo solemniter ab Jano et nos patre, quem quidam ex vobis mundum, annum alii, solem esse prodidere nonnulli. Quod si accipiemus ut verum sit, sequitur, ut intelligi debeat nullum umquam fuisse Janum, [Col. 0976B] quem ferunt Coelo atque Hecate procreatum in Italia regnasse primum, Janiculi oppidi conditorem, patrem Fonti, Vulturni generum, Juturnae maritum: atque ita per vos dei nomen eraditur, quem in cunctis anteponitis [Col. 0977A] precibus, et viam vobis pandere deorum ad audientiam creditis. Rursus vero si Janus est annus, deus esse nec sic potest. Quis enim annum ignorat temporis esse circumscriptionem statam, nec habere vim numinis id, quod spatiis mensium, et dierum dinumeratione conclusum est? Quod ipsum licebit in Saturnum non absimili ratione traducere. Nam si tempus significatur hoc nomine, Graecorum ut interpretes autumant, ut quod chronos est, habeatur Cronos, nullum est Saturnium numen. Quis est enim tam demens, qui tempus esse dicat deum, quod mensura cujusdam est spatii in continua serie perpetuitatis inclusi? atque ita ex ordine tolletur et iste coelestium, [Col. 0977B] quem coelo esse editum patre, magnorum esse procreatorem [Col. 0978A] deorum, vitisatorem, falciferum vetustas edidit prisca, et minorum transmisit aetati.

[210Kb] XXX. Nam quid de ipso dicemus Jove, quem solem esse dictitavere sapientes, agitantem pinnatos currus, turba consequente divorum? aethera nonnulli flagrantem vi flammea atque ardoris inextinguibili vastitate? Quod si liquet, et constat, nullus ergo omnino est vobis auctoribus Jupiter: qui patre editus Saturno, atque Ope matre, ut genitoris evaderet rabiem, in Cretensium finibus memoratur esse celatus. Jam vero Junonem opinatio nonne consimilis deorum tollit e censu? Nam si aer illa est, quemadmodum vos [Col. 0978B] ludere ac dictitare [a 1Kb] consuestis, graeci nominis praeposteritate [Col. 0979A] repetita, nulla soror et conjux omnipotentis reperietur Jovis, nulla Fluonia, nulla Pomona, nulla Ossipagina, nulla Februtis, Populonia [a 1Kb] , Cinxia, Caprotina: atque ita reperietur inanissima esse istius nominis fictio, opinionis vacuae celebritate vulgata.

[757Kb] XXXI. Aristoteles, ut Granius memorat, vir ingenio [Col. 0980A] praepotens, atque in doctrina praecipuus, Minervam esse lunam probabilibus argumentis explicat, et litterata auctoritate demonstrat. Eamdem hanc alii aethereum verticem, et summitatis ipsius esse summam dixerunt: memoriam nonnulli: unde ipsum nomen Minerva, quasi quaedam Meminerva formatum [Col. 0981A] est. Quod si accipit res fidem, nulla est ergo Mentis filia, nulla victoriae, nulla Jovis enata de cerebro inventrix oleae, nulla magisteriis artium, et disciplinarum varietatibus erudita. Quod aqua nubat terram, appellatus est, inquiunt, cognominatusque Neptunus. Si ergo liquoris obtentio nominis hujus appellatione signatur, nullus Deus est omnino Neptunus: atque [Col. 0982A] ita tollitur, et removetur e medio stygii frater Jovis, Olympiique germanus, tridenti armatus ferro, pistricum dominus atque maenarum, rex salsorum gurgitum, et tremebundi motator soli.

[41Kb] XXXII. Mercurius etiam quasi quidam medicurius dictus est: et quod inter loquentes duo media currat et reciprocetur oratio, nominis hujus concinnata est [Col. 0983A] qualitas. Ergo si haec ita sunt, non est dei Mercurius nomen, sed sermonis reciprocantis et vocis, atque ita hoc pacto [a 1Kb] aboletur et extinguitur caduceator ille Cyllenius in algido fusus monte, vertice, verborum excogitator et nominum: nundinarum, mercium, commerciorumque mutator. Terram quidam e vobis, quod cunctis sufficiat animantibus victum, matrem esse dixerunt magnam: eamdem hanc alii, quod salutarium seminum frugem gerat, Cererem esse pronuntiant: nonnulli autem Vestam, quod in mundo stet sola, caeteris ejus partibus mobilitate in perpetua [Col. 0984A] constitutis. Quod si ratione profertur et asseveratur certa, trina pariter nomina vobis interpretibus nulla sunt: non Ceres, non Vesta deorum esse computabuntur in fastis: non ipsa denique mater deum, quam Nigidius autumat matrimonium tenuisse Saturni, dea recte poterit nuncupari: siquidem unius terrae haec sunt omnia nomina, et his sola [b 1Kb] praedicationibus indicatur.

[341Kb] XXXIII. Praetermittimus hoc loco satietatis fuga Vulcanum: quem esse omnes ignem pari vocum pronuntiatis assensu: quod ad cunctos veniat, Venerem, [Col. 0985A] et quod sata in lucem proserpant [a 1Kb] , cognominatam esse Proserpinam: qua rursus in parte trium capita numinum tollitis: siquidem primum elementi est nomen, non sentientis vocabulum potestatis: libidinis alterum per cuncta animantia diffusae: tertium vero significat attolentia se germina, et frugum succrescentium motiones. Quid? cum Liberum, Apollinem, Solem, unum esse contenditis numen vocabulis amplificatum tribus, nonne sententiis vestris deorum iniminuitur census, et opinio praedicata [b 1Kb] dilabitur? Nam si verum est solem eumdem Liberum esse, eumdemque Apollinem, sequitur ut in rerum natura neque Apollo sit aliquis, neque Liber: atque ita per vos ipsos aboletur, eraditur, Semeleius, Pythius: alter foeculentae hilaritatis dator, Sminthiorum alter [Col. 0985B] pernicies murum.

[Col. 0986A] [41Kb] XXXIV. Non indocti apud vos viri, neque quod induxerit [c 1Kb] libido garrientes, Dianam, Cererem, Lunam, caput esse unius Dei triviali germanitate pronuntiant: neque, ut sunt trinae dissimilitudines nominum, personarum differentias tres esse: Lunam in his omnibus vocari, atque in ejus vocamen reliquorum seriem coacervatam esse cognominum. Quod si exploratum, si fixum est, atque ita si esse rei veritas monstrat, cassum iterum [d 1Kb] nomen est Cereris, cassum Dianae: atque ita perducitur res eo, ut et illa frugum, sicut perhibetis, inventrix, vobis ducibus atque auctoribus nulla sit, et exspolietur Apollo germana, quam quondam puris in fontibus abluentem membrorum sordes corniger ille venator inspexit, et poenam curiositatis invenit.

[Col. 0986B] [101Kb] XXXV. In philosophiae memorabiles studio, atque [Col. 0987A] ad istius nominis columen vobis laudatoribus elevati, universam istam molem mundi, cujus omnes amplexibus ambimur, tegimur, ac sustinemur, animal esse unum, sapiens, rationabile [a 1Kb] , consultum probabili asseveratione definiunt: quorum si est vera, et fixa, certa sententia, etiam illi continuo desinent dii esse, quos in ejus portionibus paulo ante immutatis nominibus constituebatis. Ut enim homo unus nequit permanente sui corporis integritate in homines multos scindi: neque homines rursus multi, disjunctionis differentia conservata, in unius sensus simplicitatem conflari: ita si mundus unum est animal, et unius mentis agitatione motatur: nec in plura potest numina dissipari, nec, si ejus particulae dii sunt, in unius animantis conscientiam cogi atque verti. Luna, [Col. 0987B] sol, tellus, aether, astra, membra sunt, et mundi partes: quod si partes et membra sunt, animalia utique sui nominis non sunt: neque enim partes hoc ipsum esse, quod totum est, aliqua in re possunt: aut sibi sapere, sibi sentire, quod sine totius animantis assensu nullis propriis afficiatur e motibus, quo constituto, ac posito, summa omnis illuc [Col. 0988A] redit: ut neque sol deus sit, neque luna, neque aether, tellus, et caetera. Sunt enim partes mundi, non specialia numinum nomina: atque ita perficitur, omnia vobis turbantibus miscentibusque divina, ut in rerum natura unus Deus constituatur mundus, explosis omnibus caeteris: quinimmo [b 1Kb] inaniter, vacue, et sine ulla substantia constitutis.

[18Kb] XXXVI. Si totidem nos modis, totidemque sententiis deorum vestrorum subrueremus fidem, nulli esset dubium, quin ira et rabie concitati, ignes, feras, et gladios, atque alia postularetis suppliciorum in nos genera, quibus sitim soletis vestram nostri sanguinis appetitione proluere. Cum vero per vos ipsos prope omnis gens numinum sub ostentatione tollatur ingeniorum atque doctrinae, audetis intendere [Col. 0988B] nostri nominis causa res humanas ab diis premi: cum quidem, si verum est esse illos uspiam, atque incalescere irarum flammis, nihil habeant justius, propter quod in vos saeviant, quam quod eos negatis subsistere, neque una esse in parte naturae.

[489Kb] XXXVII. Musas Mnaseas est auctor filias esse Telluris et Coeli: Jovis caeteri praedicant ex Memoria [Col. 0989A] uxore, vel mente: has quidam [a 1Kb] virgines, alii matres fuisse conscribunt. Libet enim jam paucis etiam illas partes attingere, quibus alius aliud eadem de re dicere opinionum diversitate monstramini. Ephorus [b 1Kb] has igitur numero esse tres effert: Mnaseas, quem diximus, quatuor: Myrtilus [c 1Kb] inducit septem: octo asseverat Crates: ad extremum Hesiodus novem, cum nominibus prodit, diis coelum et sidera locupletans. Nisi fallimur, ista dissensio nihil scientium verum est, non ab rei veritate descendens. Nam si liquido sciretur, quid sit, unanimis esset vox omnium et in ejusdem sententiae finem cunctorum [Col. 0989B] pergeret et conveniret assensio.

[Col. 0990A] [22Kb] XXXVIII. Quonam modo igitur religionis potestis integrare vim plenam, cum circa ipsos erretis deos? aut ad venerabiles invitare nos cultus, cum nihil nos certi de ipsorum numinum comprehensione doceatis? Ut enim de mediis conticescamus auctoribus, aut ille primus eradit atque interficit sex divas musas, si esse illas constat novem: aut iste ultimus et extremus sex apponit, quae nullae sunt, tribus solis in veritate constantibus: ut neque sciri possit, aut comprehendi, quaenam debeant addi, quae demi, et in periculum deducatur religionis ipsius susceptio, aut id quod non est colens, aut quod sit fortasse praeteriens. [Col. 0990B] Novensiles Piso deos esse credit novem in Sabinis [Col. 0991A] apud Trebiam constitutos. Hos Granius Musas putat, consensum accommodans Aelio: novenarium numerum tradit Varro, quod in movendis [a 1Kb] rebus potentissimus semper habeatur et maximus, novitatum Cornificius praesides, quod curantibus his omnia novitate integrentur, et constent: deos novem Manilius, quibus solis Jupiter potestatem jaciendi sui permiserit fulminis. Cincius numina peregrina novitate ex ipsa appellata pronuntiat: nam solere Romanos religiones urbium superatarum partim privatim per familias [Col. 0991B] spargere, partim publice consecrare: ac ne aliquis [Col. 0992A] deorum multitudine aut ignorantia praeteriretur, brevitatis et compendii causa uno pariter nomine cunctos Novensiles invocari.

[22Kb] XXXIX. Sunt praeterea nonnulli, qui ex hominibus divos factos hac praedicant appellatione signari, ut est Hercules, Romulus, Aesculapius, Liber, Aeneas. Sententiae, ut apparet, diversae sunt hae omnes: neque fieri per rerum naturam potest, ut qui opinionibus differunt, veritatis unius habeantur auctores. Si enim Pisonis sententia vera est, Aelius et Granius [Col. 0992B] mentiuntur: si quod dicitur ab his certum est, [Col. 0993A] peritissimus errat Varro, qui rebus in substantia constitutis inanissimas subdit et res cassas. Si novenarius numerus cognomen Novensilium ducit, Cornificius labare convincitur, qui novitati praesidentibus divis alienae potentiae vim donat. Quod si opinio Cornificii vera est, imprudens Cincius invenitur, qui urbium victarum deos potestate afficit Novensilium numinum. Quod si hi sunt, quos Cincius praedicat, Manilius dicere reperietur falsum, qui alieni fulminis jaculatores sub istius vocaminis appellatione concludit. Quod si exploratum et verum est id quod Manilius autumat, in errore sunt hi maximo, qui honoribus divinis auctos, consecratosque mortales ob novitatem honoris existimant nuncupari. Quod si Novensiles hi sunt, qui meruerunt ad sidera sublevari, [Col. 0993B] postquam sunt vitae mortalitate defuncti, nulli prorsus [Col. 0994A] Novensiles dii sunt. Ut enim servi, milites, magistri, non sunt personarum subjacentium nomina, sed officiorum, conditionum, et munerum: ita cum Novensiles dicimus nomen esse deorum, qui ex hominibus meruerunt dii esse, manifestum et promptum est non personas specialiter definitas, sed novitatem ipsam cognomine Novensilium nuncupari.

[115Kb] XL. Nigidius Penates deos Neptunum esse atque Apollinem prodidit, qui quondam muris urbem Ilium [a 1Kb] conditione adjuncta cinxerunt. Idem rursus in libro sexto exponit et decimo, disciplinas Ethruscas sequens, genera esse Penatium quatuor, et esse Jovis ex his alios, alios Neptuni, inferorum tertios, mortalium hominum quartos, inexplicabile nescio quid dicens. Caesius et ipse has sequens Fortunam arbitratur, [Col. 0994B] et Cererem, Genium Jovialem, ac Palem, sed [Col. 0995A] non illam feminam, quam vulgaritas accipit, sed masculini nescio quem generis ministrum Jovis, ac villicum. Varro, qui sunt introrsus, atque in intimis penetralibus coeli deos esse censet, quos loquimur, nec eorum numerum, nec nomina sciri. Hos Consentes, [Col. 0996A] et Complices Ethrusci aiunt, et nominant, quod una oriantur, et occidant una: sex mares, et totidem foeminas nominibus ignotis, et miserationis parcissimae: sed eos summi Jovis consiliarios, ac [Col. 0997A] principes existimari. Nec defuerunt, qui scriberent Jovem, Junonem ac Minervam, deos penates existere, sine quibus vivere ac sapere nequeamus, sed qui penitus nos regant ratione, calore, ac spiritu. Ut videtis, et hic quoque nihil concinens dicitur, nihil una pronuntiatione finitur: nec est aliquid fidum, quo insistere mens possit veritati suae proxima suspicione conjiciens. Ita enim labant sententiae, alteraque opinio ab altera convellitur, ut aut nihil ex omnibus [Col. 0998A] verum sit: aut si ab aliquo dicitur, tot rerum diversitatibus nesciatur.

[269Kb] XLI. Possumus, si videtur, summatim aliquid et de Laribus dicere, quos arbitratur vulgus vicorum atque itinerum deos esse, ex eo quod Graeci vicos cognominant lauras. In diversis Nigidius scriptis modo tectorum domuumque custodes, modo Curetas illos, qui occultasse perhibentur Jovis aeribus aliquando [Col. 0999A] vagitum, modo Digitos samothracios, quos quinque [a 1Kb] indicant Graeci Idaeos dactylos nuncupari. Varro similiter haesitans, nunc esse illos manes, et ideo Maniam matrem esse cognominatam Larum: nunc aerios rursus deos, et heroas pronuntiat appellari: nunc antiquorum sententias sequens larvas esse dicit Lares, quasi quosdam genios, defunctorum animas mortuorum.

[25Kb] XLII. Infinitum est et immensum species ire per singulas, atque ipsis facere promptum libris, nullum esse a vobis Deum, neque existimatum, neque creditum, de quo ambiguas, discrepantesque sententias opinionum mille varietatibus non prompseritis. Sed [Col. 0999B] brevitatis et fastidii causa satis est dixisse, quae dicta [Col. 1000A] sunt: et est operosum nimis coacervare [b 1Kb] in unum multa, cum ex uno et ex altero manifestum fiat, et pateat, labare, nec quidquam vos certi [c 1Kb] de his rebus quas asseritis dicere [d 1Kb] : nisi forte dicetis, etiamsi personaliter ignoramus, qui sunt Lares, qui Novensiles, qui Penates, esse illos tamen consensione ipsa vindicante auctorum, et in numeris caelitum formam sui generis obtinere. Et quemadmodum poterit an sit Deus aliquis sciri, si ignorabitur et nescietur quid sit? aut postulatio ipsa beneficiorum valere, si exploratum non erit, non certum, quis ad quamque debeat consultationem [e 1Kb] vocari? Omnis enim, qui quaerit alicujus numinis impetrare responsum, debet [Col. 1000B] necessario scire, cui supplicet, quem imploret, a quo [Col. 1001A] rebus auxilia et necessitatibus exposcat humanis: maxime cum vos ipsi, et non omnes omnia deos posse praestare, et dissimilibus ritibus singulorum animos referatis offensionesque placari.

[129Kb] XLIII. Etenim si hic atram, ille albam desiderat pellem, huic capite velato, illi sacrificandum est nudo, de matrimoniis ille consulitur, hic medelas incommoditatibus praestat, interesse non potest nihil, an sit ille Novensilis, an ille, cum ignoratio rerum, et personarum confusio deos offendat, cogat et necessario piaculum contrahi? Finge enim me ipsum incommoditatis alicujus et declinandi periculi causa horum cuipiam numinum supplicare dicentem: Adeste, adestote, dii Penates, tu Apollo, tuque Neptune, omniaque haec mala, quibus uror, torreor, vexor, vestri numinis averruncate clementia: eritne spes [Col. 1001B] aliqua referendae ab his opis, si Ceres, Pales, Fortuna, [Col. 1002A] Jovialis aut Genius, non Neptunus et Apollo Penates dii erunt? aut si Curetas pro Laribus invocaro, quos Digitos Samothracios pars vestrorum asseverat auctorum, quemadmodum his potero auxiliatoribus et propitiis uti, cum neque his sua, et aliena illis imposuero cognomina [a 1Kb] ? Usque adeo res exigit propriatim deos scire, nec ambigere, nec dubitare de uniuscujusque vi, nomine; ut si alienis ritibus et appellationibus fuerint invocati, et aures habeant structas, et piaculis nos teneant inexpiabilibus obligatos.

[9Kb] XLIV. Quare si vobis liquet, in sublimibus palatiis coeli habitare, consistere multitudinem istam, quam enumeratis deorum, in unius proloquii finibus convenit vos stare: nec per varias distractos repugnantesque sententias fidem ipsis rebus, quas struitis, derogare. [Col. 1002B] Si Janus est, Janus sit; si Liber est, Liber [Col. 1003A] sit; si Summanus, Summanus sit; hoc est enim confidere, hoc tenere, exploratae in rei cognitione defigi, non more caecorum atque errantium dicere: Novensiles Musae sunt, Trebiani quinimmo dii sunt, [Col. 1004A] immo novenarius numerus, subversarum potius vel urbium praesides, et in id periculum ducere res tantas, ut dum alios tollitis et reponitis alios, possit jure de cunctis, an sint ulla in parte, dubitari.




LIBER QUARTUS.
[Col. 1003]


INDEX CAPITUM.

    [Col. 1003B] Inceptam adversus gentilium deos disputationem persequitur Arnobius ostenditque Pietatem, Concordiam, Salutem aliaque hujuscemodi numina nec joco nec serio dici posse vim habere divinam et in censum deorum referri; cum ea omnia in hominum actionibus atque affectibus posita constent. Cap. 1, 2.
    [Col. 1003C] Nec minus praepostere ab ethnicis propter nonnulla benefacta, uti somniaverant, plures dii, quemadmodum Luperca, Praestana, Panda seu Pantica, Pellonia aliaeque ignotorum numinum catervae educebantur. Cap. 3, 4.
    Garriebant praeterea gentiles, quosdam esse deos sinistrarum regionum praesides, dexterarum inimicos. Cap. 5.
    Ab iisdem quoque gentilibus insusse omnino fingebantur quidam dii rebus quibusdam nec aliis praefecti: quorum nonnullos recenset Arnobius. Cap. 6, 7.
    Alia item ejusmodi numina enumerare pergit ridetque. Cap. 8, 11.
    Neque est quod aliquis objiciat, illos ideo deos esse, quod ab haruspicibus vocati continuo veniant, certaque [Col. 1003D] responsa reddant. Quam quidem objectionem refellit Arnobius. Cap. 11, 13.
    Sed instat auctor planumque facit absurdissima ab ethnicis produci deorum suorum monstra: tres videlicet Joves, quinque Soles, totidem Mercurios, Minervas et Dionysos, etc. Cap. 13, 14, 15.
    At hi omnes dii ejusdem nominis esse non possunt, aut quis ex illis verus Deus sit penitus ignoratur. Atque id exemplo Minervae confirmat Arnobius. Cap. 15, 16, 17.
    Occurrit deinde, urgentibus ethnicis, incompertum esse, an theologi aliive suis in libris cognita et explorata, vel facta fictaque pro libidine de diis scripserint. Cap. 18, 19.
    Demonstrat, iis in libris nihil veri indicari posse, in [Col. 1004B] quibus iidem dii summis contumeliis affecti ubique passim perhibentur. Cap. 19, 22.
    Idem persecutus argumentum concludit publicas humani generis calamitates ipsis ethnicis, haec numinum portenta impie colentibus, esse adscribendas; non autem christianis, qui ea quo par est horrore detestantur. [Col. 1004C] Cap. 22, 23, 24.
    Alia probrosa diis suis ab ethnicis tributa commemorat. Cap. 24, 25.
    Nec insanas deorum libidines ac furentem petulantiam dissimulat. Cap. 26, 27.
    Atqui haec omnia aut falsa sunt aut vera. Si primum, dii tantas tamque impudentes calumnias vindicare debuere; si secundum, iidem dii miseri, infames ac sceleratissimi homines fuisse convincuntur. Cap. 27, 28.
    Homines autem fuisse deos ejusmodi manifestissime comprobatur. Verum declarat Arnobius, se id, quod facile alias erat, demonstrandum non suscepisse, sed illud tantummodo, deos nimirum a nemine contumeliosius quam ab ethnicis vexari. Cap. 29, 30, 31.
    [Col. 1004D] Neque ista esse poetarum commenta evidenter demonstrat. Cap. 32, 33, 34.
    Sed eo major erat ethnicorum iniquitas, quod summa legum severitate in famosi alicujus dicti, carminis et libelli auctores animadverterent; patientissime vero ferrent tanta deorum dedecora scribi et decantari. Cap. 34, 35.
    Neque satis haec culpa est: ea enim scribentes atque etiam histriones et mimos eadem in theatris repraesentantes laudibus ac praemiis augebant. Dii ergo, si ira, uti opinabantur ethnici, accendantur, non christianis, sed ipsismet ethnicis omnium ante oculos dedecus illorum statuentibus irasci debebant. Si vero irae expertes sunt, christianis frustra irati dicuntur. Cap. 35, 36, 37.


[Col. 1005A] [68Kb] I. Interrogare vos libet, ipsosque ante omnia romanos dominos rerum ac principes, utrumne [a 1Kb] existimatis Pietatem, Concordiam, Salutem, Honorem, Virtutem, Felicitatem, caeteraque hujusmodi nomina, quibus aras videmus a vobis cum magnificis exaedificatas delubris, vim habere divinam, coelique in regionibus degere? aut, ut assolet, dicis causa ex eo, quod optamus et volumus bona ista nobis contingere, [Col. 1006A] superorum retuleritis in censum? Nam si verba existimantes haec cassa, et nullius substantiae nomina, divinis tamen religionibus consecratis, erit vobis videndum, utrumne istud puerile sit ludicrum, an vestrorum numinum delusionem spectans, quibus coaequatis et adjungitis inanium figmenta verborum? Sin autem ex animi certiore sententia deos esse et haec rati, templis et pulvinaribus onerastis, inscitiam [Col. 1007A] nostram ut doceatis oramus, Victoria, Pax Aequitas, et caetera quae in superioribus dicta sunt, quanam ratione, qua via intelligi possunt dii esse, atque ad superorum concilium pertinere?

[18Kb] II. Nos enim, nisi forte communem tollitis nobis atque eripitis sensum, nihil horum sentimus et cernimus habere vim numinis, neque in aliqua contineri sui generis forma; sed esse virtutem viri, salutem salvi, honorem honorati, victoris victoriam, concordis [Col. 1008A] concordiam, pietatem pii, memoriam memoris: feliciter vero viventis ac sine ullis offensionibus felicitatem. Quod a vobis verissime dici ex contrariis promptum est oppositionibus [a 1Kb] noscitare, infelicitate, discordia, oblivione, iniquitate [b 1Kb] , impietate, ignavia pectoris, et valetudine corporis minus fausta. Ut enim haec accidunt, hominumque sunt posita in actionibus, affectibus fortuitus; ita quod illis adversum est ex qualitatibus benignioribus nominatur, in aliis [Col. 1009A] necesse est haereat, ex quibus ita formatis figuratio ista concepta est nominum.

[57Kb] III. Nam quod nobis catervas ignotorum alias inducitis deorum, existimare non possumus, utrumne istud serio, atque ex rei compertae faciatis fide: an fictionibus ludentes cassis ingeniorum lasciviatis luxu. Quod abjectis infantibus pepercit lupa non mitis, Luperca, inquit, dea est auctore appellata Varrone. Ex rerum ergo proventu, non ex vi naturae dea ista est prodita? et postquam feros morsus immanis prohibuit bellua, et ipsa esse occoepit, et ipsius nominis significantiam traxit? aut si fuit jamdudum dea, priusquam Romulus nasceretur et frater: cujus fuerit nominis atque appellationis expromite. Praestana est, ut perhibetis, dicta, quod Quirinus in jaculi missione [Col. 1009B] cunctorum praestiterit viribus; et quod Tito Tatio, [Col. 1010A] Capitolinum ut capiat [a 1Kb] collem, viam pandere atque aperire permissum est: dea Panda est appellata, vel Pantica. Ante facta haec ergo numquam fuerant numina: et nisi Romulus tenuisset teli trajectione palatium, nique Tarpeiam rupem rex Sabinus potuisset [b 1Kb] accipere, nulla esset Pantica, nulla Praestana? Et si has dicitis ante sui causam fuisse cognominis, quod in priore quaesitum est capite, cujus et hae fuerint vocaminis indicate.

[4Kb] IV. Pellendorum hostium dea potens Pellonia est. Quorumnam [c 1Kb] , nisi molestum est, edite. Confligunt partes, atque inter se cominus armorum collatione decernunt: et haec illi est pars hostis, et illa huic hostilis: quos ergo Pellonia, cum hinc et inde pugnabitur, pellet, aut in gratiam concessura est quorum, [Col. 1010B] cum utrique debeat parti sui nominis vires officiumque [Col. 1011A] praestare? Quod si utique fecerit, id est partibus si utrisque favorem ac suffragium commodarit, nominis sui vim perdet, quod partis unius in pulsione formatum est. Nisi forte dicetis, Romanorum tantum est dea haec, et cum solis Quiritibus faciens gratiosis semper opitulationibus praesto est. Esse quidem hoc ita, quod nomini favemus, optamus; at quaestionem non exiguam res habet. Quid enim Romani deos possident peculiares, qui aliarum gentium non sint? et quemadmodum poterunt [a 1Kb] dii esse, si non omnibus, quae ubique sunt gentes, aequabilitatem sui numinis exhibebunt? et ubi quaeso jamdudum Pellonia haec fuit, cum apud Furculas Caudinas decus publicum subjugatum est? cum apud Thrasumeni lacum sanguinei cucurrere torrentes? cum [Col. 1011B] Diomedis campi romanis cadaveribus aggerati sunt? cum mille alia vulnera praeliorum innumeris accepta sunt cladibus? dormiebat, stertebat, aut quod vilia facere consueta sunt capita, in hostilia castra defugerat [b 1Kb] ?

[130Kb] V. Dii laevi, et laevae, sinistrarum tantum regionum sunt praesides, et inimici partium dexterarum. Quod quanam istud ratione dicatur, quove animi [Col. 1012A] sensu, neque ipsi nos assequimur, nec a vobis confidimus posse in aliquam lucem communis intelligentiae perduci. Jam primum enim mundus ipse per se sibi neque dexteras, neque laevas, neque superas regiones, neque imas, neque anticas habet, neque posticas. Quidquid enim teres est, atque ex omni parte rotunditatis solidae convexione conclusum, nullum habet initium, nullum finem; ubi finis, et initium nullum est, esse aliqua portio sui nominis, et initium non potest. Itaque cum dicimus [c 1Kb] , dextera haec regio est, et illa laeva, non ad mundi habitum dicimus qui sui simillimus totus est, sed ad positionem nostram, situmque revocamus, qui informati sic sumus, ut alia dextera, alia nobis dicantur esse laeva; quae tamen haec ipsa quae laeva appellamus, et [Col. 1012B] dextera alia, in nobis nihil habent perpetuum, nihil fixum; sed prout n os casus, atque eventus collocaverit temporis, ita nostris sumunt ab lateribus figurationes. Si orientem solem respexero, cardo mihi frigoris, et septentrio fit laevus: in quem si ora traduxero, erit mihi sinister occasus, qui ab sole posterganeus habebitur. Rursus vero si jecero plagam ad occiduam lumina, in vocabulum sinistri auster, et [Col. 1013A] meridies transit; in quam si me partem necessaria temporis circumegerit ratio, fit ut oriens laevus immutata corporis conversione dicatur, qua ex re poterit facillime recognosci, neque dextera, neque laeva natura esse ulla, sed positionis, temporis, et prout nostri corporis habuerit se situs rerum ad circumstantiam collocatus. Quod cum ita se habeat, quanam ratione, quo pacto sinistrarum partium dii erunt, cum easdem constiterit regiones modo dexteras fieri, modo laevas? Aut quid dexterae meruerunt de immortalibus diis partes, ut sine ullis praesidibus degerent, quas esse faustas, et prosperis semper cum ominibus ediderunt?

[71Kb] VI. Lateranus, ut dicitis, deus est focorum et genius, dictusque hoc nomine, quod ex laterculis crudis ab hominibus caminorum istud exaedificetur genus. [Col. 1013B] Quid ergo si testa, aut materia fuerint quacumque alia fabricati foci, genios non habebunt? et ab officio [Col. 1014A] tutelae, quisquis iste est Lateranus, abscedet, quod regni sui possessio non luteis constructa est formis? Et quid, quaeso, ut faciat, praesidatum focorum Deus iste sortitus est? Per humani generis coquinas currit, inspiciens et explorans quibusnam lignorum generibus suis ardor in foculis excitetur: habitudinem fictilibus contribuit vasculis, ne flammarum dissiliant vi victa: curat ut ad sensum palati suis cum jucunditatibus veniant rerum incorruptatum sapores, et an rite pulmenta condita sint, praegustatoris fungitur atque experitur officio. Itane istud non foedum, quinimmo, ut verius dixerim, non contumeliosum, non impium, ad hoc tantum inducere deorum nescio quas fictiones, non quas dignis honoribus prosequare, sed quas rebus turpibus, et infami praeficias actioni?

[Col. 1014B] [120Kb] VII. Etiamne militaris Venus castrensibus plagiis praesidet, et puerorum stupris? Etiamne Perfica una [Col. 1015A] est e populo numinum, quae obscoenas illas et luteas voluptates ad exitum perficit dulcedine inoffensa procedere? Etiamne Pertunda, quae in cubiculis praesto est, virginalem scrobem effodientibus maritis? Etiamne Tutunus, cujus immanibus pudendis, horrentique fascino, vestras inequitare matronas, et auspicabile ducitis, et optatis? Quod si minime vos admonent ad intellectum veritatis res ipsae: nec ex ipsis saltem potestis nominibus noscere inanissimae superstitionis figmenta haec esse, et falsorum imaginationes deorum? Putationibus arborum Puta, inquitis, praesto est, rebus petendis Peta: Deus nemorum [Col. 1016A] Nemestrinus est: Patellana numen est, et Patella, ex quibus una est patefactis, patefaciendis rebus altera praestituta. Nodutis dicitur Deus, quia ad nodos perducit res satas: et quae praeest frugibus ferendis, Terensis: ab erroribus viarum Dea Vibilia [a 1Kb] liberat: in tutela sunt Orbonae orbati liberis parentes: in Naeniae, quibus extrema sunt [b 1Kb] tempora. Jam quae durat et solidat infantibus parvis ossa [c 1Kb] , Ossilago ipsa memoratur. Mellonia Dea est pollens potensque in apibus, mellis curans custodiensque dulcedinem.

[2Kb] VIII. Dicite, o quaeso, ut ita vobis propitiae faveant, [Col. 1017A] Peta, Puta, Patella, si omnino essent apes ullae in terris, aut si exos genus humanum, velut quidam vermiculi nasceremur, Dea Mellonia non esset: aut Ossilago solidatrix ossium nomen proprium non haberet? Etenim, quaero et rogito utrumne vobis videantur antiquiores dii esse natura, tempore, vetustate, an homines, an apes, fruges, virgulta, et caetera? Dubitabit hominum nemo, quin innumeris dicatis deos aetatibus, saeculis, cuncta quaecumque sunt anteire. Quod si habet se ita, qui fieri per rerum naturam potest, ut ex rebus postea procreatis acciperent nomina ea quae sunt priora temporibus? aut tutelas sortirentur earum Dii rerum, quae nondum essent genitae, et in usum mortalibus attributae? An numquid jamdudum sine nominibus Dii erant, et postquam [Col. 1017B] res nasci, terrisque inesse coeperunt, his a vobis dignati sunt signis atque appellationibus nuncupari? [Col. 1018A] Et unde scire potuistis quae nomina singulis inderetis, cum esse illos ignoraretis omnino, aut inesse potentias his certas: cum esset vobis similiter nescium, quisnam eorum quid posset, et cui rei deberet pro sui numinis potestate praeponi?

[751Kb] IX. Quid [a 1Kb] ergo, inquitis, hos deos nusquam esse gentium judicatis, sed falsis opinationibus constitutos? Non istud nos soli, sed veritas ipsa dicit, et ratio: et ille communis, qui est cunctis in mortalibus, sensus. Qui est enim qui credat esse deos Lucrios, et lucrorum consecutionibus praesidere, cum ex turpibus causis frequentissime veniant, et aliorum semper ex dispendiis constent? Quis Libentinam, quis Liburnum libidinum superesse tutelis, quas jubet sapientia fugere, et quas mille per species [Col. 1018B] propudiosa experitur et exercet obscoenitas? Quis Limentinum, quis Limam custodiam liminum [b 1Kb] gerere, [Col. 1019A] et janitorum officia sustinere: cum fanorum quotidie videamus, et privatarum domorum convelli et subrui: nec sine his esse flagitiosos ad lupanaria commeatus? Quis curatores obliquitatum Limos [a 1Kb] ? quis Saturnum praesidem sativis? quis Montinum montium? quis segnium Murciam? quis ad extremum Deam Pecuniam esse credat, quam velut maximum [Col. 1020A] numen vestrae indicant litterae donare annulos aureos, loca in ludis atque in spectaculis priora, honorum suggestus summos, amplitudinem magistratus, et quod maxime pigri ament, securum per opulentias otium.

[22Kb] X. Quod si habere insistitis suos proprios praesides ossa, mella, et limina, caeteraque alia, quae vel [Col. 1021A] cursim perstrinximus,vel nimietatis non attigimus [a 1Kb] taedio, licet consimili ratione mille alios Deos inducere, qui rebus innumeris debeant suam curam, custodiamque praebere. Cur enim Deus praesit melli uni tantummodo, non praesit cucurbitis, rapis, non cunilae, nasturtio, non ficis, betaceis, caulibus? Cur sola meruerint ossa tutelam, non meruerint ungues, pili, caeteraque alia locis posita in obscuris, et verecundioribus partibus, et sunt casibus obnoxia plurimis, et curam magis deorum, diligentiamque desiderant? Aut si et has dicitis partes suis agere sub [Col. 1022A] tutelaribus [b 1Kb] divis, incipient totidem dii esse, quot res sunt: nec explicabitur ratio, cur non rebus omnibus divinae praesideant curae, si certas res esse, quibus praesint numina et provideant, dixeritis.

[150Kb] XI. Quid dicitis, o patres novarum religionum, quid potestatum? Hoscine a nobis deos violari, et negligi sacrilego clamitatis, quiritaminique [c 1Kb] contemptu Lateranum Genium focorum, Limentinum praesidem liminum, Pertundam, Perficam, Nodutim Terensem? et quia non supplices Mutuno procumbimus atque Tutuno, ad interitum res lapsas, atque [Col. 1023A] ipsum dicitis mundum leges suas et constituta mutasse? At quin videte, perspicite, ne dum talia confingitis monstra, taliaque molimini, deos offenderitis certissimos, si modo sunt ulli, qui istius nominis mereantur sustinere atque habere fastigium, nec propter aliam causam mala ista, quae dicitis, ferveant, et quotidianis accessionibus inolescant. Cur ergo e vobis fortasse aliquis dixerit, esse falsum istos deos contendis [a 1Kb] ? Et invocati ab haruspicibus parent, et suis acciti nominibus veniunt, et fidelia reddunt responsa quaerentibus? Possumus obtinere falsum esse quod dicitur, vel quod suspicionibus plenissima res tota est: vel quod multas quotidie praedictionum videmus, [Col. 1024A] aut aliter cadere, aut in contrarios exitus frustrata exspectatione torqueri.

[7Kb] XII. Sed sint, ut asseritis, vera, eamdem tamen facietis fidem Melloniam, verbi causa, vel Limentinum inserere se fibris, et ad rerum, quas quaeritis, significantias aptare? Numquid illorum aliquando vidistis os, habitum, faciem? aut eadem haec possunt in pulmonibus, aut jecusculis conspici? Nonne accidere, fieri, licet astu dissimiletis, potest, ut alter pro altero subeat, fallens, ludens, decipiens, atque invocati speciem praestans? Si magi haruspicum fratres suis in accitionibus memorant antitheos saepius obrepere pro accitis [b 1Kb] : esse autem hos quosdam [Col. 1025A] materiis ex crassioribus spiritus, qui deos se fingant, nesciosque mendaciis et simulationibus ludant: cur ratione non pari credamus hic quoque subjicere se alios pro eis qui non sunt, ut et vestras opinationes firment, et sibi hostias caedi alienis sub nominibus gaudeant?

[107Kb] XIII. Aut si sic accipere rei novitate renuitis, unde vobis est scire, an sit unus aliquis, qui succedat pro omnibus quos [a 1Kb] invocatis, partibusque se cunctis locorum divisionumque supponens, multorum vobis speciem divorum praebeat et potestatum? Quisnam [Col. 1026A] iste est unus? interrogabit. Forte possumus istum veris auctoribus dicere: sed ne nobis fidem habere nolitis, Aegyptios, Persas, Indos, Chaldaeos, Armenios interroget [b 1Kb] , omnesque illos alios, qui in interioribus viderunt et cognoverunt haec artibus: jam profecto discetis, quisnam sit Deus unus, vel sub eo qui plurimi, qui deos se fingant, et humani generis imprudentiam ludant. Jamdudum nos pudet ad eum locum venire, in quo risum tenere non possunt non tantum puerculi, et procaces, verum etiam serii, atque in moris tetrici asperitatem durati. Nam [Col. 1027A] cum a doctoribus omnes nostris insinuatum acceperimus et traditum, in declinationibus deorum plurativos numeros non esse, quod essent [a 1Kb] dii singuli, nec communiter ire per plurimos uniuscujusque nominis proprietas quiret (neque enim fieri per rerum naturam potest, ut quod unum est, fiat duo: et in diversas res eat unitas, ingenita simplicitate divisa): immemores vos facti, et puerilium disciplinarum recordatione composita, et complures subditis vocabulis iisdem deos, et cum sitis alias in eorum numero restrictiores, multiplices eos rursus cognominum societate fecistis: quam quidem olim partem judicii acris viri, atque ingenio perspicaci, tam sermone italo explicuere, quam graeco. Et dare nobis compendium [Col. 1027B] potuisset resista, si non et aliquos videremus litterarum [Col. 1028A] esse istarum expertes: et institutus a nobis sermo nos quoque compelleret nonnihil de his rebus, quamvis ab illis sumptum, commemoratumque [b 1Kb] , depromere.

[559Kb] XIV. Aiunt igitur theologi vestri, et vetustatis absconditae conditores, tres in rerum natura Joves esse: ex quibus unus Aethere sit patre progenitus, alter Coelo, tertius vero Saturno, apud insulam Cretam et sepulturae traditus et procreatus [c 1Kb] . Quinque Soles, et Mercurios quinque: ex quibus, ut referunt, Sol primus Jovis filius dicitur, et Aetheris habetur nepos; secundus aeque Jovis filius [d 1Kb] , et Hyperiona proditus genetrice; tertius Vulcano, non Lemnio, sed Nili [e 1Kb] [Col. 1028B] qui fuerit filius, quartus Jalysi pater, quem Rhodi [Col. 1029A] peperit heroicis temporibus Acantho; quintus Scythici regis et versipellis habetur Circae. Jam Mercurius primus, qui in Proserpinam dicitur genitalibus adhinnivisse subrectis, supremi progenies Coeli est. Sub terra est alter, Trophonius qui esse jactatur. Maia tertius matre, et Jove procreatus sed tertio; quartus soboles Nili est, cujus nomen Aegyptia gens [Col. 1030A] horret et reveretur expromere. Quintus Argi est interemptor, fugitivus, atque exul, et proditor apud Aegyptum litterarum. Sed et Minervae, inquiunt, sicut Soles et Mercurii, quinque sunt; ex quibus prima non virgo, sed ex Vulcano Apollinis procreatrix; Nili altera proles, et quae esse perhibetur Aegyptia Sais. Stirps Saturni tertia est, et quae usum excogitavit [Col. 1031A] armorum; Jovis quarta progenies, quam Messenii Coryphasiam nuncupant; et quae Pallantem occidit patrem incestorum appetitorem, est quinta.

[35Kb] XV. Ac ne longum videatur, et nimium, minutatim velle capita ire per singula, aiunt iidem Theologi quatuor esse Vulcanos, et tres Dianas, Aesculapios totidem, et Dionysios quinque, ter binos Hercules, et quatuor Veneres, tria genera Castorum, totidemque Musarum, pinnatorum Cupidinum trigas, et quadrigas Apollinarium nominum; quorum similiter genitores, similiter matres, loca quibus nati sunt, indicant, et originem singulorum suis cum prosapiis monstrant. Quod si verum et certum est, et ex rei cognitae asseveratione monstratur; aut omnes dii non sunt, quoniam plures sub eodem nomine quemadmodum [Col. 1031B] accepimus, esse non possunt; aut si aliquis [Col. 1032A] ex his est, ignorabitur et nescietur; quia sit consimilium nominum confusione caecatus. Atque ita per vos ipsos, quamvis fieri nolitis, efficitur, ut haesitet religio conturbata; neque habeat finem certum, in quem dirigere se possit, nullis elusa ambiguitatis erroribus.

[553Kb] XVI. Fingite nos enim vel auctoritate idonea motos, vel violentia terroris vestri, induxisse in animum Minervam, verbi causa, sacris vobis solemnibus et ritu velle adorare vulgato; res si cum divinas apparamus, aggredimurque [a 1Kb] aris flammantibus sua reddere constituta, Minervae omnes advolent, ac de istius nominis possessione certantes poscant sibi singulae apparatum illum sacrorum reddi; quid in medio faciemus nos animal tenue, vel in partes quas [Col. 1032B] potius pii muneris officia transferemus? Dicet enim [Col. 1033A] forsitan prima illa, quam diximus, meum nomen est Minervae, cum numine, quae Apollinem genui, quae Dianam, et ex mei uteri foetu coelum numinibus auxi, et deorum numerum multiplicavi. Immo, inquiet quinta Minerva, tu tinnis, quae marita, et puerpera toties castitatis purae imminuta es sanctitate? Nonne vides in Capitoliis omnibus virginaleis esse species Minervarum, nec nuptarum his formas ab artificibus cunctis dari? Desiste igitur nomen juris tibi asciscere non tui. Nam Minervam me esse genitore ex Pallante procreatam, testis omnis est poetarum chorus, qui Palladam me nuncupat, derivato a patre cognomine. Quid dicis, inquiet secunda haec audiens: Ergone Minervium nomen tu fers [a 1Kb] parricida petulans, et ex amoris [b 1Kb] incesti contaminatione polluta? quae dum [Col. 1033B] te fucis, atque artibus excolis meretriciis, jam patris [Col. 1034A] in te mentem furialibus plenam [c 1Kb] cupiditatibus excitasti. Perge igitur, aliud tibi quaere [d 1Kb] signum: nam mea res ista est, quam Nilus maximus fluminum aquis generavit ex liquidis, et in virgineos habitus roris concretione conduxit. Quod si fidem inquiris facti, Aegyptios et ego testes dabo, quorum Neith lingua dicor, Platonis testificante Timaeo. Quid deinde arbitramur fore? desistetne et illa Minervam se dicere, cui Corifasiae nomen est, vel ex Corifae matris signo, vel quod ex vertice summo Jovis parmam ferens emicuit, atque armorum accincta terroribus? Aut illam, quae tertia est, cessuram patienter nomen, et non dictis talibus habituram rationem sui, et primarum arrogantiam refutaturam? Itane tu audes majestatem tibi mei nominis usurpare Sai, ex coeno [e 1Kb] [Col. 1034B] et ex gurgitibus prodita, coagulataque limosis? at [Col. 1035A] tibi tu aliam dignitatem assume, deam quae de vertice procreatam mentiris te Jovis, et rationem te esse mortalibus ineptissimis suades? Ex capite conceptos filios procreat? ut arma quae gestas, procudi possent et fabricari, in verticis ipsius cavo officina fabrilis fuit, incudes, mallei, fornaces, folles, carbones et forcipes? aut si verum est quod asseveras, rationem te esse, desiste tibi nomen id, quod meum est, vindicare, nam quam dicis ratio, non est species numinis certa, sed obscurarum intelligentia causarum. Si ergo, ut diximus, officia nobis adeuntibus religiosa Minervae adsint quinque, ac de hujus nominis proprietate rixantes, sibi quaeque desideret aut thuris suffimenta libari, aut ex pateris aureis inferia vina [Col. 1036A] defundi, quo disceptatore, quo judice controversias tollemus tantas? aut quis quaesitor, quis arbiter cervicibus tantis erit, qui inter personas hujusmodi, aut vindicias justas dare, aut sacramenta conetur pronuntiare non justa? Nonne potius ibit domum, seseque abstinens ab negotiis talibus tutius esse arbitrabitur nihil horum contingere, ne aut uni dando, quod omnium est, inimicas efficiat caeteras, aut stultitiae crimen incurrat, si id attribuat cunctis, quod esse oportebat unius?

[1Kb] XVII. Possumus haec eadem de Mercuriis, Solibus, immo de aliis omnibus quorum numeros tenditis et multiplicatis, expromere. Sed satis est ex uno rationem in caeteris eamdem esse scire: et ne forte prolixitas [Col. 1037A] fastidium audientiae pariat, cessabimus ire per singula, ne dum vos arguimus nimietatis, loquacitatis immodicae suscipiamus et nos culpam. Quid dicitis o isti, qui ad deorum nos cultus membrorum laniatibus invitatis, et suscipere nos cultum vestrorum compellitis numinum? Possumus difficiles non esse, si modo aliquid nobis dignum tanti nominis opinione monstretur. Ostendite nobis Mercurium, sed unum: date Liberum, sed unum: unam Venerem, atque unam similiter Dianam. Nam esse Apollines quatuor, aut tres Joves, numquam nobis facietis fidem: nec si testem ipsum citetis Jovem, aut Pythium constituatis auctorem.

[93Kb] XVIII. Sed ex diverso, nescio quis, unde, inquit, scimus, an explorata et cognita theologi scriptitarint, [Col. 1037B] an, ut visum est, atque sedit, libidinosam extulerint fictionem? Nihil istud ad causam: nec sermonis istius in eo est ratio constituta, utrumne res ita sint, theologorum ut indicant scripta, an aliter se habeant, et multo dissociatae discrimine: nobis enim satis est rebus de publicatis loqui, neque quaerere quid sit in vero, sed refutare, convincere id, quod in medio positum est, atque opinatio concepit humana. Sed si mendaces illi, vos, veritas quae sit, exponite et irrefutabile aperite secretum. Et qui fieri potis est [a 1Kb] , remotis magisteriis litterarum? Quid est enim quod dici de immortalibus diis possit, quod non ex hominum de his scriptis ad humanas pervenerit notiones? [Col. 1037C] Aut quidquam vos ipsi de illorum ritibus potestis, [Col. 1038A] caerimoniisque narrare, quod relatum in litteras non sit, et scriptorum commentariis publicatum? aut si ponderis existimatis nullius haec esse, aboleantur omnes libri, quos de diis habetis compositos theologorum, pontificum, nonnullorum etiam philosophiae deditorum: quinimmo potius fingamus ab exordio mundi nullum aliquando mortalium scripsisse de diis quidquam: experiri volumus, et cupimus scire, an mutire, an hiscere deorum in mentione possitis, an concipere eos mente, quos in animis vestris nullius scripti informaverit notio. Cum vero nomina, et potentias illorum suggerentibus vobis libris addidicisse vos constet, iniquum est detrahere litteris his fidem, quarum ea quae dicitis testimonio atque auctoritate firmatis.

[Col. 1038B] [3Kb] XIX. Nisi forte haec falsa, et ea, quae a vobis dicuntur, erunt vera. Quo argumento, quo signo? Cum enim homines utrique, et qui haec, et illa commentati sunt, fuerint, et de rebus incertis ab utraque sit disputatum parte: arrogantis est dicere, id quod tibi placeat esse verum, quod vero animum laedit, id libidinis et falsitatis arguere. Per humani generis jura, atque ipsius mortalitatis consortia, cum auditis et legitis: Ex illo, atque ex illa matre Deus ille est proditus: nonne animi vestri sensus tangit humanum nescio quid dici, et ex terreni generis humilitate proficiscens? aut cum esse arbitramini vos ita, sollicitudinem concipitis nullam, ne offensionis aliquid [Col. 1038C] apud ipsos, quicumque sunt, contrahatis deos: [Col. 1039A] quod ex turpi concubitu creditis, atque ex seminis jactu ignoratam sibi ad lucem beneficiis obscoenitatis exisse? Nos enim, ne quis forte existimet ignorare, nescire, quid istius nominis conveniat dignitati, sane nativitatis expertes deos esse oportere censemus: aut si aliquos ortus habent, a Domino rerum ac principe, rationibus quas ipse novit, ipsos ducimus atque existimamus esse missos [a 1Kb] , immaculatos, castissimos, puros, nescientes quae sit foeditas ista coeundi, et usque ad illos ipsos principali procreatione finita.

[36Kb] XX. At vero vos contra, majestatis immemores et sublimitatis tantae, eas illis adjungitis nativitates, ortusque [Col. 1039B] eos adscribitis, quos ingeniis lautioribus homines [Col. 1040A] et execrationi habeant et horrori. Ex Ope, inquitis, matre, et ex genitore Saturno, cum suis est natus Diespiter fratribus. Uxores enim dii habent, atque in conjugalia foedera conditionibus veniunt ante quaesitis? usu, farre, coemptione, genialis lectuli sacramenta condicunt? habent speratas, habent pactas, habent interpositis stipulationibus sponsas? Et quid de ipsis conjunctionibus loquimur? quando et quosdam nuptias celebrasse, et festas habuisse frequentias dicitis, et lusisse in his deas: et quod participes fescenninorum non essent, perturbasse discordiis omnia; et in humanum in posterum genus [Col. 1040B] exitiorum sevisse discrimina?

[Col. 1041A] [77Kb] XXI. Sed in caeteris forsitan minus hujus eluceat turpitudinis foeditas. Ergone ille rector poli, pater deorum et hominum, supercilio et nutu totum motans et tremefaciens coelum, ex viro concretus et foemina est? Et nisi ambo sexus in obscoenas dissolverentur [a 1Kb] copulatis corporibus voluptates, Jupiter ille maximus non esset, et usque ad hos dies, et regem numina non haberent, et coelum sine domino staret? Et quid Jovem miramur ex foeminae effusum dictitare vos alvo, quando auctores vestri et nutricem habuisse conscribunt, et ex alieni uberis alimonia mox traditam retinuisse vitam? Quid dicitis, o viri? Ergone, iterum dicam, tonans, fulgens, et fulminans, et nubila terribilia conducens, suxit fluenta mammarum, vagitum edidit, repsit, atque, ut fletum [Col. 1041B] exponeret ineptissime tractum, crepitaculis obticuit [Col. 1042A] auditis, et ad somnos inductus est in mollissimis cunis jacens, et vocibus delinitus infractis? O deorum assertio religiosa! o amplitudinis metuendae venerabilem monstrans atque insinuans dignitatem! siccine apud vos, quaeso, supernarum nascitur eminentia potestatum? his in lucem prodeunt generationibus dii vestri, quibus asini, porci, canes, quibus immunda haec omnis conceptatur et genitur terrenarum proluvies bestiarum?

[269Kb] XXII. Nec contenti hos coetus gravitati attribuisse Saturniae, etiam ipsum regem mundi flagitiosius liberos procreasse, quam ipse est natus atque editus, praedicatis. Ex Hyperiona, inquitis, matre et Jove Jaculatore fulminis, Sol aureus et flagrantissimus natus est; ex Latona et eodem Arquitenens Delius, [Col. 1042B] et Sylvarum agitatrix Diana; et Leda et eodem [Col. 1043A] Castores, graece Dioscoris nomen est; ex Alemena et eodem Hercules ille Thebanus, quem clava pellisque tutatae sunt; ex Semela, atque ipso, Liber, qui Bromius dicitur, et ex femine iterum natus patris; ex ipso rursus, et Maia, Mercurius ore facundus, et gestator affabilium colubrarum. Potest ulla gravior contumelia Jovi vestro infligi, aut quidquam est aliud, quod labefactet, aut destruat deorum principis auctoritatem, quam quod eum creditis voluptatibus aliquando libidinosis victum, et in foemineos appetitus inflammati pectoris incaluisse fervore? Et quid regi Saturnio matrimoniis fuerat cum alienis rei? Non illi fuerat satis Juno, nec sedare impetum cupiditatum in regina poterat numinum, cum nobilitas eam [Col. 1043B] commendaret tanta, facies, oris dignitas, et ulnarum [Col. 1044A] nivei marmoreique candores? An uxore contentus haud una, concubinis, pellicibus, atque amiculis delectatus impatientiam suam spargebat passim, ut babecali adolescentes solent, salax Deus, et canus ex infinitis corporibus flaccescentium voluptatum restituebat ardorem? Quid dicitis, o impii, vel quas de vestro Jove opinionum confingitis foeditates? Ita non animadvertitis, non videtis, cujus eum notetis probri, cujus criminis constituatis auctorem, vel quas in eum labes flagitiorum, quantas coacervetis infamias?

[25Kb] XXIII. Ad libidinem homines proni, atque ad voluptatum blanditias naturae infirmitate proclives, adulteria tamen legibus vindicant, et capitalibus afficiunt eos poenis, quos in aliena comprehenderint [Col. 1045A] foedera genialis se lectuli expugnatione jecisse. Subsessoris et adulteri persona cujus esset turpitudinis, notae cujus, regum maximus nesciebat, et speculator ille, ut fama est, bene meritorum, ac pessime, quidnam deceret se velle rationibus pectoris non perspiciebat amissis. Et tolerari forsitan male tractatio haec posset, si eum saltem personis conjungeretis comparibus, et adulter a vobis immortalium constitueretur dearum. In humanis vero corporibus quidnam, quaeso, inerat pulchritudinis, quid decoris, quod irritare, quod flectere oculos posset in se Jovis? Cutes, viscera, pituita, atque omnis illa proluvies intestinorum sub involucris constituta, quam non modo Lynceus ille penetrabili acie possit horrescere, verum etiam quivis alter sola vel cogitatione vitare. O egregia merces culpae, o digna et pretiosa dulcedo, propter [Col. 1045B] quam Jupiter maximus cygnus fieret, et taurus, et candidorum procreator ovorum.

[Col. 1046A] [1515Kb] XXIV. Si aperire oculos mentis, et veritatem propriam intueri sine ulla vultis gratificatione privata, miseriarum omnium causas, quibus genus, ut dicitis, jamdudum afflictatur [a 1Kb] humanum, ex hujusmodi reperietis opinationibus fluere, quas habebatis antiquitus de diis vestris; et quas in melius reformare ante oculos posita veritate renuistis. Nam nos quidem quidnam de illis aliquando, aut inconveniens sensimus, aut conscriptionibus edidimus indecoris, ut in invidiam jaciantur nostram labores generis humani, et commoditates, quibus vivitur, imminutae? Numquid a nobis dicitur, ut ciconias, ut palumbes, ex ovis esse progenitos quosdam deos? Numquid ex pelagi spuma, et ex coeli genitalibus amputatis Cithereae Veneris concretum coaluisse candorem? Numquid parricidii causa vinctum esse Saturnum, et suis diebus [Col. 1046B] tantum vinculorum ponderibus relevari? Numquid [Col. 1047A] beneficio Curetum ab interitu servatum Jovem? Numquid expulisse regno patrem, et alieni juris imperium violentia et fraude tenuisse? Numquid pulsum a nobis senem Italorum delituisse in finibus, et quod tutus fuisset a filio, nomen Latio imposuisse pro munere? Numquid incestas nuptias cum sorore Jovem ipsum dicimus fecisse nos? aut invitatum ad jus mensae pro suillis visceribus prolem nescium Lycaoniam [Col. 1048A] pransitasse? Numquid altero claudum pede apud insulam Lemnum fabrilia opera exercuisse Vulcanum? Numquid cupidinis atque avaritiae causa, sicut canit Booetius Pindarus, Aesculapium fulminis transfixum esse telo? Numquid Apollinem ditem factum, eos ipsos reges, quorum gazis fuerat locupletatus et donis ambiguitate fefellisse responsi? Numquid furem Mercurium publicavimus? Num nos esse Lavernam, [Col. 1049A] atque cum hoc simul fraudibus praesidere furtivis? Numquid ex nobis Myrtilus [a 1Kb] est auctor, qui Macari filiae Megalconis [b 1Kb] ancillulas, profitetur fuisse Musas?

[2642Kb] XXV. Quis rege a Cyprio, cujus nomen Cinyras est, ditatam [c 1Kb] meretriculam Venerem divorum in numero consecratam; quis ex reliquiis Pelopis compactum [Col. 1050A] esse palladium, prodidit? non vos? Quis Spartanum fuisse Martem? nonne Epicharmus auctor vester? quis in Thraciae finibus procreatum? non Sophocles Atticus cunctis consentientibus theatris? Quis in Arcadia? Non vos? Quis mensibus tribus et decem vinctum? Non Melae [d 1Kb] fluminis filius? Quis ei non principaliter cum caeteris Apollodorus? Quis dum [Col. 1051A] canes ab Caribus, quis ab Scythis asinos immolari? genialibus insultat alienis, haesisse in laqueis involutum? non commentarii vestri, non scenae? Numquid aliquando a nobis conscriptum est mercenariam Deos servitutem servisse, ut Herculem sordidi amoris et petulantiae causa, ut Admeto Apollinem Delium, ut Laomedonti Troico Jovis fratrem, ut eidem, sed cum [Col. 1052A] patruo Pythium, ut conjugalia secreta miscentibus Minervam luminis ministram, et lucernarum moderatricem? Nonne ille vester est vates, qui Martem fecit et Venerem mortalium manibus vulneratos? Non ex vobis Panyassis unus est, qui ab Hercule Ditem patrem, et reginam memorat sauciatam esse Junonem? Non viraginem ab Ornyto caesam, cruentatam, [Col. 1053A] vexatam, Polemonis vestri indicant scripta? Non ab Hippocoontis liberis ipsum Sosibius Herculem cruciatum retulisse pronuntiat, et illati vulneris, et doloris? Apud insulam Cretam sepulturae esse mandatum Jovem nobis editum traditur? In Spartanis et Lacedaemoniis finibus nos dicimus conditos, in cunis coalitos fratres? Noster ille est auctor, qui Patrocles Thurius scriptorum in titulis indicatur, qui tumulos memorat, reliquiasque Saturnias tellure in Sicula contineri? Chaeroneus Plutarchus nostrarum esse [Col. 1054A] partium comprobatur, qui in Oeteis verticibus Herculem, post morborum comitialium ruinas dissolutum in cinerem prodidit?

[1272Kb] XXVI. Nam quid de illis amoribus dicam, quibus in foeminas sanctos incaluisse coelestes, vestris proditum litteris, atque auctoribus continetur? Numquid enim a nobis arguitur rex maris Amphitritas, Hippothoas, Amymonas, Menalippas, Alopas, per furiosae cupiditatis ardorem castimoniae virginitate privasse? Numquid Apollo Latonius immaculatus ille, castissimus, [Col. 1055A] atque purus, Arsinoas, Aethusas, Hypsipylas, Marpessas, Zeuxippas, et Prothoas, Daphnas, et Steropas, inconsulti pectoris appetisse fervoribus? Numquid senex Saturnus jamdudum obsitus canis, atque annorum vetustate jam frigidus, nostris carminibus indicatur ab uxore in adulterio comprehensus induisse formam feri, et sub pecoris specie hinnitibus evolavisse jactatis? Jupiter ipse rex mundi, nonne a vobis infamatus est isse per innumeras species, et [Col. 1056A] petulantis amoris flammam servilibus obumbravisse fallaciis? Numquid a nobis aliquando conscriptus est libidinosa ut perficeret furta, modo esse in aurum versus, modo in satyrum ludicrum, in draconem, in alitem, in taurum, et quod omnia genera contumeliarum transiliat, in formiculam parvulam, ut Clitoris videlicet filiam, Myrmidonis redderet apud Thessalos matrem? Quis illum in Alcmena novem noctibus fecit pervigilasse continuis? non vos? Quis in amoribus [Col. 1057A] desidem derelicta coeli statione jacuisse? non vos? Et sane adjungitis beneficia non parva: siquidem vobis Deus Hercules natus est, qui in rebus hujusmodi patris sui transiret exuperaretque virtutes. Ille noctibus vix novem unam potuit prolem extundere, concinnare, compingere: at Hercules sanctus Deus natas quinquaginta de Thestio nocte una perdocuit, et nomen virginitatis exponere, et genitricum pondera sustinere. Quid quod non contenti foeminei generis attribuisse diis curas, etiam sexus adjungitis [Col. 1058A] adamatos ab his mares? Hylam nescio quis diligit. Hyacintho est alius occupatus, ille Pelopis desideriis flagrat, hic in Chrysippum suspirat ardentius, Catamitus rapitur delicium futurus, et poculorum custos. Et ut Jovis dicatur pullus, in partibus Fabius aduritur mollibus, obsignaturque posticis.

[838Kb] XXVII. Sed soli amant apud vos mares, et foemineo sexui sua conservata est sanctitas. Nonne vestris cautum est litteris adamatum esse ab Aurora Tithonum, [Col. 1059A] arsisse in Endymionem Lunam, Nereidem in Aeacum, in Achillis genitorem Thetim, Proserpinam in Adonem, matrem ejus Cererem in Jasionem nescio quem rusticanum, et post Vulcanum, Phaethontem, Martem, in Anchisae nuptias ipsam illam Venerem Aeneadum matrem, et romanae dominationis auctorem? Cum talia igitur vos probra, et flagitiosa prodigia, non in unum aliquem nominatim, sed in omnem pariter superorum gentem, quam esse vos remini, sine ullius exceptione jaciatis, audetis, salva verecundia, [Col. 1060A] dicere, aut esse nos impios, aut vos pios, cum multo majores ferant a vobis offensas ex omnibus probris quae in illorum maledicta conducitis, quam amplitudinis et honoris ex ritu atque officio cultionis? Aut enim falsa illa sunt cuncta, quae sunt prompta de singulis, existimationem illorum majestatemque laedentia: et res digna omnino est, propter quam dii funditus genus omne debeant abolere mortalium: aut si explorata et vera sunt, et sine ullis dubitationibus comprehensa, ad eam perducitur res summam, ut [Col. 1061A] invitissimis vobis non generis superi, sed humani eos fuisse credamus.

[2Kb] XXVIII. Ubi enim nuptiae, matrimonia, puerperia, nutrices, artificia, debilitates, ubi status capitis, et conditio servitutis, ubi vulnera, caedes, cruor, ubi amores, desideria, voluptates, ubi omnis animorum affectio ab inquietis perturbationibus veniens, necesse est divinum nihil istic esse: nec quod proprium caduci est generis, et terrenae fragilitatis, praestantiori posse adhaerere naturae. Quis est enim qui credat, si modo agnoscit ac percipit vis istius potentiae quae sit, aut genitales [a 1Kb] habuisse partes deum, et abscissione foedissima privatum his esse: aut ex se proditas aliquando intercepisse proles, et vinculorum [Col. 1061B] coercitum poenis: aut cum patre quodammodo conseruisse bella civilia, et eum jure abstinuisse regali [b 1Kb] : aut exterritum minoris metu vertisse exuperatum terga, et tamquam fugitivum et exulem in submotis delituisse secretis? Quis est, inquam, qui credat ad humanas accubuisse deum mensas, interemptum avaritiae causa, fefellisse supplices ambiguitate [Col. 1062A] responsi, praecellere in furtorum dolis, adulterasse, servisse, vulneratum esse, et adamasse, et per omnes libidinum formas incestarum cupiditatum circumegisse pellaciam? Atquin omnia vos ista et fuisse, et inesse in diis asseveratis vestris: neque ullam praetermittitis speciem vitiositatis, maleficii, lapsus, quam non in convicium numinum opinionum petulantia conferatis. Aut igitur vobis quaerendi sunt dii alii, in quos omnia ista non cadant: in quos enim haec cadunt, humani sunt generis atque terreni: aut si hi sunt tantummodo, quorum nomina publicastis et mores, opinionibus tollitis vestris. Mortalia sunt enim quaecumque narratis.

[458Kb] XXIX. Et possumus quidem hoc in loco omnes [Col. 1062B] istos nobis quos inducitis atque appellatis deos, homines fuisse monstrare, vel Agragantino Evhemero replicato, cujus libellos Ennius, clarum ut fieret cunctis, sermonem in Italum transtulit; vel Nicanora Cyprio, vel Pellaeo Leonte, vel Cyrenensi Theodoro, vel Hippone ac Diagora Meliis, vel auctoribus aliis [Col. 1063A] mille, qui scrupulosae diligentiae cura in lucem res abditas libertate ingenua protulerunt. Possumus, inquam, si placet, et Jovis res gestas, et Minervae expromere bella, virginis et Dianae; quibus dolis Liber Indorum affectaverit regnum, cujus fuerit conditionis Venus, cujus operae, cujus quaestus: matrimonium magna cujus tenuerit mater; quidnam spei, quid voluptatis specioso ab Attide conceperit. Unde Serapis Aegyptius, unde Isis, vel ex quibus causis appellatio ipsa concinnata sit nominum.

[94Kb] XXX. Sed non istam suscepimus in eo sermone, quem facimus, vel operulam, vel voluntatem, ut ostendamus et publicemus, quinam fuerint hi omnes. Illud nobis propositum est, ut quoniam nos impios et irreligiosos vocatis, vos contra pios [a 1Kb] et deorum [Col. 1063B] contenditis esse cultores, demonstrare, atque in medio ponere ab hominibus magis nullis ignominiosius eos tractari, quam a vobis. Quod si habere se ita ex ipsis maledictionibus promptum est, sequitur ut intelligi debeat vos superis stimulos indignationum furialium commovere, qui tam foedas de illis vel auditis, vel creditis, vel ignominiosas ipsi compingitis fabulas. Non enim qui sollicite relegit, et [Col. 1064A] immaculatas hostias caedit, qui acervos thuris dat concremandos igni, numina censendus [b 1Kb] est colere, aut officia solus religionis implere. Cultus verus in pectore est, atque opinatio de diis digna; nec quidquam prodest illatio sanguinis et cruoris, si credas de his ea quae non modo sint longe ab eorum dissita distantiaque natura, verum etiam labis et turpitudinis aliquid, et majestati eorum concilient, et decori.

[247Kb] XXXI. Interrogare enim vos libet, et ad sermonis exigui responsionem vocare, utrumne gravius existimetis nullas caedere his hostias, quia putes naturam tantam neque velle, neque appetere istas; an talia de his probra opinionum foeditate concipere, quae cujusvis animum in ultionis possint rabiem concitare? Si rerum momenta pendantur, nullum reperias [Col. 1064B] tam invidum judicem, qui non criminosius existimet maledictis insignibus cujuspiam famam carpi, quam a quoquam silentio praeteriri. Hos enim forsitan rationis existimari possit et credi; illud sacrilegae mentis est, et desperatae in fictionibus caecitatis. In caeremoniis vestris, rebusque divinis, postulionibus [c 1Kb] locus est, et piaculi dicitur contracta esse commissio, si per imprudentiae lapsum, aut in verbo [Col. 1065A] quispiam, aut sympuvio [a 1Kb] deerrarit; aut si cursu in solennibus ludis, curriculisque divinis, commissum omnes statim in religiones clamatis sacras, si ludius constitit aut tibicen repente conticuit; aut si patrimus ille qui vocitatur puer, omisit per ignorantiam [Col. 1066A] locorum, aut terram tenere non potuit; et audetis abnuere in delictis tam gravibus violari semper a vobis deos, cum in levioribus causis irasci eos ipsi cum pernicie saepius confiteamini civitatis?

[Col. 1067A] [12Kb] XXXII. Sed poetarum, inquiunt, figmenta sunt haec omnia, et ad voluptatem compositae lusiones. Non est quidem credibile homines minus brutos, et vetustatis remotissimae vestigatores, aut eas inseruisse suis carminibus fabulas, quae in notionibus hominum superessent, atque in auribus collocatae: aut ipsos sibi tantum licentiosi voluisse juris asciscere, ut confingerent per stultitiam res eas quae nec ab insania procul essent remotae, et quae illis a diis metum, et periculum possent ab hominibus comparare. Sed concedamus, ut dicitis, deformitatum tantarum concinnatores esse atque inventores poetas: immunes tamen a deorum maletractatione nec sic estis, qui aut talia cessatis maleficia vindicare: aut non legibus latis, et severitate poenarum tantae [Col. 1067B] iistis obviam temeritati, constitutumque a vobis est, ne quis posthac hominum id quod esset turpitudini proximum, aut deorum indignum majestatibus loqueretur. Quisquis enim patitur peccare peccantem, is vires subministrat audaciae: et majoris contumeliae res est, falsis quemquam notare atque insignire criminibus, quam vera ingerere atque objectare delicta. [Col. 1068A] Quod enim sis dici, et quod esse te sentias, morsum habet minorem testimonio tacitae recognitionis infractum. Illud vero acerbissime vulnerat, quod inurit innoxios, et quod decus nominis atque existimationis infamat.

[53Kb] XXXIII. Scribuntur dii vestri in tricliniis coelestibus, atque in chalcidicis aureis coenitare, potare, et ad ultimum fidibus et vocum modulatione mulceri. Vos aures patientissimas commodatis: nec judicatis indignum voluptates attribui diis eas, quibus corpora terrena fulciuntur, et quas aures expetunt enervati pectoris dissolutione mollitae. Inducuntur ex his alii amatores, adulteri castitatis, nec cum foeminis tantum, sed cum viris etiam propudiosos flagitiososque miscere concubitus. Vobis nulla est cura, quid super [Col. 1068B] rebus dicatur tantis, neque ullo saltem castigationis metu luxuriantium litterarum coercetis audaciam. Per insanias, per furores orbare alii se, et tamquam hostili de sanguine, ita se proprio parricidio cruentare. Sacrilegia vos illa miramini elata sublimiter, et quod poenis omnibus conveniebat plecti, ut animosius consurgat audacia, incentivo extollitis laudis. [Col. 1069A] Illi vulnera orbitatis ingemere, et cum ejulatibus indecoris fata [a 1Kb] incusare crudelia: vos stupetis eloquentiae viribus, et quod penitus oportebat ex humani generis coalitu tolli, percensetis, ediscitis: ac ne ulla intercidat oblivione curatis. Vulnerari, vexari, bella inter se gerere furialium memorantur ardore discriminum: vobis illa est descriptio voluptati, atque ut scriptorum tantam defendatis audaciam, allegorias res illas, et naturalis scientiae mentimini esse doctrinas.

[75Kb] XXXIV. Sed quid ego neglectas aliorum conqueror contumelias numinum? Ipse ille Jupiter, cujus vos nomen effari non sine metu decuit et totius corporis concussione, amasio captus ab uxore describitur confiteri culpas suas, et velut demens ac nescius, quas amiculas conjugi, quas uxori anteposuerit pellices, [Col. 1069B] obduratus inverecundia publicare: vos talia qui extulere [Col. 1070A] prodigia, poetarum esse principes atque reges divinis ingeniis praeditos, capita esse memoratis sanctissima: tantumque ab officio religionum, quas inducitis, evolastis, ut gravioris ponderis sint apud vos verba quam coelitum violata sublimitas. Ita ergo non decuit, si modo ullus deorum esset apud vos metus, aut si esse illos uspiam praesumptionis certae [b 1Kb] confidentia crederetis, rogationibus, plebiscitis, consultorum senatus metu intercedere, prohibere, sancire, ne quis vellet de diis passim nisi quod esset plenum religionis, effari. Nec a vobis saltem istum meruerunt [c 1Kb] honorem, ut quibus expellitis a vobis, eisdem ab his legibus propulsaretis injurias. Majestatis sunt apud vos rei, qui de vestris sequius obmurmuraverint aliquid regibus. Magistratum in ordinem [Col. 1070B] redigere, senatorem aut convitio prosequi, [Col. 1071A] suis esse decrestis periculosissimum poenis. Carmen malum conscribere, quo fama alterius coinquinatur et vita, decemviralibus scitis evadere noluistis impune: ac ne vestras aures convicio aliquis petulantiore pulsaret, de atrocibus formulas constituistis injuriis. Soli sunt apud vos superi inhonorati, contemptibiles, viles: in quos jus est a vobis datum, quae quisque voluerit dicere: turpitudinum jacere, quas libido confixerit, atque excogitaverit formas. Et incuriam nobis intendere tam infamium non erubescitis numinum, cum sit rectius multo deos esse non credere, quam esse illos tales, talique existimatione sentire.

[37Kb] XXXV. Sed poetis tantummodo licere voluistis indignas de diis fabulas, et flagitiosa ludibria comminisci? [Col. 1071B] Quid pantomimi vestri, quid histriones, quid [Col. 1072A] illa mimorum, atque exoleti generis multitudo? Nonne ad usum quaestus sui abutuntur diis vestris, et lenocinia voluptatum ex injuriis attrahit contumeliisque divinis? Sedent et in spectaculis publicis sacerdotum omnium, magistratuumque collegia, pontifices maxim, et maximi curiones; sedent quindecim viri laureati, et diales cum apicibus flamines; sedent augures interpretes divinae mentis et voluntatis, necnon et castae virgines, perpetui nutrices et conservatrices ignis; sedet cunctus populus et senatus; consulatibus functi patres, diis proximi atque augustissimi reges; et quod nefarium esset auditu, gentis illa genitrix Martiae, regnatoris et populi procreatrix amans saltatur Venus, et per affectus omnes meretriciae [Col. 1072B] vilitatis impudica exprimitur imitatione bacchari. [Col. 1073A] Saltatur et magna sacris compta cum infulis mater; et contra decus aetatis illa Pessinuntia Dindymene, in bubulci unius amplexu flagitiosa fingitur appetitione gestire, necnon et illa proles Jovis Sophoclis in Trachiniis Hercules pestiferi tegminis circumretitus indagine, miserabiles edere inducitur ejulatus, violentia doloris frangi, atque in ultimam tabem diffluentium viscerum maceratione consumi. Quin et ille in fabulis maximus ipse regnator poli sine ulla nominis majestatisque formidine adulterorum agere introducitur [a 1Kb] partes, atque ut fallere castitatem alienarum possit familias matrum, ora immutare pellacia, et in species conjugum subdititii corporis [Col. 1073B] simulatione succedere.

[Col. 1074A] [1029Kb] XXXVI. Nec satis haec culpa est, etiam mimis, et scurrilibus ludicris sanctissimorum personae interponuntur deorum. Et ut spectatoribus vacuis risus possit atque hilaritas excitari, jocularibus feriuntur cavillationibus numina, conclamant, et assurgunt theatra, caveae omnes concrepant fragoribus atque plausibus [b 1Kb] . Et quod nullis possit satisfactionibus expiari, exoletis atque irrisoribus numinum dona instituuntur et munera, ab officiis otium publicis, immunitas, et vacatio cum coronis. Et audetis post ista mirari unde oriantur haec mala, quibus inundatur et premitur sine ulla intermissione mortalitas; cum omnis res eas, quibus sunt involuta probra [Col. 1075A] numinum, et maledictionis elogia, et quotidie referatis, et ediscatis quotidie; et quando animum desidem otiosis vultis hallucinationibus occupari, dies vobis poscatis dari, et sine ullis intermissionibus exiberi. Quod si haberet vos aliqua vestris pro religionibus indignatio, has potius litteras, hos exurere debuistis olim libros, demoliri, dissolvere theatra haec potius, in quibus infamiae numinum propudiosis [Col. 1076A] quotidie publicantur in fabulis. Nam nostra quidem scripta cur ignibus meruerunt dari? cur immaniter conventicula dirui? in quibus summus oratur Deus, pax cunctis et venia postulatur magistratibus, exercitibus, regibus, familiaribus, inimicis, adhuc vitam degentibus, et resolutis corporum vinctione; in quibus aliud auditur nihil, nisi [Col. 1077A] quod humanos faciat, nisi quod mites, verecundos, pudicos, castos, familiaris communicatores rei, et cum omnibus, quos solidet germanitas, necessitudine copulatos.

[11Kb] XXXVII. Verum ita se res habet, ut quoniam plurimum gladiis, et potestate valetis ferri, anteire vos etiam veritatis scientia judicetis: et esse pro diis pios, quorum potentias primi opinionum obscoenitate foedastis. Hoc in loco, si ferocitas vestra permittit, et rabies patitur, illud nobis ut respondeatis, oramus: utrumne iras cadere in naturam existimetis deorum, an ab affectibus his longe divinam esse beatitudinem disjugatam? Nam si concipiunt has faces, et motibus exasperantur irarum, sicut vestrae opinationes ferunt; nam saepe illos dicitis et propter ludos minus sollicite factos, et propter praesules non [Col. 1077B] probatos, et propter quaedam spatiola defanata, et [Col. 1078A] propter caeremonias non rite perfectas, tremoribus infremuisse terrarum, et contagione pestilentiae corrupisse auras temporum luctuosa cum populi vastitate, sequitur ut intelligi debeat iracundias non parvas ex opinionibus eos continere praedictis. Quod si datur, et illud necessario consequens, miserias has omnes, quibus olim genus accumulatur humanum, ab hujusmodi fluere fictionibus; quod si ab his causis indignatio proficiscitur numinum, miseriarum tantarum vos estis auctores, qui animos coelitum non cessatis offendere, et ultionis in rabiem concitare. Sin autem ab hujusmodi furiis deorum est genus immune, neque quid sit irasci dii omnino noverunt: et nobis ergo irasci sine ulla ratione dicuntur, qui ira quid sit ignorant, et ab ejus comptu, et permixtione sunt absoluti.




LIBER QUINTUS.
[Col. 1079]


INDEX CAPITUM. [Hebrew Text]

    [Col. 1079B] Ad aliud contra gentilium Deos argumentum transit Arnobius, illudque petit ex historiis: quas quum ethnici usu quotidiano retinerent festisque celebrarent annuis, eas profecto verissimas esse arbitrabantur. Prima est Numae Pompilii, qui a Jove Elicio dolis et artibus decepto fulminis procurationem impetrasse perhibetur. Cap. 1, 2.
    Ex omnibus autem hujus historiae circumstantiis manifestum facit auctor, nihil fingi posse a veritate et divinitate magis alienum. Cap. 3, 4.
    Secunda Acdestis et Attidis historia est, quae turpissimis [Col. 1079C] Jovis, Matris Deum, Nanae et Iae flagitiis, ignominiosa Attidis castratione illiusque et Iae morte aliisque illi adjunctis famosissima fuisse comperitur. Cap. 5, 6, 7.
    Contra illam igitur Arnobius haud aliter ac contra alias argumentatur. Urget ethnicos, eorumque ridet insaniam. Cap. 8, 9.
    Alia excutit in eadem historia ineptiarum plenissima. Cap. 10, 11.
    Eam tamem ostendit ab ethnicis non posse falsitatis coargui; quae scilicet ab antiquissimis illorum scriptoribus [Col. 1079D] tradita fuerit et ab ipsis ethnicis annuo Matris Deum festo celebrari consueverit. Cap. 12, 17.
    Plures alias his similes Arnobius exsecranda earum foeditate deterritus se praetermittere declarat. Paucis tamen perstringit Faunam Fatuam sive Bonam Deam virgis caesam, turpem Servii ortum, ac nefanda quae in Omophagiis, Corybantibus, Bacchanalibus, Phrygiis sacris ac mysteriis fieri solebant. Cap. 18, 19.
    Horum autem occasione Jovis incestus cum Cerere matre ac Proserpina filia ethnicis exprobrat. Cap. 20, 21.
    Quibus expositis scite observat, tot tantaque Jovis narrari [Col. 1080B] adulteria aliaque flagitia, ut non alia causa natus videatur, nisi ut in eum omnis infamiae colluvies derivaretur. Cap. 22, 23.
    Tum deinde alia persequitur sacra, videlicet Thesmophoria, Eleusinia. Cap. 24, 27.
    Atque Alimontia; in quibus non minor quam in aliis lascivia ac petulantia. Cap. 28, 29.
    His enarratis ab ethnicis postulat, utrum Christiani ad haec sacra agenda omni suppliciorum genere cogi debeant; simulque mirum sibi videri profitetur, illum qui hos esse deos neget vel dubitet, atheum ac sacrilegum [Col. 1080C] ab ipsis appellari. Denique concludit, hujusmodi deos non christianis eos respuentibus, sed ethnicis tanta illorum crimina praedicantibus infensos esse debuisse. Cap. 29, 30, 31.
    Gentilium responsionem exsufflat, qui omnes hasce historias allegorico tantum sensu intelligendas esse contendebant. Cap. 32, 33.
    Ejusmodi tergiversationis absurditatem vehementius urget. Cap. 34, 35, 36.
    Id adhuc plenius evincit, Summani et Proserpinae, nec non Jovis ac Cereris historiis excussis. [Col. 1080D] Cap. 37, 38, 39.
    Fac tamen, si velis, in historiae cujuslibet descriptione aliud omnino quam verba sonant significari: non minus certe illud ad deorum dedecus et contumeliam redundabit. Cap. 40, 41, 42.
    Denique multa in deorum historiis lectitari ostendit Arnobius, quae allegorico sensu explicari nequeant, ex quibus concludit, nefas prorsus esse deos ab gentilibus, si eos revera existere persuasum habebant turpissimis et divina majestate plane indignis vocari nominibus. Cap. 43, 44, 45.


[561Kb] I. Esto: ab ludentibus poetis cuncta illa sint prodita [Col. 1081A] de immortalibus diis probra. Quid illa, quae historiae continent graves, seriae, curiosae, quaeque in arcanis mysteriis traditis, poetarum sunt excogitata lascivia? Quae si vobis viderentur ineptiarum talium fabulae, neque [a 1Kb] in usu retineretis quaedam suo, neque per cursus annuos laetitias exerceretis ut festas, neque ut rerum simulacra gestarum sacrorum conservaretis in ritibus. Ex quibus tam multis unum interim ponam moderaminis temperamentum secutus, in quo stolidus et imprudens ipse ille inducitur Jupiter, verborum ambiguitatibus lusus. In secundo Antiatis libro, ne quis forte nos existimet concinnare [Col. 1081B] per calumnias crimina, talis perscripta est fabula: Numam illum regem, cum procurandi fulminis scientiam non haberet, essetque illi cupido noscendi, [Col. 1082A] Egeriae monitu castos duodecim juvenes apud aquam celasse cum vinculis; ut cum Faunus, et Martius Picus ad id locorum venissent haustum, nam illis aquandi solenne iter huc fuit, invaderent, constringerent, colligarent. Sed quo res fieri expeditius posset, regem pocula non parva mero vino, mulsoque complesse, circaque accessus fontis insidiosam venturis opposuisse fallaciam. Illos more de solito bibendi appetitione correptos ad hospitia nota venisse. Sed cum liquoribus odoratis offendissent fragrantia pocula, vetustioribus anteposuisse res novas, invasisse aviditer, dulcedine potionis captos hausisse [Col. 1082B] plus nimio, obdormivisse factos graves: tum bis senos incubuisse sopitis, injecisse madidatis vincla, expergitosque illos statim perdocuisse regem, quibus [Col. 1083A] ad terras modis Jupiter posset et sacrificiis elici; et accepta regem scientia rem in Aventino fecisse divinam, elexisse ad terras Jovem, ab eoque quaesisse ritum procurationis. Jovem diu cunctatum expiabis dixe capite fulgurita; regem respondisse, coepitio. Jovem rursus, humano; retulisse regem, sed capillo. Deum contra, anima; piscis, subjecisse Pompilium. Tunc ambiguis Jovem propositionibus captum extulisse hanc vocem: decepisti me, Numa; nam ego humanis capitibus procurari constitueram fulgurita, non capillo coepitio; quoniam me tamen tua circumvenit astutia, quem voluisti habeto morem; et his rebus, quas pactus es, procurationem semper suscipies fulguritorum.

[111Kb] II. Quid primum, quid ultimum, vel exequatur animus, [Col. 1083B] vel conticescat, nec facile dictu est, neque ullis [Col. 1084A] considerationibus expeditum. Ita enim sunt omnia et excogitata, et comparata derisui; ut sit vobis connitendum, falsa ut credantur haec esse, etiam si sint [a 1Kb] vera, quam obtinere velle pro veris, et velut quiddam mirabile non sine ipsius numinis insinuare contemptu. Quid enim dicitis, o isti, credimusne illum Faunum, et Martium Picum, si ex numero sunt deorum, et ex illa perpetua immortalique natura, sitis aliquando ariditate siccatos, atque ut aestum possent irrigare venarum, fluenta isse per fontium? Credimusne captos mero, et dulcedine illectos mulsi, tamdiu se poculis ingurgitavisse fallacibus, ut usque ad ebrietatis periculum veniretur? Credimusne vinctos somno, atque altissimi soporis oblivione [Col. 1084B] demersos, vinciendi copiam sui animalibus praebuisse [Col. 1085A] terrenis? Quibus deinde partibus vinculorum illae injectae sunt nexiones? soliditatis habebant quidquam, aut ex duris ossibus informatae fuerant eorum manus, quae constringi laqueis, et nodorum possent illigationibus coerceri? Non enim requiro, non exigo, an aliquid potuerint fari ebrietatis alienatione nutantes; an Jove invito, vel potius nescio, protrahendi ad terras ejus ritum quisquam potuerit publicare; illud solum audire desidero, cur si Faunus et Picus sunt divini generis et potestatis, non ipsi potius edidere quaerenti id, quod ab ipso Jove periculosius Numa cupiebat audire? An numquid Jupiter solus hujus rei scientiam noverat, ab ipso enim decidunt fulmina, ut imminentia procurare alicujus debeat scientiae disciplina? An cum ipse jaculetur hos ignes, aliorum [Col. 1085B] sit operis scire, quibus modis conveniat iras ejus, atque animos temperare? Etenim revera stultissimum [Col. 1086A] credere est, ipsum remedia scire, quibus averti possint, quae per fulminis jactum in humanis fieri constituerit rebus. Hoc est enim dicere: illo ritus genere iras meas placabitis; et siquando per fulgura significavero aliquid imminere, facite hoc, et illud, ut quod fieri statui, inane fiat et vacuum, et sacrorum vi vanescat.

[12Kb] III. Sed concedamus, ut dicitur, ipsum adversum se Jovem remedia scisse, atque artes, quibus iri obviam suis significationibus conveniret; etiamne credemus Deum numinis tanti tractum esse ad terras, et in verrucula collis unius cum homunculo stantem, altercabilem conseruisse sermonem? Et quaenam illa, quaeso, divina res fuit, quae ad imperio rerum tanto Jovem compulit a vocari, et mortalium sese denuntiationibus [Col. 1086B] sistere? mola falsa, thus, sanguis, verbenarum sufficio, et nominum terribilium fremores? et [Col. 1087A] potentiora quam Jupiter fuerunt haec omnia, ut eum compellerent invitum parere praeceptis, aut voluntarium sese circumventionibus tradere? Quid? quod sequitur, fidem sumet, tam improvidum fuisse Saturnium; ut aut ea proponeret, quorum ambagibus ipse caperetur, aut nesciret futurum quibus lusura se modis astutia esset calliditasque mortalis? Expiabis, inquit, capite fulgurita. Imperfecta adhuc vox est, neque plena proloquii, circumscriptaque sententia. Scire enim necessario convenit, utrumne capite vervecino, an suillo, an bubullo, an quolibet alio, expiationem istam sciscat Diespiter perpetrari. Quod cum nondum specialiter statuisset, essetque adhuc pendens, et nondum sententia terminata, qui potuit Numa scire hominis Jovem dicturum caput, ut anteverteret, [Col. 1087B] anteiret, et in caput coepitium [a 1Kb] ambiguitatis illius incerta traduceret?

[10Kb] IV. Nisi forte dicetis regem fuisse divinum: numquid ipso poterat esse Jove divinior? Nisi homo praesumens, quid dicturus esset Jupiter, circumscripsit; Deus scire non poterat, quibus modis pararet circumscribere se homo. Ita non in promptu est, et apparet [Col. 1088A] puerilium esse ingeniola fictionum; quibus cum acquiritur cordis Numae vivacitas, imprudentia maxima importatur Jovi. Quid enim tam imprudens, quam confiteri te captum argutia cordis humani, et cum deceptum te doleas, in victoris concedere voluntatem, et medicinam quam obtuleras, ponere? Nam si fuit ratio, et quaedam convenientia naturalis, cur humano capite procuratio debuerit suscipi fulguriti, non video cur ab rege relatio sit facta coepitii; sin autem poterat et coepitio transigi, libidinose hominis inhiatum est cruori. Atque ita in contrarium pars utraque traducitur, ut nec Numam monstretur voluisse scire, quod voluit, et crudelis Jupiter fuisse doceatur, qui quod a Numa potuit et coepitio suscipi, voluisse dixerit humanis capitibus expiari.

[Col. 1088B] [274Kb] V. Apud Timotheum non ignobilem theologorum virum, nec non apud alios aeque doctos super magna deorum matre, superque sacris ejus, origo haec sita est, ex reconditis antiquitatum libris, et ex intimis eruta (quemadmodum ipse scribit, insinuatque), mysteriis. In Phrygiae finibus inauditae per omnia vastitatis petra, inquit, est quaedam, cui nomen est Agdus, [Col. 1089A] regionis ejus ab indigenis sic vocatae. Ex ea lapides sumptos, sicut Themis mandaverat praecinens, in orbem mortalibus vacuum Deucalion jactavit et Pyrrha: ex quibus cum caeteris et haec, Magna quae dicitur, informata est Mater, atque animata divinitus. Hanc in vertice ipso petrae datam quieti et somno, nequam incestis Jupiter cupiditatibus appetivit. Sed cum obluctatus diu id, quod sibi promiserat, obtinere nequisset, voluptatem in lapidem fudit victus. Hinc [a 1Kb] petra concepit, et mugitibus editis multis prius, mense nascitur decimo materno ab nomine cognominatus Acdestis. Huic robur invictum, et ferocitas animi [Col. 1090A] fuerat intractabilis, insana et furialis libido, et ex utroque sexu, vi rapta divastare, disperdere, immanitas quo animi duxerat, non deos curare, non homines, nec praeter se quidquam potentius credere: terras, coelum et sidera contemnere.

[616Kb] VI. Cujus cum audacia quibusnam modis posset vel debilitari, vel comprimi, saepenumero esset deorum in deliberatione quaesitum, haesitantibus caeteris hujus muneris curam liber in se suscipit: familiarem illi fontem, quo ardorem fuerat suetus et sitiendi lenire flagrantiam, ludo et venationibus excitatam, validissima [b 1Kb] succendit vi meri: necessitatis in tempore [Col. 1091A] haustum accurrit Acdestis, immoderatius potionem hiantibus venis rapit: fit ut insolita re victus soporem in altissimum deprimatur. Adest ad insidias Liber, ex setis scientissime complicatis unum plantae injicit laqueum: parte altera proles cum ipsis genitalibus occupat: exhalata ille vi meri corripit se impetu, et adducente nexus planta, suis ipse se viribus, eo quo fuerat, privat sexu, cum discidio partium sanguis fluit immensus: rapiuntur, et combibuntur [Col. 1092A] haec terra: malus repente cum pomis ex his punica nascitur, cujus Nana speciem contemplata regis Sangarii vel fluminis filia carpit mirans, atque in sinu reponit: fit ex eo praegnans: tamquam vitiatam claudit pater, et curat ut inedia moriatur, pomis, atque aliis bacculis deum sustentatur a matre, enititur parvulum: sed exponi Sangarius praecipit: repertum nescio quis sumit Phorbas, lacte alit hirquino: et quoniam Lydia scitulos sic vocat, vel quia hircos [Col. 1093A] Phryges suis Atagos elocutionibus nuncupant, inde Attis nomen ut sortiretur, effluxit: hunc unice mater deum, ore fuerat quod excellentissimo, diligebat, et Acdestis blandus adulto comes, et qua solum poterat, minus rectis assentationibus vinctus, saltuosa ducens per nemora, et ferarum multis muneribus donans, quae puer Attis primo sui esse dicebat laboris, atque operis glorians: per vinum deinde confitetur, et ab [Col. 1094A] Acdesti se diligi, et ab eo donis sylvestribus honorari: unde vino, quod silentium prodidit, in ejus nefas est sanctum sese inferre pollutis.

[679Kb] VII. Tunc Pessinuntius rex Midas alienare cupiens tam infami puerum conjunctione, matrimonio ei suam filiam destinat: ac ne scaevus aliquis nuptialia interrumperet gaudia, fecit oppidum claudi. Verum deum [Col. 1095A] mater adolescentuli fatum sciens, interque homines illum tamdiu futurum salvum, quamdiu esset solutus a matrimonii foedere, ne quid accideret moesti, civitatem ingreditur clausam, muris ejus capite sublevatis: quod esse turritum ratione ab hac coepit. Acdestis scatens ira convulsi a se pueri, et uxoris ad studium derivati, convivantibus cunctis furorem et insaniam suggerit: conclamant exterriti ad horam Phryges: mammas sibi demetit Galli filia pellicis: rapit Attis fistulam, quam instigator ipse gestitabat insaniae: furiarum et ipse jam plenus, perbacchatus, jactatus projicit se tandem, et sub pini arbore genitalia sibi desecat, dicens: Tibi, Acdesti, haec habe, propter quae motus tantos furialium discriminum concitasti. [Col. 1096A] Evolat cum profluvio sanguinis vita: sed abscissa quae fuerant, magna legit mater Deum, et injicit his terram, veste prius tectis, atque involutis defuncti. Fluore de sanguinis viola flos nascitur, et redimitur ex hoc arbos. Inde natum et ortum est, nunc etiam sacras velarier et coronarier pinos. Virgo sponsa quae fuerat, quam Valerius pontifex Iam nomine fuisse conscribit, exanimati pectus lanis mollioribus velat, dat lacrymas cum Acdesti, interficitque se ipsam, purpurantes in violas cruor vertitur interemptae. Mater suffudit et has deum, unde amygdalus nascitur, amaritudinem significans funeris. Tunc arborem pinum, sub qua Attis nomine spoliaverat se viri, in antrum suum defert, et sociatis planctibus [Col. 1097A] cum Acdesti tundit et sauciat pectus pausatae circum arboris robur. Jupiter rogatur ab Acdesti, ut Attis revivisceret, non sinit: quod tamen fieri per fatum posset, sine ulla difficultate condonat, ne corpus ejus putescat, crescant ut comae semper, digitorum ut minimissimus vivat, perpetuo solus agitetur et motu, quibus contentum beneficiis Acdestim consecrasse corpus in Pessinunte: caerimoniis annuis, et sacerdotum intestibus honorasse.

[7Kb] VIII. Si contemptor aliquis numinum, et sacrilegi pecturis immanitate furiosus, intendisset animum maledicere diis vestris: auderet in eos quidquam gravius dicere, quam ista prodit historia, quam velut quiddam mirabile commentarii contulistis in formulam, ac ne illam vis temporis, et vetustatis obsolefaceret [Col. 1097B] longitudo, perpetuitatis honore mactastis? [Col. 1098A] Quid est enim de diis in ea positum, quidve conscriptum, quod non si in hominem dixeris pudibundis moribus et disciplinis horridioribus educatum, et contumeliae reus sis, et injuriae, et offensionis odium simultatibus subeas inexpiabilibus comparatum? Ex lapidibus, inquitis, quos Deucalion jactavit et Pyrrha, deum procreata est mater. Quid, o theologi, dicitis? quid supernarum antistites potestatum? Ergone deum mater diluvii causa nulla fuit in parte naturae? et nisi omne mortalium genus interemisset vis imbrium, procreationis illius causa atque origo cessaret? Humanum est ergo munus quod esse se sentit; et beneficiis debet Pyrrhae, quod orari se conspicit in alicujus substantiae qualitate; quod quidem, si verum est, et illud erit necessario non falsum, hominem [Col. 1098B] illam fuisse, non divam. Nam si certum est homines [Col. 1099A] ex illo lapidum jactu nativitatis suae originem ducere, et hanc necesse est credi unam fuisse de nobis, consimilium causarum rationibus procreatam. Neque enim fieri rerum per repugnantiam quit, ut ex uno lapidum genere, et ex eadem ratione jaciendi, immortalium quidam sortis, conditionis alii substituerentur humanae. Varro ille Romanus multiformibus [a 1Kb] eminens disciplinis, et in vetustatis indagatione rimator, in librorum quatuor primo, quos de gente conscriptos romani populi dereliquit, curiosis computationibus edocet, ab diluvii tempore, cujus supra fecimus mentionem, ad usque Hirtii consulatum et Pansae, annorum esse millia nondum duo; cum quo si stat fides [b 1Kb] , Mater quoque dicenda est Magna intra hujus numeri fines aevitatem suam habere conclusam; atque ita perducitur res eo, ut quae omnium numinum [Col. 1099B] genitrix esse narratur, non sit mater, sed filia; quinimmo infans et parvula, siquidem deos concedimus neque initia, neque fines saeculorum perpetua in continuatione sortitos.

[4Kb] IX. Sed quid terrenis obsolevisse vos sordibus deum loquimur matrem, cum ab Jovis ipsius maledictis [Col. 1100A] nullam pausam facere vel exigui temporis intercapedine quiveritis? Cum in summo Agdi vertice deum dormiret tum genitrix, obrepere conquiescentis pudori filius, inquitis, insidiator enixus est. Post innumeras virgines, et spoliatas castitate matronas, etiamne in matrem cupiditatis infandae spem Jupiter coepit, nec ab illius appetitionis ardore horror eum quivit avertere, quem non hominibus solis, sed animalibus quoque nonnullis natura ipsa subjecit, et ingeneratus ille communiter sensus? An respectus pietatis et honesti Capitoliorum defuit praesidi, nec quid sceleris cuperet conturbatis per insaniam mentibus, aut retractare poterat, aut pervidere? Sed ut res est [c 1Kb] , ponderis et majestatis oblitus, ad furta illa flagitiosa correpens ibat, pavens ac trepidus anhelitu oris presso, suspensis per formidinem gressibus, et inter media [Col. 1100B] constitutus sollicitudinis speique confinia palpabat res intimas, altitudinem dormientis et matris [d 1Kb] patientiam tentans. O rerum imaginatio indecora! o habitus foedus Jovis ad obscoeni certaminis expeditionem parati! Ergo ille rex mundi cum incautus, et properus obreptionis esset rejectus a furto, in impetum [Col. 1101A] se vertit, et cum rapere voluptatem insidiosa fraude non quivit, vi matrem aggressus est, et apertissime coepit venerabilem subruere castitatem? Colluctatus ergo diutissime cum invita est, victus, fractus, superatusque defecit; et quem pietas dijugare ab infando matris non valuit appetitu, effusa libido dijunxit?

[40Kb] X. Nisi forte dicetis, conventionis hujusmodi coetum genus vitat atque execratur humanum; apud deos incesta sunt nulla. Et cur mater acerrime repugnabat [a 1Kb] inferenti vim filio? cur ab illius amplexibus tamquam illicitos vitans refugiebat attactus? Nam si nihil esset in re mali, tam gerere illa morem sine ulla retractatione debuerat, quam volebat hic cupide appetitionis suae irritamenta complere. Et sane hoc [Col. 1101B] loco frugalitatis magnae viri, et circa res etiam flagitiosi operis parciores, ne sancta illa semina frustra videantur effusa, silex, inquit, ebibit Jovialis incontinentiae foeditatem. Quid deinde, quaeso, consecutum est? dicite. In sinu medio lapidis, atque in illa cotis duritie informatus atque animatus est infans, Jovis magni futura progenies. Non est facile contradicere tam prodigiosis conceptionibus, tamque miris. Cum enim genus humanum ex lapidibus apud vos [Col. 1102A] ortum, procreatumque dicatur, necesse est credere, et receptacula lapides habuisse genitalia, et jaculatam combibisse sementem, et completis temporibus sustulisse alvos graves, et ad postremum peperisse foeminei moris difficultate connixos. Illud nostram subigit curiositatem requirere, cum post decem menses redditum esse dicatis partum; illo tempore quo in utero lapidis fuit clausus, quibus alimoniis irrigatus est, quibus succis; vel ex rigore quae saxeo nutricia potuit ducere, ut est foetibus solemne de matribus. Nondum, inquit, contigerat lucem, et tonitrus patrios jam mugiens, imitatusque referebat? Et [b 1Kb] postquam illi datum est coelum diemque conspicere, obvia quaeque vastabat incursans, atque ipsos sibi spondebat deos coeli posse a [c 1Kb] regione detrudere. O cauta [Col. 1102B] et provida deum mater, quae ne nati invidiam tam insolentis subiret, aut mugiens foetus somnis suis officeret, aut interpellaret quietem, subtraxit se ipsam, et seminis illud nocentissimum virus transmisit ab se longe, et saxorum asperitatibus propinavit.

[40Kb] XI. Aestuatum est in conciliis deorum, quibusnam modis esset [d 1Kb] intractabilis illa vis feritatis edominari, et cum via nulla superesset, ad opem concursum est [Col. 1103A] unicam, ut mero madidaretur multo, et viribus spoliaretur abscissis. Quasi vero affecti corporalibus his damnis, fiant languidioris audaciae, et non quotidie videamus eos qui sibi demessuerint has partes majoris petulantiae fieri, atque omnibus postpositis pudoris et verecundiae frenis, in obscoenam prorumpere vilitatem, flagitiorum confessione vulgata. Vellem tamen [Col. 1104A] videre, si esset mihi iis nasci temporibus datum, patrem illum Liberum debellatorem ferocitatis Acdestiae, post deorum augustissimas curias coeli ab culminibus lapsum, peniculamenta decurtantem cantheriorum, innectentem laqueos mobiles, aquarum innoxias puritates multa sanciantem vi meri; et postquam ebrietas potu emersit, inseruisse caute manus, contrectavisse [Col. 1105A] virilia dormientis, atque ut omnia cingerent circumpositi laqueorum morsus, artificii curas tum rebus adhibuisse perituris.

[54Kb] XII. Hoccine de diis quisquam vel exigua dixerit eorum opinione polluctus? aut si talibus occupati sunt negotiis, cogitationibus, curis, quisquam eos sapiens aut deos esse crediderit, aut mortalium saltem in numero computaverit? Acdestis iste, oro, cujus obscoenitas amputata securitatem fuerat illatura coelestibus, ex terrenis animantibus unus fuit, an deorum aliquis, et immortalitatis praeditus honore? Si enim nostrae sortis, et conditionis habebatur humanae, cur terrorem tantum numinibus inferebat? Deus autem [Col. 1106A] si fuerat, qui potuit decipi, aut divino aliquid ex corpore desecari? Sed quaestionem movemus parte in hac nullam, fuerit licet de divino genere, vel ex nobis aliquis, si hoc rectius existimabitis dici; etiamne fluore de sanguinis, et ex genitalibus amputatis arbor mali enata est punici? an tum cum vis illa telluris cooperta est gremio, solum radice complexa est, in stipitis exilivit robur, oneratos fudit balaustiis ramos, et in punctistitio poma extulit mitia perfectionis propriae maturitate completa? et quia de rubro exorta sunt haec sanguine, idcirco illis color est purpurei luminis suffectione subluteus; addite huc etiam idcirco esse uvida, idcirco vinosa, quod ex sanguine [Col. 1106B] saburrato genus ducant, et fabulam convenienter [Col. 1107A] impletis [a 1Kb] . O Abdera, Abdera, dares quantas vias mortalibus irridendi, talis si apud te esset fabula ita conflata? Dicunt eam cuncti patres, et superciliosae perlegunt civitates, et esse tu fatua, et stoliditatis frigidissimae judicaris.

[35Kb] XIII. Per sinum, inquit, Nana filium concepit ex pomo; sequitur se ratio; ubi enim cautes, et saxa pariunt dura, poma ibi necesse est suriant. Glandibus, atque ficis alebat Berecyntia religatam, convenienter et recte; pomis enim debuerat vivere, quae mater [Col. 1108A] fuerat facta de pomo. Postquam foetus emissus est, longe jussus est ab Sangario projici; quem conceptum divinitus credidit esse jamdudum, dedignatus est sobolem sui pignoris nuncupari. Lacte infans educatus hirquino est. O fabulam sexui inimicam semper atque infestissimam masculino; in qua sexus viriles [b 1Kb] non solum homines ponunt, sed pecudes etiam fiunt ex maribus matres. Pulchritudine inclyta, et praedicabili fuit insignitus decore. Admirabilis res satis, quod non illum foetor vitabilem reddidit fugiendumque caprinus. Mater eum dilexit magna, si [Col. 1109A] nepotem ut avia, res simplex; sin theatra ut percrepant, infamis et flagitiosa dilectio est. Diligebat et Acdestis, venatoriis eum muneribus locupletans; a [a 1Kb] semiviro quidem nullum esse poterat periculum castitatis; sed quid Midas horruerit, non est facile suspicantibus existimare [b 1Kb] . Ipsis mater est ingressa cum moenibus. Admiramur [c 1Kb] quidem in hac parte vires, et fortitudinem numinis; sed culpamus negligentiam regis [d 1Kb] , quod cum legis meminisset et fati patefecerit hostibus minus providam civitatem. Nuptialia celebrantibus vota furias Acdestis, insaniamque subjicit, si Midas rex offenderat, qui uxore adulescentulum vinciebat; quid admiserat Gallus, quid pellicis filia, ut ille se viro, haec mammarum honestate privaret? Tibi habe haec, inquit, propter quae res tantas animorum [Col. 1109B] subversionibus concitasti. Nesciremus adhuc omnes quid in adulti corpore furor desiderasset Acdestius, nisi puer abscissa societati objecisset offensae.

[107Kb] XIV. Quid dicitis, o gentes: quid hujusmodi deditae opinionibus nationes? Nonne cum ista promuntur, arripit vos pudor, et tantarum verecundia foeditatum? Nos avemus a vobis quid de diis dignum vel audire, [Col. 1110A] vel discere: at vero vos nobis mammarum expromitis exectiones, amputationes virilium veretrorum, iras, sanguinem, furias, interitus virginum voluntarios, et ex sanguine mortuorum flores, atque arbores procreatas. Dicite, o iterum, ergone deum mater genitalia illa disjecta, cum fluoribus ipsa per se moerens officiosa sedulitate collegit, ipsa sanctis manibus, ipsa divinis contrectavit ac sustulit flagitiosi operis instrumenta foedique, abscondenda etiam mandavit terrae, acne nuda in gremio diffluerent sic soli, priusquam veste velaret, ac tegeret, lavit utique balsamis, atque unxit? Unde enim violae nasci potuissent odorae, nisi putorem membri unguentorum illa suffectio temperaret? Cum historias, quaeso, perlegitis tales, nonne vobis videmini aut textriculas [Col. 1110B] puellas audire taediosi operis circumscribentes moras: aut infantibus credulis avocamenta quaeritantes anus longaevas, et varias fictiones sub imagine veritatis expromere? Cum Jove locutus est Acdestis, ut amato restitueret vitam: annuere Jupiter recusavit, quia fatis potentioribus prohibebatur: ac ne esset omnino durissimus, unam largitus est gratiam, ne putore corpus dissolveretur ullo, succrescerent comae [Col. 1111A] semper, minimissimus digitorum solus ut in corpore viveret, solus motus perpetuos exhiberet. Hoccine quisquam admiserit, aut credulitatis assensione firmarit, pilum in mortuo crescere, partem interisse, et sejunctum a lege putredinis mortale corpus adhuc usque durare?

[3Kb] XV. Urgere vos jamdudum ad istius rei comparationem possemus, nisi stultitiae pars esset, et talia discere, et hujusmodi rerum indicia postulare. Sed historia haec falsa est, neque ullam continet veritatis in se partem. Nostra quidem nihil interest, quorum causa contenditis exterminatos esse a terris deos: utrumne sit constans, et fidei firmitate connixa: an contra mendaciter, et falsitatis alicujus fictione composita. Nobis enim satis est, quibus hodie manifestare [Col. 1111B] propositum est: numina ista, quae promitis, si sunt uspiam gentium, atque irarum fervoribus incalescunt, non magis a nobis, quam a vobis accipere offensionum furialium causas: et esse illam in rebus, et a vobis in commentarios relatam, et a volentibus quotidie perlegi, et futuri temporis pro instructione, per ordinem succedentium tradi. Quae si utique vera est, [Col. 1112A] nullam videmus subesse rationem, cur nobis irasci perhibeantur dii coelites, cum turpitudines illorum tantas neque prodiderimus [a 1Kb] , neque in litteras contulerimus ullas, neque in publicam testificationem sacrorum celebritatibus miserimus. Sin autem, ut remini, falsa est, et mendaciis interpolata fallacibus, ambigere hominum nullus potest, quin causa vos sitis offensae, qui vel talia quosdam conscribere siveritis, aut conscripta durare saeculorum in memoria sitis passi.

[147Kb] XVI. Et tamen qui potestis falsitatis arguere conscriptionem istam, cum ipsa sacra sint testimonio, quae per cursus annuos factitatis, et credi a vobis esse vera, et exploratae fidei judicari? Quid enim sibi vult illa pinus, quam semper statis diebus in Deum matris [Col. 1112B] intromittitis [b 1Kb] sanctuario? Nonne illius similitudo est arboris, sub qua sibi furens manus et infelix adolescentulus intulit, et genitrix divum in solatium sui vulneris consecravit? Quid lanarum vellera, quibus arboris colligatis et circumvolvitis stipitem? Nonne illarum repetitio lanarum est, quibus Ia deficientem contexit, et teporis aliquid rata est se posse membris [Col. 1113A] conciliare frigentibus? Quid compti violaceis coronis, et redimiti arboris ramuli? Nonne illud indicant, uti mater primigeniis floribus adornaverit pinum, miserabilis indicem testimoniumque fortunae? Quid pectoribus applodentes palmas passis cum crinibus Galli? Nonne illos referunt in memoriam luctus, quibus mater turrita cum Acdesti lacrymabili puerum prosecuta est ejulatu? Quid temperatus ab alimonio panis, cui rei dedistis nomen Castus? Nonne [Col. 1114A] illius temporis imitatio est, quo se numen ab Cereris fruge violentia moeroris abstinuit?

[37Kb] XVII. Aut si ea, quae dicimus, non sunt ita, vos edissertate, vos, dicite: evirati isti, mollesque, quos interesse vobiscum in istius numinis videmus sacris, quidnam istic habeant negotii, sollicitudinis, curae? et cur more lugentium caedant cum pectoribus lacertos, et fortunam imitentur in lamentabili constitutorum [Col. 1115A] sorte? Quid coronae? quid violae? quid voluere mollium velamenta lanarum? Cur ad ultimum pinus ipsa paulo ante in dumis inertissimum nutans lignum, mox ut aliquod praesens atque augustissimum numen, deum matris constituatur in sedibus? Aut enim haec causa est, quam in vestris scriptis et commentariis invenimus: et manifestum est vos non divinas conficere caerimonias [a 1Kb] , sed imaginem tristium redintegrare gestorum: aut si alia ratio est, quam mysterii nobis abnegavit obscuritas, et ipsa quoque necesse est turpitudinis alicujus participetur infamia. Quis est enim, qui credat, honestatis aliquid in ea re esse, quam initiant viles Galli, effoeminati conficiant exoleti?

[1231Kb] XVIII. Postulat quidem magnitudo materiae, atque ipsius defensionis officium, ut similiter caeteras turpitudinum [Col. 1115B] species persequamur: vel quas produnt [Col. 1116A] antiquitatis historiae, vel mysteria illa continent sancta, quibus initiis nomen est, et quae non omnibus vulgo, sed paucorum taciturnitatibus traditis: sed sacrorum innumeri ritus, atque affixa deformitas singulis, corporaliter [b 1Kb] prohibet universa nos exequi: quinimmo, ut verum [c 1Kb] exprimamus, a quibusdam [d 1Kb] nos ipsi consilio, et ratione deflectimus: ne dum explicare contendimus cuncta, expositionis ipsius contaminationibus polluamur. Faunam igitur Fatuam, Bona quae dicitur Dea, transeamus: quam myrteis caesam virgis, quod marito nesciente seriam meri ebiberit plenam, Sextus Clodius indicat Sexto de diis Graeco: signumque monstrari, quod cum ei divinam rem mulieres faciunt, vini amphora constituatur obtecta: nec myrteas fas sit inferre verbenas: sicut suis scribit in causalibus Butas. Sed et deos conserenteis pari [Col. 1116B] more ac dissimulatione taceamus, quos cum caeteris [Col. 1117A] scribit Flaccus in humani penis similitudinem versos obruisse se cineri, qui sub ollula fuerat factus extorum: quem cum Tanaquil dimoveret Etruriae disciplinarum perita, surrexisse se deos, et nervis obduruisse divinis. Corniculanae inde imperavisse captivae, ut intelligeret, et agnosceret, qui sibi res vellent: [Col. 1118A] Ocrisiam prudentissimam foeminam divinos inseruisse genitali: explicuisse motus certos. Tunc sancta, et ferventia numina vim vomuisse Lucilii, ac regem Servium natum esse Romanum.

[2157Kb] XIX. Bacchanalia etiam praetermittamus immania, quibus nomen Omophagiis Graecum est, in quibus [Col. 1119A] furore mentito, et sequestrata pectoris sanitate, circumplicatis vos anguibus, atque ut vos plenos Dei numine ac majestate doceatis, caprorum reclamantium viscera, cruentatis oribus dissipatis. Nec non et Cypriae Veneris abstrusa illa initia praetereamus, quorum conditor indicatur Cinyras rex fuisse; in quibus sumentes ea certas stipes inferunt ut meretrici, [Col. 1120A] et referunt phallos propitii numinis signa donatos. Oblivioni etiam Corybantia sacra donentur, in quibus sanctum illud mysterium traditur, frater trucidatus a fratribus, interempti ex sanguine apium natum, prohibitum mensis olus illud apponi, ne a manibus mortui inexpiabilis contraheretur offensio. Sed et illa desistimus Bacchanalia altera praedicare, [Col. 1121A] in quibus arcana et tacenda res proditur insinuaturque sacratis; ut occupatus puerilibus ludicris, distractus ab Titanibus Liber sit; ut ab iisdem membratim sectus, atque in ollulas conjectus ut coqueretur; quemadmodum Jupiter, suavitate odoris illectus, invocatus advolaverit ad prandium; compertaque re gravi grassatores obruerit fulmine, atque in imas Tartari praecipitaverit sedes. Cujus rei testimonium, argumentumque fortunae, suis prodidit in carminibus Vates Thracius; talos, speculum, turbines, volubiles rotulas, et teretes pilas, et [Col. 1122A] virginibus aurea sumpta [a 1Kb] ab Hesperidibus mala.

[980Kb] XX. Ea erat nobis consilium praeterire, praetervehi illa etiam mysteria, quibus Phrygia initiatur, atque omnis gens illa, nisi nomen interpositum his Jovis prohiberet nos strictim injurias ejus ignominiasque transire: non quo nobis dulce sit tam foedis inequitare mysteriis, sed ut ipsis vobis promptum etiam atque etiam fiat, quid in eos congeratis injuriae, quorum profitemini vos esse custodes, vindices, veneratores. Quondam Diespiter, inquiunt, cum in Cererem matrem libidinibus improbis atque inconcessis [Col. 1123A] cupiditatibus aestuaret, nam genitrix haec Jovis regionis ejus ab accolis traditur, neque tamen auderet id, quod procaci appetitione conceperat, apertissima vi petere, ingeniosas comminiscitur captiones: quibus nihil tale metuentem castitate imminueret genitricem: fit ex deo taurus, et sub pecoris specie subsessoris animum atque audaciam celans, in securam et nesciam repentina immittitur vi furens, agit incestius res suas, et prodita per libidinem fraude, intellectus et cognitus evolat: ardescit furiis atque indignationibus mater, spumat, anhelat, exaestuat, nec fremitum continere tempestatemque irarum valens, ex continua passione Brimo deinceps ut appelletur, assumpsit: neque alia cordi est res ei, quam ut audaciam filii poenis, quibus potis est, persequatur.

[Col. 1123B] [316Kb] XXI. Jupiter satagit fractus metu: nec quibus remediis leniat violatae animos, reperit: fundit preces, et supplicat: obstructae sunt dolentis aures: allegatur deorum universus ordo, nullius auctoritas tanta est, ut audiatur: ad postremum filius vias satisfactionis inquirens, comminiscitur remedium tale. Arietem [Col. 1124A] nobilem bene grandibus cum testiculis deligit, execat hos ipse [a 1Kb] , et lanato exuit ex folliculi tegmine. Accedens moerens, et summissus ad matrem, et tamquam ipse sententia condemnasset se sua, in gremium projicit, et jacit hos ejus: virilitate pignoris visa sumit animum mitiorem, et concepti foetus revocatur ad curam, parit mensem post decimum luculenti filiam corporis, quam aetas mortalium consequens modo Liberam, modo Proserpinam nuncupavit: quam cum verveceus Jupiter bene validam, floridam, et succi esse conspiceret plenioris, oblitus paulo ante quid malorum et sceleris esset aggressus, et temeritatis quantum, redit ad priores actus: et quia nefarium videbatur satis, patrem cum filia cominus uxoria conjugatione misceri in draconis terribilem [Col. 1124B] formam migrat: ingentibus spiris pavefactam colligat virginem, et sub obtentu fero mollissimis ludit atque adulatur amplexibus; fit ut et ipsa de semine fortissimi [b 1Kb] compleatur Jovis, sed non eadem conditione qua mater: nam illa filiam reddidit liniamentis descriptam suis, at ex partu virginis tauri species [c 1Kb] [Col. 1125A] fusa Jovialis monumenta pellaciae. Auctorem aliquis desiderabit rei, tum illum citabimus Tarentinum, notumque senarium, quem antiquitas canit dicens: Taurus draconem genuit, et taurum draco. Ipsa novissime sacra, et ritus initiationis ipsius, quibus Sebadiis nomen est, testimonio esse poterunt veritati, in quibus aureus coluber in sinum dimittitur consecratis, et eximitur rursus ab inferioribus partibus atque imis.

[109Kb] XXII. Non esse arbitror necessarium sermone quoque hic multo, membra ire per singula, quantaeque insint in partibus pravis turpitudinum scatebrae flagitiorumque monstrare. Quis est enim mortalium vel exiguae humanitatis sensum ferens, qui non ipse pervideat, [Col. 1126A] qualia sint haec omnia, quam scelerata, quam foeda, quantasque ignominias dii ferant ex ipsis mysteriorum sacris, et ex sacrorum originibus indecoris? Jupiter, inquit, exarsit in Cererem. Quid tantum, quaeso, de vobis Jupiter iste, quicumque est, meruit, quod genus est nullum probri infame, adulterium nullum, quod in ejus non caput velut in aliquam congeratis vilem luteamque personam? Matrimonii prodidit jus Leda: Jupiter esse dicitur auctor culpae. Virginitatem Danae custodire nequivit: furtum esse narratur Jovis. Ad mulieris nomen properavit Europa, expugnator pudicitiae idem esse jactatur. Alcmena, Electra, Latona, Laodamia, mille aliae virgines, ac [Col. 1127A] mille matres, cumque illis Catamitus puer pudoris spoliatus est honestate: eadem ubique est Jupiter fabula, neque ullum turpitudinis genus est, in quo ejus non nomen consociatis libidinibus conseratis: ut videatur miserabilis prorsus nullam non esse causam ob aliam natus, nisi ut esset criminum seges, maledictorum materia, locus quidam expositus, in quem spurcitiae se omnes scenarum colluvionibus derivarent. Quem tamen si diceretis cum extraneis habuisse commercium foeminis, impia res quidem, sed tolerabilis esset maleactionis injuria. Etiamne in matrem, etiamne in filiam efferati pectoris appetitionibus adhinnivit? neque illum sanctitas, aut reverentia genitricis, horror etiam pignoris ex se sati, ab imagine potuit tam foedae cogitationis abducere?

[Col. 1127B] [196Kb] XXIII. Vellem itaque videre patrem illum deorum [Col. 1128A] Jovem, aeternam rerum atque hominum potestatem, bubulis esse cohonestatum cornibus: hirsutas agitantem aures, contractis in ungulam gressibus ruminantem [a 1Kb] pallentes herbas, et ex parte postica caudam, suffragines, talos molli fimo perlitum, atque intestina proluvie delibutum. Vellem, inquam, videre, dicendum est enim saepius, torquentem illum sidera, et qui pallidas nationes fragore perterret et prosternit: consectantem vervecum greges, inspicientem testiculos arietinos, arripientem hos manu censoria illa atque divina, qua vibrare coruscos ignes, et saevire fulminibus suetus est: tum deinde secreta rimantem ferventi smila, summotisque arbitris circumjectas prolibus diripientem membranulas, ferventique adhuc matri velut quasdam infulas eliciendae miserationis offerentem; deductum, pallidum, saucium, simulantem [Col. 1128B] doloris cruces, et ad fidem facto faciendam, [Col. 1129A] arietino sanguine coinquinatum, et mendacia vulneris laneis fasceis, linteolisque contectum. Hoccine audiri, et perlegi sub mundi hoc axe? et eo, qui haec tractant, existimari se velle pios, sanctos, religionumque custodes? Estne aliquod sacrilegium hoc majus; aut ulla gens inveniri tam irreligiosis potest opinionibus praedita [a 1Kb] , quam quae talia credit, aut accipit, aut sacrorum intimis in mysteriis, prodit? Jupiter ille, quicumque est, si sentiret se esse, aut si ullo sensu afficeretur injuriae, nonne digna res esset, propter quam iratus, et percitus terram nostris subduceret gressibus, solis lumina extingueret atque lunae, quinimmo res omnes in antiquae speciem confunderet unitatis?

[211Kb] XXIV. Sed non sunt, inquit, reipublicae nostrae [Col. 1129B] haec sacra. Quisnam istud dicit, aut quis reponit? Romanus, Gallus, Hispanus, Afer, Germanus, aut [Col. 1130A] Siculus? Et quid adjuvat causam, si vestra haec non sunt [b 1Kb] , cum qui ea conficiunt, sint vestrarum partium? aut quid refert, utrumne ea probetis, nec ne: cum quae vestra sint propria, aut simili [c 1Kb] foeditate, aut turpitudinis genere reperiantur esse majore? Vultis enim consideremus mysteria et illa divina, quae Thesmophoria nominantur a Graecis: quibus gente ab Attica sancta illa pervigilia consecrata sunt, et pannychismi graves? Vultis, inquam, videamus, quas origines habeant, quasve causas, ut Athenas etiam probemus, ipsas humanitatis artibus, studiisque pollentes, tam in deos dicere contumeliosa, quam dictitent alii: nec minora ab his probra, quam caeteris objiciantur a vobis, religionis sub specie publicari? Quodam, inquiunt, tempore cum in Siciliae [Col. 1130B] pratulis purpureos legeret nondum mulier flores, et adhuc virgo Proserpina: cumque illam per floream [Col. 1131A] messem huc atque illuc passim lectionis cupiditas avocaret, per profundae altitudinis specum rex prosiliens Manium, raptam virginem secum vehit, et terrarum absconditur successibus rursus. Quod cum factum nesciret Ceres, nec filia esset ubinam gentium, suspicaretur, intendit animum perditam toto in orbe conquirere: sumit faces geminas flammis comprehensas Aetneis, quibus sibi praelucens, pergit ire quaesitum terrarum in regionibus cunctis.

[1721Kb] XXV. In istius conquisitionis errore eleusinos [Col. 1132A] etiam pervehitur fines; pagi istud est nomen regione in Attica constituti: qui illud temporis has partes incolebant terrigenae, quibus nomina haec fuerant: Baubo, Triptolemus, Eubuleus, Dysaules, Eumolpus, boum jugator Triptolemus, capellarum Dysaules custos, Eubuleus porcorum, gregis lanitii Eumolpus: a quo et gens fluit Eumolpidarum, et ducitur clarum illud apud Cecropios nomen, et qui postea floruerunt Caduceatores, Hierophantae, atque Praecones. [Col. 1133A] Igitur Baubo illa, quam incolam diximus eleusini fuisse pagi, malis multiformibus fatigatam accipit hospitio Cererem: adulatur obsequiis mitibus: reficiendi corporis rogat curam ut habeat: sitienti adoris oggerit potionem cinnum, cyceonem quam nuncupat Graecia: aversatur, et respuit humanitatis officia moerens dea, nec eam fortuna perpetitur valetudinis meminisse communis. Rogat illa, atque hortatur contra, sicut mos est in hujusmodi casibus, ne fastidium suae humanitatis [Col. 1134A] assumat: obstinatissime durat Ceres, et rigoris indomiti pertinaciam retinet. Quod cum saepius fieret, neque ullis quiret obsequiis ineluctabile propositum fatigari, vertit Baubo artes, et quam serio non quibat allicere, ludibriorum statuit exhilarare miraculis. partem illam corporis, per quam secus foemineum et sobolem prodere, et nomen solet acquirere generi, eam longiore ab incuria liberat, facit sumere habitum puriorem, et in speciem levigari nondum duri atque striculi pusionis: redit ad [Col. 1135A] deam tristem, et inter illa communia, quibus moris est frangere ac temperare moerores, retegit se ipsam: atque omnia illa pudoris loca revelatis monstrat inguinibus: atque pubi affigit oculos diva, et inauditi specie solaminis pascitur. Tum diffusior facta per risum, aspernatam sumit atque ebibit potionem: et quod diu nequivit verecundia Baubonis exprimere, propudiosi facinoris extorsit obscoenitas.

[608Kb] XXVI. Calumniari nos improbe si quis forte hominum [Col. 1136A] suspicatur, libros sumat Threicii vatis, quos antiquitatis memoratis esse divinae: et inveniet nos nihil neque callide [a 1Kb] fingere [b 1Kb] , neque quo sint risui deum quaerere atque efficere sanctitates: ipsos namque in medio ponamus versus quos Calliopes filius ore edidit graeco, et cantando per saecula generi [c 1Kb] publicavit humano:

Sic effata, sinu vestem contraxit ab imo,
Objecitque oculis formatas inguinibus res,
Quas cava succutiens Baubo manu [d 1Kb] , nam puerilis
[Col. 1137A] Ollis vultus erat, plaudit, contrectat amice.
Tum dea defigens augusti luminis orbes,
Tristitias animi paulum mollita reponit:
Inde manu poclum sumit, risuque sequenti
Perducit totum cyceonis laeta liquorem.
Quid Erichtheo sati, quid cives Minervii dicitis? Avet animus scire, quibus sitis eloquiis tam periculosa negotia defensuri, vel artibus habeatis, quibus tam confossis salutem dare personis, vulneribus, atque causis. Non est ista falsa suspectio, nec delatione appetimini calumniosa: Eleusiniorum vestrorum notas et origines producunt turpes [a 1Kb] , et antiquarum elogia litterarum: ipsa denique symbola, quae rogati sacrorum in acceptionibus respondetis: »Jejunavi, atque ebibi cyceonem: ex cista sumpsi, et in calathum misi, accepi rursus, in cistulam transtuli.«

[Col. 1138A] [24Kb] XXVII. Ergone, ut promunt sancta illa atque arcana mysteria, rapiuntur, et rapiunt dii vestri? matrimonia copulant fraudibus appetita furtivis? a repugnantibus, et invitis decus virginitatis eripitur? imminentes nesciuntur injuriae, quidnam raptis acciderit, ignoratur? amissi quaeruntur ut homines: et sub sole clarissimo cum lucernis et facibus orbis peragrant vastitatem? afficiuntur, aegrescunt, lugentium sumunt sordes, et miseriarum insignia, atque ut animum commodare alimoniis possint, victuique sumendo, non ratio, non tempus, non sermo aliquis adhibetur gravis, aut affabilitas seria, sed propudiosa corporum monstratur obscoenitas, objectanturque partes illae, quas pudor communis abscondere, quas naturalis verecundiae lex jubet: quas inter aures castas [Col. 1138B] sine venia nefas est, ac sine honoribus appellare [Col. 1139A] praefatis. Quidnam, quaeso, spectu in tali, quid in pudendis fuit verendisque Baubonis, quod foeminei sexus deam et consimili formatam membro in admirationem converteret, atque risum, quod objectum lumini conspectuique divino, et oblivionem miseriarum daret, et habitum in laetiorem repentina hilaritate traduceret? O qualia, o quanta irridentes potuimus cavillantesque depromere, si non religio nos gentis [a 1Kb] et litterarum prohiberet auctoritas!

[Col. 1140A] [1629Kb] XXVIII. Jamdudum me fateor haesitare, circumhiscere, tergiversari, tricas, quemadmodum dicitur, conduplicare Tellenas, dum pudor me habet, Alimontia illa proferre mysteria, quibus in liberi honorem patris ithyphallos subrigit Graecia, et simulacris virilium fascinorum territoria cuncta florescunt. Quid sit istud, obscurum est forsitan, et qua fiat ratione disquiritur: quisquis istud ignoras, disce, atque admiratus res tantas, puris semper in sensibus meticulosa [Col. 1141A] observatione custodi. Cum inter homines, inquiunt, esset adhuc Nysius et Semeleius liber, nosse inferos expetivit, et sub Tartari sedibus quidnam rerum ageretur, inquirere: sed cupiditas haec ejus nonnullis difficultatibus impediebatur, quod qua iret ac pergeret, inscitia itineris nesciebat. Prosumnus quidam exoritur ignominiosus amator dei, atque in nefarias libidines satis pronus, qui se januam Ditis, atque Acherusios aditus pollicetur indicaturum, si sibi gereret morem deus, atque uxorias voluptates pateretur ex se carpi. Deus facilis jurat potestatis [Col. 1142A] futurum ac voluntatis se ejus, sed cum primum ab inferis compos voti atque expeditionis redisset Viam comiter Prosumnus edisserit, atque in limine ipso prostituit inferorum. Interea dum liber Stygem, Cerberum, Furias, atque alias res omnes [a 1Kb] curiosa inquisitione collustrat, ex viventium numero index ille decedit [b 1Kb] , atque ex more sepelitur humano: emergit ab inferis Evius, et recognoscit extinctum ducem. Qui ut fidem compleret pacti, et jurandi solveret religione se juris, locum pergit ad funeris, et ficorum ex arbore ramum validissimum praesecans, dolat, [Col. 1143A] runcinat, levigat, et humani speciem fabricatur in penis: figit super aggerem tumuli et postica ex parte nudatus, accedit, subdit, insidit. Lascivia deinde surientis assumpta, huc atque illuc clunes torquet, et meditatur ab liguo pati, quod jam dudum in veritate promiserat.

[4Kb] XXIX. At ne quis forte a nobis tam impias arbitretur confictas res esse, Heraclito testi non postulamus ut credat, nec mysteriis volumus, quid super talibus senserit, ex ipsius accipiat lectione: totam interrogat Graeciam, quid sibi velint hi phalli, quos per rura, per oppida mos subrigit et veneratur antiquus, inveniet causas eas esse quas dicimus: aut si fuerit puditum veritatem simpliciter explicare, quid obscurare, quid tegere causam ritus, atque originem [Col. 1143B] proderit, cum criminatio [a 1Kb] ipsa religionis in re sit? Quid dicitis, o gentes, quid occupatae, quid deditae templorum venerationibus nationes? Ad haecne nos sacra, flammis, exiliis, caedibus, atque reliquo [b 1Kb] genere suppliciorum compellitis, et crudelitatis metu? hoscine nobis deos importatis, insinuatis, infligitis: quorum similes nec vos esse, neque alium velitis [Col. 1144A] quemquam sanguinis vobis gradu, et jure familiaritatis adjunctum? Potestisne impubibus et praetextatis vestris, quas Liber induxerit, pactiones suis cum amatoribus indicare? Potestis vestras nurus, quinimmo vobis matrimonio conjugatas, ad verecundiam Baubonis impellere, atque ad pudicas Cereris voluptates? Vultis vestri juvenes sciant, audiant, discant, Jupiter ipse qualis in unam extiterit atque alteram matrem? Vultis adultae virgines, robustique adhuc patres, idem iste in filiam qua luserit arte cognoscant? Vultis germani jam fervidi, atque ex iisdem seminibus fratres, eumdem rursus accipiant concubitus lectulos non esse aspernatum [c 1Kb] sororis? Ita ergo non protinus ab hujusmodi fugiendum diis longe, ac ne irrepat in animum tam impurae religionis obscoenitas, audientia [Col. 1144B] tota claudenda est? Quis est enim mortalium tam pudicis moribus institutus, quem non ad hujusmodi furias deorum documenta proritent? Aut quis suas comprimere cupiditates a cognatis valeat reverendisque personis, cum apud superos sanctum nihil in libidinum videat confusione servatum? Ubi enim primam perfectamque naturam intra [d 1Kb] fines constiterit [Col. 1145A] justos cupidinem suam non valuisse fraenare, cur non in promiscuos appetitus effundat se homo, et ingenita fragilitate praeceps datus, et magisterio sanctae divinitatis adjutus?

[59Kb] XXX. Jamdudum me fateor reputantem mecum in animo rerum hujuscemodi monstra, solitum esse mirari, audere vos dicere quemquam ex his atheum, irreligiosum, sacrilegum, qui deos esse omnino aut negent, aut dubitent; aut qui eos homines fuisse contendant, et potestatis alicujus et meriti causa deorum in numerum relatos: cum si verum fiat atque habeatur examen, nullos [a 1Kb] quam vos magis hujusmodi par sit appellationibus nuncupari, qui sub specie cultionis plus in eo ingeratis maledictionum et criminum, quam si aperte hoc facere confessis maledictionibus combibissetis? Deos esse qui dubitat, aut [Col. 1145B] esse omnino qui negat, quamvis sequi sententias immanes opinionum videatur audacia, sine ullius tamen insectatione personae fidem rebus non accommodat involutis: et qui generis asseverat eos fuisse terreni, quamvis eos privet sublimitate coelitum, subsicivis tamen accumulat laudibus: siquidem illos [Col. 1146A] divinitatis ad meritum beneficiis autumat, et virtutum admirationibus sublevatos.

[21Kb] XXXI. Vos vero, qui vindices, et eorum contendiditis immortalitatis esse propagatores, num ex his quempiam praeteristis, transistis vestris maledictionibus invulneratum? aut genus ullum est probri tam communi existimatione damnabile, quod in eos conferre metueritis, vel nominis saltem auctoritate tardati? Quis caduca et mortalia corpora deos edidit amasse? non vos? Quis illa furta dulcissima in alienis genialibus perpetrasse? non vos? Quis cum matribus liberos, quis cum suis virginibus rursus patres infaustos miscuisse concubitus? non vos? Quis scitulos pusiones, atque adultos venustissimus lineis appetitos [Col. 1146B] esse inhoneste? non vos? Quis abscissos, quis exoletos, quis versipelles, quis fures, quis in vinculis habitos, quis in catenis, quis denique fulminibus appetitos, quis vulneratos, quis obiisse supremos dies, sepulturas etiam meruisse terrenas? non vos? Cur igitur a vobis tot et tanta conflata sint deorum in contumelias crimina, audetis objicere nostri nominis [Col. 1147A] causa numinum esse offensas mentes, cum jamdudum vos liqueat irarum esse tantarum reos, et divinae indignationis auctores?

[19Kb] XXXII. Sed erras, inquit, et laberis, satisque te esse imperitum, indoctum, ac rusticum, ipsa rerum in sectatione demonstras. Nam istae omnes historiae, quae tibi turpes videntur, atque ad labem pertinere divinam, mysteria in se continent sancta, rationes miras, atque altas: nec quas facile quivis possit ingenii vivacitate pernoscere. Neque enim quod scriptum est, atque in prima est positum verborum fronte, id significatur, et dicitur, sed allegoricis sensibus, et subditivis intelliguntur omnia illa secretis. Itaque qui dicit [a 1Kb] , cum sua concubuit Jupiter matre, non incestas significat aut propudiosas Veneris complexiones, [Col. 1147B] sed Jovem pro pluvia, pro tellure Cererem nominat. Et qui rursus perhibet lascivias eum exercuisse cum filia, nihil de foedis voluptatibus loquitur, sed pro imbris nomine ponit Jovem, in filiae significatione sementem. Sic et ille, qui raptam Dite a patre Proserpinam dicit, non ut reris, in turpissimos appetitus viraginem dicit raptam; sed quia glebis occulimus semina, isse sub terras deam, et cum Orco significat foedera genitalis conciliare foeturae. Consimili ratione et in historiis caeteris aliud quidem dicitur, sed intelligitur [Col. 1148A] aliud, et sub vulgari simplicitate sermonis latet ratio secreta, et altitudo involuta mysterii.

[58Kb] XXXIII. Argutiae sunt, ut apparet, atque acumina haec omnia, quibus fulcire solemne est malas in judiciis causas. Quinimmo, ut verius dicam, sophisticarum disputationum colores, non quibus verum, sed imago et species veri semper, atque umbra conquiritur. Nam quoniam rectas accipere lectiones pudet, dedecet, decursum est in has partes, ut alia subjiceretur res alii, et in speciem decoris, turpitudinis interpretatio cogeretur. Sed quid ad nos istud, an alii sensus, aliaeque sententiae conscriptionibus vanis subsint? Nobis enim satis est, qui deos a vobis scelerate contendimus impieque tractari, quod scriptum est, [Col. 1148B] quod auditur accipere, nec curare in abdito quid sit, cum contumelia numinum non in obscura sensuum mente, sed in verborum eminentium significatione teneatur. Ac ne tamen videamur inspicere, quale sit istud quod dicitur, nolle: primum illud a vobis, si modo commodare patientiam vultis, exquirimus primum, allegorico genere vel scripta haec esse, vel eodem modo intelligi oportere, unde est vobis cognitum, vel unde intimatum? in consilium scriptores advocare vos scilicet? aut tum [b 1Kb] in eorum pectoribus [Col. 1149A] latitabatis, cum pro aliis res alias inter veritate capta subdebant? Deinde si illi rationis alicujus, et religionis metu mysteria illa convolvere tenebrosa obscuritate voluerunt, quantum vobis audaciae est, ut quod illi noluerunt, vos velitis intelligere: vos scire et cunctorum substernere notioni, quod [a 1Kb] illi frustra verbis minus verum significantibus occulerunt?

[104Kb] XXXIV. Sed ut vobis assentiamur, in fabulis his omnibus cervas pro Iphigeniis dici, unde tamen vobis liquet, cum allegorias istas vel expanatis, vel panditis, eadem vos interpretari, eademque sentire [b 1Kb] , quae sub tacitis cogitationibus ipsis ab historicis sensa sunt, nec per voces proprias, significationibus sed aliis explicata? Vos Jovis, et Cereris coitum imbrem dicitis dictum telluris in gremium lapsum: potest [Col. 1149B] alius aliud et argutiis fingere, et veri cum similitudine suspicari: potest aliud tertius, potest aliud quartus, atque ut se tulerunt ingeniorum opinantium qualitates, ita singulae res possunt infinitis interpretationibus explicari. Cum enim e rebus occlusis omnis ista quae dicitur allegoria sumatur, nec habeat finem certum, in quo rei, quae dicitur, sit fixa atque immota sententia, unicuique liberum est, in id quod velit attrahere lectionem, et affirmare id positum, in quod eum sua suspicio et opinabilis conjectura duxerit. Quod cum ita se habeat, qui potestis res certas rebus a dubiis sumere, atque unam adjungere significationem dicto, quod per modos videatis innumeros expositionum varietate deduci?

[8Kb] XXXV. Denique si accommodum ducitis, etiam [Col. 1149C] illud a vobis repetita interrogatione conquirimus, [Col. 1150A] omnes de Diis fabulas existimetis, id est singulas totas ambifarias ac bilingues, et versipellibus esse scriptas modis; an alias earum partes nihil ambiguum dicere, alias vero multifidas atque allegorici tegminis superjectione velatas? Si enim ad finem a capite textus omnis expositionis et series obtensionibus allegoricis clausa sunt, edissertate, monstrate, quid pro rebus singulis, quas unaquaeque eloquitur fabula, supponere debeamus, et promere, quasque in res alias atque intelligentias vocare. Ut enim Jovem pro pluvia, Cererem, verbi causa, pro terra vultis audire, et pro Libera ac patre Dite submersionem seminis atque jactum: ita dicere vos convenit, quid pro tauro debeamus accipere, quid pro indignatione Cereris atque irae? quid sibi velit Brimo verbum, quid Jovis [Col. 1150B] solliciti supplicatio? quid allegati coelites nec auditi? quid exectus aries? quid execti arietis proles? quid satisfactio his facta? quid quae rursus gesta sunt libidine obscoeniore cum filia? consimiliter et in altera fabula Enneae nemus, et flores quid sint? quid sumptus ignis ex Aetna, comprehensaeque isto faces? quid peragratio cum his orbis? quid Attica regio? quid eleusinius pagus? quid Baubonis tugurium atque hospitium rusticanum? quid cyceonis significet potio? quid adspernatio potionis? quid novatio et revelatio pudendorum? quid spectaculi flagitiosa dulcedo, et ex remediis talibus orbitatis oblivio comparata? Quod si pro his omnibus, quod oporteat subjici rerum immutatione monstratis, erit ut vobis assensum super tali asseveratione tribuamus: sin autem singula [Col. 1151A] in singulis neque potestis supponere, nec alterum rerum vocare contextum: quid allegoriis obscuratis honestis id, quod simpliciter dictum est, et communem ad intelligentiam publicatum?

[2Kb] XXXVI. Nisi forte dicetis, non toto in historiae corpore allegorias has esse, caeterum partes alias esse communiter scriptas, alias vero dupliciter, et ambifaria obtentione velatas. Urbana est illa subtilitas, et quibuslibet brutis patens. Nam quia cuncta, quae scripta sunt, inexpeditissimum vobis est traducere, invertere, derivare, eligitis quaedam vestrae convenientia voluntati, et ex ipsis obtinere contenditis nothas atque adulteras lectiones interiori esse superpositas veritati. Quod tamen ut vobis ita sese habere, [Col. 1151B] quemadmodum dicitis, annuamus, qui scitis, aut unde cognoscitis, utra pars sit sententiis historiae scripta simplicibus, utra vero sit dissonis atque alienis significationibus tecta? Potest enim fieri, ut quod vos existimatis sic esse, alter se habeat; aut quod aliter creditis, conceptionibus aliis contrariisque prolatum sit. Ubi enim dicitur in unius materiae corpore pars esse allegorice scripta, indubitabili altera sermone, [Col. 1152A] rectoque, nec inest in re signum, quo differitas judicari ambiguorum possit simpliciterque dictorum, tam potest quod simplex est, ambiformiter dictum existimari, quam quod ambigue scriptum est, reclusis esse obtentionibus credi. Quod quidem quo genere aut fiat, aut fieri posse credatur, intelligere confitemur minime nos posse.

[2Kb] XXXVII. Inspiciamus enim quod dicitur hoc modo. In nemore, inquit, Ennensi quondam flores Proserpina virago lectitabat. Integrum adhuc istud est, et recta pronuntiatione prolatum; nam et nemus et flores quid sint, quid Proserpina, quid virago, cunctis indubitabiliter notum est. Emicuit Summanus e terris curru quadrijugo vectitatus; simplex et hoc aeque [Col. 1152B] est; nam quadrigae, currus, atque Summanus interpretationem desiderant nullam. Improvisus Proserpinam rapuit, et sub terras secum avexit; seminis, inquit, abstrusio raptione in Proserpinae nuncupatur. Quid accidit, quaeso, ut in aliud subito converteretur historia, ac semen Proserpina diceretur? ut quae virago jamdudum florum in lectionibus habebatur, postquam sublata et rapta est, significationem coeperit [Col. 1153A] habere sementis? Jupiter, inquit, in taurum versus, concubitum matris suae Cereris expetivit; ut expositum supra est, nominibus his tellus et labens pluvia nuncupatur. Legem allegoricam video tenebrosis ambiguitatibus explicatam. Irata Ceres est, et exarsit, et arietis proles pro poena atque ultione suscepit. Hoc iterum video communibus in proloquiis promptum: nam et ira, et testes, satisfactio, suis hic moribus, et conditionibus dicta sunt. Quid ergo hic accidit, ut ab Jove, qui pluvia, et ab Cerere, quae appellata est terra, res transiret ad verum Jovem, atque ad rerum simplicissimam dictionem?

[1Kb] XXXVIII. Aut igitur debent allegorico genere omnia esse scripta, et posita, demonstrandaque universa [Col. 1153B] nobis: aut genere isto conscriptum est nihil; quoniam esse quod creditur, quasi parte ex historiae non videtur. Allegorico genere scripta sunt haec omnia. Minime istud videtur certum. Quaeritis qua ratione, qua causa? quia omne quod gestum est, et in alicujus operis evidentia constitutum [a 1Kb] , conversionem non potest in allegoricam duci: neque enim potest infectum esse, quod factum est; aut rei gestae natura in alienam potest degenerare naturam. Numquid bellum Iliacum in socraticam verti condemnationem potest? aut pugna illa Cannensis proscriptio fieri crudelitasque Syllana? Potest quidem proscriptio, quemadmodum [Col. 1153C] Tullius ludit, pugna dici, appellarique Cannensis. [Col. 1154A] Sed quae gesta est dudum, pugna esse non potest eadem, eademque proscriptio; neque enim quod gestum est, potest aliud, ut dixi, quam id esse, quod gestum est; aut in alienam migrare substantiam id, quod in vi propria, atque in sui generis qualitate defixum est.

[155Kb] XXXIX. Unde igitur probamus, historias has omnes rerum esse gestarum conscriptiones? Ex solemnibus scilicet sacris atque initiorum mysteriis; vel quae statis fiunt temporibus, ac diebus; vel quae in abdito tradunt gentes [b 1Kb] , moris proprii perpetuitate servata. Neque enim credendum est, sine suis originibus haec esse, frustra atque inania [c 1Kb] fieri, nec habere conjunctas primis institutionibus causas. Pinus [Col. 1154B] illa, solemniter quae in matris infertur sanctum deae, nonne illius imago est arboris, sub qua sibi Attis virum demessis genitalibus abstulit, et quam memorant divam in solatium sui consecravisse moeroris? Phallorum illa facinorumque subrectio, quos ritibus annuis adorat et concelebrat Graecia, nonne illius facinoris similitudinem refert, quo se a debito Liber liberavit? Eleusina illa mysteria, et sacrorum reconditi ritus, cujus memoriam continent? nonne illius erroris, quo in filiae conquisitione Ceres fessa, oras ut venit ad atticas, triticeas attulit fruges, nebridarum familiam pellicula cohonestavit hinnulae, et illud [Col. 1154C] spectaculum maximum Baubonis in inguinibus risit? [Col. 1155A] aut si alia causa est, nihil ad nos istud, dummodo causa cuncta ista confiant. Neque enim credibile est, nullis antecedentibus causis, suscepta haec esse; aut insanire judicandum est Atticos, qui sibi ritum religionis affixerint conflatum rationibus nullis. Quod si liquet, et constat, id est, si rebus actis mysteriorum causae atque origines effluunt, in allegoricas species nulla possunt conversione traduci. Quod enim factum, gestum est, infectum non potest fieri, rerum prohibente natura.

[2Kb] XL. Et tamen ut vobis ita se habere assentiamur res istas, id est, ut historiae aliud verbis sonent, nescio quid aliud more hariolantium dicant, ita non animadvertitis, non videtis, quanta istud dicatur et cum ignominia fieri, contumeliaque divorum? an injuria [Col. 1155B] gravior ulla potis est reperiri, quam terram, et pluviam, vel quodlibet aliud, nihil enim refert quae fiat interpretatione conversio, Jovis et Cereris dicere atque appellare concubitum? et cum deorum criminibus labem imbris e coelo, et telluris significare madorem? Potest irreligiosus quidpiam vel existimari, vel credi, quam semina terris mersa, vel quodlibet aliud, nihil enim similiter refert, raptum Proserpinae dicere, et cum nota Ditis patris rei rusticae de opere proloqui? Nonne millies optatius fuit, [Col. 1155C] elinguem fieri atque mutum, atque scaturiginem [Col. 1156A] istam vocis, et strepitum foedae loquacitatis amittere, quam deorum nominibus res appellare turpissimas? quinimmo turpibus deorum factis negotia significare vulgaria?

[3Kb] XLI. Antea mos fuerat, allegoricas dictiones honestissimis sensibus obumbrare, res turpes, et foedas prolatu, honestorum convestirier dignitate. At vero vobis auctoribus per turpitudinem dicuntur res graves, et castitate pollentia obscoenis commemorantur in vocibus; ut quod olim pravitas foedae rei [a 1Kb] verecundia contegebatur, nunc scurriliter, turpiterque dicetur, dignorum elocutione mutata. Quod in adulterio dicimus Martem, inquit, et Venerem Vulcani esse circumretitos arte, cupiditatem dicimus atque iram, [Col. 1156B] vi pressas consilioque rationis. Quid enim prohibebat, quid obstabat, suis unamquamque rem verbis, et suis significationibus promere? immo quid urgebat, cum nescio quid indicare per commentarios et scripta voluisses, nolle illud intelligi quod indicaris; sed contrarias res simul una expositione suscipere, studium docere cupientis, et nolentis ostendere malignitatem? An deos adulteros dicere periculum habuit ullum? prolatio cupidinis atque irae linguam et os fuerant obscoeno coinquinatura contactu? Quod si [Col. 1156C] utique fieret, et allegoricae coecitatis obumbratio tolleretur, [Col. 1157A] et facilis ad discendum res esset, et deorum dignitas conservaretur illaesa. Nunc vero cum dicitur in Martis et in Veneris vinctione vitiorum esse significata compressio, perversissimae res duae simul iisdem temporibus fiunt, ut et foedae rei [a 1Kb] species intellectum subjiciat [b 1Kb] honestatis, et prius animum turpitudo, quam religionis alicujus perstringat auctoritas.

[2Kb] XLII. Nisi forte dicetis, hoc enim solum restat, quod a vobis posse videatur opponi, deos sua mysteria nolle ab hominibus sciri; et idcirco historias ambagibus esse allegoricis scriptas. Et unde vobis est liquidum, quod hominibus superi nolint sua mysteria publicari? Unde illa vos scitis, aut cur ea dissolvere in allegoriarum explanationem curatis? [Col. 1157B] Ad extremum et ultimum, quid sibi dii volunt, ut honesta cum nolint, turpissima de se dici atque indecora patiantur? Attidem cum nominamus, solem, inquit, significamus, et dicimus: sed si Attis sol est, quemadmodum connumeratis, et dicitis, quis erit Attis ille, quem in Phrygia genitum vestrae produnt atque indicant litterae? quem passum esse res certas, fecisse item res certas? quem in spectaculis ludicris theatra universa noverunt? cui inter sacros cultus res videmus fieri specialiter annuas, nominatimque divinas? utrumne ab sole ad hominem, an ab homine ad solem vocabuli hujus facta translatio est? Si enim nomen istud principaliter habet [Col. 1157C] originem solis, quid tandem de vobis sol aureus [Col. 1158A] meruit, ut ei cum semiviro faceretis vocabulum istud esse commune? sin hirquinum, et Phrygium est, quid Phaetontis genitor, pater hujus luminis et claritatis admisit, ut abscisso ab homine dignus videretur vocari, et augustior fieret evirati corporis nuncupatione signatus?

[1Kb] XLIII. Sed quid sit istud, jam promptum est omnibus: nam quia talium scriptorum, historiarumque vos pudet, nec abolere videtis posse ea, quae sunt foede semel in commentarios relata, nitimini cohonestare res turpes, atque omnibus argutiarum modis pro rebus subditis, verborum invertitis corrumpitisque naturas; atque ut olim accidere male sanis assolet, quorum turbida vis morbi sensum atque intelligentiam depulit, confusa atque incerta jactatis, [Col. 1158B] et inanium per rerum figmenta bacchamini. Esto in Jovis et Cereris coetu irrigatio sit significata telluris; occultatio seminis patris in Ditis raptu, vina per terras sparsa distractis in visceribus Liberi; cupiditatis et temeritatis compressio, colligatio dicta sit adulteriorum Veneris atque Martis.

[32Kb] XLIV. Sed si fabulas has vultis more allegorico scriptas, quid caeteris fiet, quas non videmus posse versuras in hujusmodi cogi? Quid enim subjiciemus pro illis fustibus, quos super aggerem tumuli Semeleiae sobolis urigo contorsit? Et quid pro illis Ganymedibus raptis, atque in libidinum magisteria substitutis? Quid pro illa conversione formiculae, in [Col. 1158C] quam Jupiter maximus vastitatis suae liniamenta [Col. 1159A] contraxit? Quid pro cycnis, et satyris? quid pro aureis imbribus, in quos idem se pellax fraude induit perfida formarum varietatibus ludens? Ac ne de Jove solo loqui videamur voluisse, in amoribus numinum reliquorum esse allegoriae quae possunt? quae in mercenariis conditionibus, ac servitutibus? quae in vinculis, orbitatibus, planctibus? quae in cruciatibus, vulneribus, sepulcris? in quo cum unam contrahere possetis culpam conscriptione de superis tali, addidistis, ut dicitur, garo gerrem, cum deorum nominibus appellavistis res turpes, et vocabulis rursus deos rerum conquinastis infamium. Quod si adesse hic eos, aut esse illos uspiam cognitione indubitabili crederetis: in mentione illorum facienda praestringeret vos metus; et tamquam vos audirent, vestrasque acciperent voces, ita credi oportuit, et haberi in cogitatione defixum. Apud enim homines [Col. 1159B] officiosis religionibus deditos non ipsi dii tantum, [Col. 1160A] verum etiam nomina deberent esse deorum reverenda: quantumque est in ipsis, qui censentur his nominibus, tantum esse par est in eorum appellationibus dignitatis.

[2Kb] XLV. Da veram judicii formam, et in illa estis reprehensionis parte, quod in usu sermonis vestri Martem pro pugna appellatis, pro aquis Neptunum, Liberum patrem pro vino, Cererem pro pane, Minervam pro stamine, pro obscoenis libidinibus [a 1Kb] Venerem. Quae enim est ratio, ut cum suis censeri appellationibus res possint, nominibus cognominentur deorum, et ea fiat numinibus contumelia, quam nec homines sustinemus, si nostra quis nomina res ducat atque invertat in frivolas? Sed [b 1Kb] oratio sordida est, verbis fuerit polluta si talibus. Verecundia laude condigna, erubescitis panem et vinum nominare, [Col. 1160B] et pro coitu Venerem non metuitis dicere.



LIBER SEXTUS.
[Col. 1161]


INDEX CAPITUM.

    [Col. 1161A] In hoc et subsequenti libro aliam Arnobius gentilium diluit criminationem, qua Christianos maximae impietatis accusabant, quod nulla deorum haberent templa aut simulacra nec ulla umquam iis sacrificia facerent. Cap. 1, 2.
    A templis deorum orditur ac profitetur, iis quidem Christianos carere, non in deorum, si modo tales quidam existant, contemptum, sed quia ea despiciant, quum ipsis nulli usui esse possint, sitque Diis magis praeterea injuriosum temere asseverare, quemvis deum templo concludi. Cap. 3.
    Reponentibus vero ethnicis, propterea diis templa extrui, ut cum eis quodammodo praesentibus colloquantur, respondet Arnobius, verum Deum tacitas etiam animi nostri cogitationes agnoscere, cuncta aequaliter audire, nullibi abesse; uno verbo, immensitate sua ubique esse praesentem. [Col. 1161B] Cap. 4, 5.
    Accedit, pleraque deorum templa nihil aliud esse nisi mortuorum sepulchra. Atque inde conficit Arnobius, diis frustra et contra eorum decus templa esse constructa. Cap. 6, 7.
    Colendi vero eorum simulacra non potior utique est ratio. Dii quippe si sunt in coelo, ad eos potius quam ad illorum simulacra fundendae sunt preces. Alia praeterea adversus deorum simulacra congerit auctor. Cap. 8, 9, 10.
    Ab ethnicis jure merito derisi sunt prisci homines, qui pro diis fluvium, acinacem, lapidem, informe lignum aut quid simile colebant. Verum illos ipsos non minus irridendos demonstrat Arnobius, qui de diis confinxere non minus absurda. Cap. 11, 12.
    Neque indigna tantum ethnici diis suis ornamenta dederunt; [Col. 1161C] sed quorumdam etiam hominum et meretricum formam et lineamenta. Cap. 13.
    Quapropter ethnicos hortatur Arnobius, ut ad saniorem mentem redeuntes tandem intelligant, simulacra, quae tanto honore adorabant, ossa esse, lapides, aes, argentum, aurum ac vilissimam saepius materiam. Cap. 14, 15.
    Huc accedit, quod si quis in Olympiaci Jovis aut alterius simulacri partes intimas introiret, quid praeter laminas vel ligni saxique partes plumbo suffuso aut catenis, uncis [Col. 1162A] et ansulis compactas conspiciet? caput, ventrem simulacri aliasque partes intus vacuas atque inanes? quidquid vero exterius apparet, decolorari, corruere et coinquinari. Cap. 16.
    Variis argumentis ethnicorum opinionem infringit Arnobius, adstruentium, non simulacrorum materiam, sed deos coli in simulacris degentes. Cap. 17, 18, 19.
    Instat, cur simulacra tueantur ac diligenter custodiant, ne qua injuria afficiantur? Cap. 20, 21.
    Si dixeris, de his nihil deos curare: at illi saltem debuerunt simulacra et fana, in quibus habitabant, a perditorum hominum petulantia, ab incendio aliisque casibus intacta servare. Cap. 22, 23.
    Ultimum denique gentilium suffugium evertit Arnobius, haec omnia scilicet dictitantium aliquos haud latuisse, sed illo [Col. 1162B] simulacrorum cultu imperitum vulgus in officio et religione retinendum existimasse. Cap. 24-27.


[2Kb] I. Nunc quoniam summatim ostendimus, quam impias de diis vestris opinionum constitueritis infamias; sequitur ut de templis, de simulacris etiam, sacrificiisque dicamus: deque alia serie, quae his rebus annexa est, et vicina copulatione conjuncta. In hac enim consuescitis parte crimen nobis maximum impietatis affingere; quod neque aedes sacras venerationis ad officia construamus, non deorum alicujus simulacrum constituamus, aut formam: non altaria fabricemus, non aras, non caesorum sanguinem animantium demus, non thura neque fruges salsas, non [Col. 1162C] denique vinum liquens paterarum effusionibus inferamus; quae quidem nos cessamus non ideo vel exaedificare, vel facere, tamquam impias geramus ac scelerosas mentes, aut aliquem sumpserimus temeraria in deos desperatione contemptum; sed quod eos arbitramur, et credimus, si modo dii certi sunt, et nominis hujus eminentia praediti, honorum haec genera aut risui habere, si rideant, aut indigne perpeti, si motibus exasperentur irarum.

[Col. 1163A] [12Kb] II. Ut enim noscatis, quid de isto nomine sentiamus, judiciique simus cujus, existimamus nos eos, si modo dii certi sunt, ut eadem rursus satiateque dicantur, cunctarum esse debere perfectarumque virtutum sapientes, justos, graves, si modo nulla est culpa, quod eos laudibus accumulamus humanis, intestinis pollentes bonis, nec extraneis adminiculis se addicere, quod illis integritas inoffensae beatitudinis compleatur: ab affectibus cunctis, et cunctis perturbationibus liberos, non ira effervere, non ullis cupiditatibus, excitari, calamitatem irrogare nullis, non ex malis hominum crudelem accipere voluntatem, non terrere portentis, non prodigiosas ostentare formidines, non votorum debitis habere obnoxios et obligatos, nec piaculares hostias signis [Col. 1163B] minacibus postulare, non pestilentias, non morbos corruptione aeris inducere, non adurere siccitatibus fruges, non caedibus interesse bellorum, non urbium stragibus, non adversa his velle, non illorum commoditatibus suffragari: sed quod magnarum est [a 1Kb] [Col. 1164A] mentium pari pendere cunctos lance, et individuas cunctis benevolentias exhibere. Caduci enim generis, et infirmitatis humanae est, contrariis egere, eosque, quos tangat affectio, pati, dolere, diminui, sapientium scita et pronuntiata definiunt: nec posse aliter fieri, quin legibus mortalitatis astricti sint, qui sint ullis perturbationibus mancipati. Quod cum ita se habeat, qui possumus judicari deos habere contemptui, quos, nisi sunt recti, et magnarum mentium admiratione laudabiles, deos negamus existere, nec potestatibus posse coelitibus applicari?

[1528Kb] III. Sed templa illis extruimus nulla, nec eorum effigies adoramus, non mactamus hostias, non thura ac vina libamus. Et quid [b 1Kb] amplius possumus vel honoris eis attribuere vel dignitatis, quam quod [Col. 1164B] eos in ea ponamus [c 1Kb] parte, qua rerum caput, ac dominum, summumque ipsum regem, cui debent dii una nobiscum, quod esse se sentiunt, et vitali in substantia contineri? Numquid enim delubris aut templorum eum constructionibus honoramus? Numquid [Col. 1165A] et hostias caedimus? Numquid alias res damus, quas libare, profundere, non est rationis expensae, sed tracti per consuetudinem moris? Etenim plena dementia est, necessitatibus tuis potentiora metiri, et quae tibi sunt usui, datoribus diis dare, et honorem istum, non contumeliam ducere. Templa igitur quaerimus in deorum quos usus? aut in rei cujus necessitatem, aut dicitis esse constructa, aut esse rursus aedificanda censetis? Hyemalia sentiunt frigora, aut solibus torrentur aestivis, pluvialibus nimbis perfluunt, ventorum eos aut turbines [Col. 1166A] vexant? incursionem pati periclitantur hostilem, ferarum aut rabidos appetitus, ut merito illos conveniat tectorum munitionibus claudere, saxorum aut objectione tutari? Templa enim haec quid sunt? Si humanam infirmitatem roges, nescio quid immane atque amplum: si deorum potentiam metiaris successus quidam [a 1Kb] parvi, atque, ut verius eloquar, genus angustissimum cavernarum paupertini cordis excogitatione suspensum. Quorum si quaeris audire quis prior fuerit fabricator [b 1Kb] , aut Phoroneus, Aegyptius aut Merops tibi fuisse monstrabitur: aut, ut [Col. 1167A] tradit in admirandis Varro, Jovis progenies Aeacus. Sint ergo haec licet aut ex molibus marmoreis structa, laquearibus aut renideant aureis, splendeant hic gemmae, et sidereos evomant variata interstitione fulgores: terra sunt haec omnia, et ex faece ultima vilioris materiae concreta. Neque enim, si vos ea pretiis carioribus penditis, delectari credendum est his deos: nec recusare, nec spernere quo minus se sepiant, [Col. 1168A] et eorum objectibus coerceantur inclusi. Templum, inquit, hoc Martis est, hoc Junonis, et Veneris, hoc Herculis, Apollinis, Ditis: quid est aliud dicere, quam domus haec Martis est, haec Junonis et Veneris, Apollo hic habitat, in hac manet Hercules, illa Summanus. Ita non prima et maxima contumelia est, habitationibus deos habere districtos [a 1Kb] ? Tuguriola [Col. 1169A] his dare, conclavia et cellulas fabricari, et eis existimari necessarias res esse, quae hominibus, felibus, quae sunt formiculis, et lacertis, quae fugacibus, pavidis, atque exiguis muribus?

[332Kb] IV. Sed non, inquit, idcirco attribuimus diis templa, tamquam humidos ab his imbres, ventos, pluvias arceamus, aut soles: sed ut eos possimus coram et comminus contueri, affari de proximo, et cum praesentibus quodammodo venerationum colloquia miscere. Sub axe enim nudo, et sub aetherio tegmine invocati si fuerint, nihil audiunt; et nisi de proximo admoveantur his preces, tamquam nihil dicatur, obstructi atque immobiles stabunt. Atquin nos arbitramur, omnem deum omnino, si modo nominis hujus vi pollet, ex quacumque mundi parte, quod [Col. 1170A] quisque fuerit locutus, tamquam si sit praesens, audire debere: immo quod quisque conceperit sub obscuris sensibus cognitione anticipata praesumere. Atque ut astra, sol, luna, cum supra terras meant, omnibus omnino cernentibus statim sunt et ubique praesentes, ita quoque convenit audientiam numinum nulli esse clausam linguae semperque esse praesentem; quamvis ad eam voces regionibus ex distantibus confluant. Hoc est enim proprium deorum, complere omnia vi sua, non partiliter uspiam, sed ubique esse totos: non adesse, non abesse, non coenatum ad Aethiopas pergere, et post dies bissenos privatum ad domicilium redire.

[6Kb] V. Quod si ita non erit, tollitur omnis spes opis, et erit in dubio, audiamini ab iis, nec ne: siquando [Col. 1171A] res sacras ceremoniarum conficitis debitis. Constituamus enim noscendae rei causa, templum numinis alicujus esse apud Canarias insulas, ejusdem apud ultimum Thylem: ejusdem apud Seras esse, apud furvos Garamantas, et si qui sunt alii, quos ab sui notitia maria, montes, sylvae, et quadrini disterminant cardines. Si omnes uno in tempore rebus divinis factis, quod sua quosque necessitas cogitare compellit, poscant de numine, referendi beneficii quaenam omnibus spes erit, si non undique ad se missam vocem Deus exaudiet, et erit ulla longinquitas, quo penetrare non possit auxilium poscentis oratio? aut enim nullis erit in partibus praesens, si uspiam poterit aliquando non esse, aut aderit unis [Col. 1172A] tantum, quoniam praebere communiter suum non potest atque indiscretus, auditum. Atque ita perficitur, ut aut nullis deus opituletur omnino, si occupatus re aliqua ad audiendas voces non quiverit advolare; aut exauditi tantummodo uni abeant soli, nihil egerint caeteri.

[2461Kb] VI. Quid quod multa ex his templa, quae tholis sunt aureis, et sublimibus elata fastigiis, auctorum conscriptionibus comprobatur contegere cineres atque ossa, et functorum esse corporum sepulturas? Nonne patet et promptum est, aut pro diis immortalibus mortuos vos colere, aut inexpiabilem fieri numinibus contumeliam, quorum delubra et templa mortuorum superlata sunt bustis? In historiarum [Col. 1173A] Antiochus nono Athenis in Minervio memorat Cecropem esse mandatum terrae; in templo rursus ejusdem, quod in arce Larissae est, conditus scribitur atque indicatur Acrisius: Erichtonius Poliadis in fano: [Col. 1174A] Dairas et Immarus fratres et Eleusino consepto, quod civitati subjectum est. Quid Celei virgines, non in Cereris Eleusinae humationis habuisse perhibentur officia? non in Dianae delubro, quod in Apollinis [Col. 1175A] constitutum est Delii, Hyperocha, Laodiceque [a 1Kb] , quas advectas illuc esse finibus ex Hyperboreis indicatur? in Didymaeo Milesio Clearchum dicit habuisse suprema Leandrius funeris. Leucophrynae monumentum in fano apud Magnesiam Dianae esse, Myndius profitetur ac memorat Zeno. Sub Apollinis arula, quae Telmessi apud oppidum visitur, Telmessum esse conditum vatem, non scriptis constantibus indicatur? Agesarchi Ptolomaeus, de Philopatre quem edidit primo [b 1Kb] , Cyniram regem Paphi cum familia [Col. 1176A] omni sua, immo cum omni prosapia in Veneris templo situm esse, litterarum auctoritate declarat. Infinitum est et immensum, quibus quique in fanis toto sint in orbe describere: nec exactam desiderat curam, quam is [c 1Kb] poenam constituerit Aegyptius in eum, qui publicasset, quibus Apis jaceret absconditus, polyandria illa Varronis quibus templis contegantur, quasque in se habeant superlati ponderis moles?

[Col. 1177A] [36Kb] VII. Sed quid ego haec parva? regnatoris in populi Capitolio quis est hominum, qui ignoret, Oli esse sepulchrum Vulcentani? Quis est, inquam, qui non sciat ex fundaminum sedibus caput hominis evolutum non ante plurimum temporis, aut solum sive partibus caeteris, hoc enim quidam ferunt, aut cum membris omnibus humationis officia sortitum? Quod si planum fieri testimoniis postulatis auctorum, Sammonicus, Granius, Valerianus vobis, et Fabius indicabunt, cujus Olus fuerit filius, gentis et nationis cujus, ut a germani servulis vita fuerit spoliatus et [Col. 1178A] lumine: quid de suis commeruerit civibus, ut ei sit abnegata telluris patriae [a 1Kb] sepultura. Condiscetis etiam, quamvis nolle istud publicare se fingant, quid sit capite resecto factum, vel in parte qua rei curiosa fuerit obscuritate conclusum: ut immobilis videlicet atque fixa obsignati ominis perpetuitas staret. Quod cum opprimi par esset, et vetustatis oblitteratione celari, compositio nominis jecit in medium, et cum suis causis per data sibi tempora inextinguibili fecit testificatione procedere: nec erubuit civitas maxima, et numinum cunctorum cultrix, cum vocabulum [Col. 1179A] templo daret ex Oli capite Capitolium, quam ex nomine Jovio nuncupare.

[600Kb] VIII. Satis igitur, ut opinor, ostendimus templa diis immortalibus aut inaniter iis esse constructa, aut contra decus et potentiam creditam contumeliosis opinationibus fabricata. Sequitur, ut de signis aliquid simulacrisque dicamus, quae multa arte componitis, et religiosa observatione curatis. Qua in parte si fides est ulla, constituere apud nos ipsos considerationibus possumus, utrumne istud serio et cum proposito faciatis gravi, an ridendo res ipsas puerili hallucinatione ludatis. Si enim certum est, apud vos deos esse, quos remini, atque in summis coeli regionibus degere, quae causa, quae ratio est, ut [Col. 1179B] simulacra ista fingantur a vobis, cum habeatis res certas, quibus preces possitis effundere, et auxilium rebus in exigentibus postulare? Sin autem non creditis, aut ut mediocriter dicatur, ambigitis; etiam, sic ratio quaenam est dubiorum fingere atque instituere [Col. 1180A] simulacra, et quod esse non credas, ventosa imitatione formare? An numquid dicitis forte, praesentiam vobis quamdam his numinum sub exhiberi simulacris, et quia deos videre non datum est, eos sic coli, et iis munia officiosa praestari? Hoc qui dicit et asserit, deos esse non credit: nec habere convincitur suis religionibus fidem, cui opus est videre, quod teneat: ne inane forte sit, quod obscurum non videtur.

[62Kb] IX. Deos, inquitis, per simulacra veneramur. Quid ergo? si haec non sint, coli se dii nesciunt, nec impertiri a vobis ullum sibi existimabunt honorem? Per tramites ergo quosdam, et per quaedam fidei commissa, ut dicitur, vestras sumunt atque accipiunt cultiones: et antequam hi sentiant, quibus illud debetur [Col. 1180B] obsequium, simulacris litatis prius, et velut reliquias quasdam aliena ad illos ex auctoritate transmittitis. Et quid fieri potis est injuriosius, contumeliosius, durius, quam deum alterum scire, et rei alteri supplicare? opem sperare de numine, et nullius sensus [Col. 1181A] ad effigiem deprecari? Nonne illud est quaeso, quod in vulgaribus [a 1Kb] proverbiis dicitur, fabrum caedere cum ferias fullonem? et cum hominis consilium quaeras, ab asellis et porculis agendarum rerum sententias postulare?

[334Kb] X. Et unde novissime [b 1Kb] scitis, simulacra haec omnia, quae diis immortalibus vicaria substitutione formatis, similitudinem referant, habeantque divinam? Potest enim fieri, ut barbatus in coelo sit, qui esse a vobis effingitur levis: potest ut senectute provectior, cui puerilem commodatis aetatem: potest ut hic flavus sit, qui in veritate habeat oculos caesios: displosas ut gestitet nares, quem esse vos facitis figuratisque nasicam. Neque enim rectum est dicere aut appellare [Col. 1181B] simulacrum, quod non, pariles lineas principali ab [Col. 1182A] ore traducat: quod esse planum et certum, manifestis poterit a rebus agnosci. Nam cum omnes homines teretem esse solem indubitabili luminum contemplatione videamus: os illi vos hominis, et mortalium corporum liniamenta donatis. Luna semper in motu est, et ter denas facies in restitutione accipit menstrua: vobis ducibus et figurationibus femina est vultuque est uno, quae per habitus mille quotidiana instabilitate mutatur. Intelligimus omnes ventos aeris esse fluorem pulsi, et mundanis rationibus [c 1Kb] concitati: per vos hominum formae sunt buccinarum animantes tortus intestinis et domesticis flatibus. Inter deos videmus vestros leonis torvissimam faciem, mero oblitam minio, et nomine frugiferi nuncupari. [Col. 1182B] Si simulacra haec omnia superorum [d 1Kb] sunt imagines [Col. 1183A] numinum, ergo et in coelo habitare dicendus est deus talis, ad cujus formam et speciem simulacri hujus similitudo directa est: et videlicet ut hic iste, ita illic ille, sine reliquo corpore persona est, et facies sola, fremebundus hiatibus torvidis, dirus, sanguineo [Col. 1184A] deceroto, malum dentibus suis comprimens, atque ut fessi canes linguam ore de patulo potus aviditate projiciens. Quod si utique non est, ita ut omnes existimamus non esse, quaenam tanta audacia est, formam tibi quam volueris fingere, ac discere esse simulacrum [Col. 1185A] dei, quem probare non possis ulla esse in parte naturae?

[1447Kb] XI. Ridetis, temporibus priscis Persas fluvios coluisse, memoralia ut indicant scripta, informem Arabas lapidem, acinacem Scythiae nationes, ramum [Col. 1186A] pro Cinxia Thespios: lignum Icarios pro Diana indolatum; Pessinuntios silicem pro deum matre: pro Marte Romanos hastam, Varronis ut indicant Musae: atque, ut Aethlius memorat, ante usum disciplinamque fictorum pluteum Samios pro Junone: et [Col. 1187A] abstinetis a risu, cum pro diis immortalibus sigilliosis hominum, et formis supplicatis humanis. Quinimmo deos esse sigillaria ipsa [a 1Kb] censetis, nec praeter haec quidquam vim creditis habere divinam. Quid dicitis, o isti! ergone dii coelites habent aures, et tempora, cervices, occipitium, spinam, lumbos, latera, poplites, nates, suffragines [b 1Kb] talos, membraque alia caetera, quibus constructi nos sumus, et quae prima in parte paulo plenius dicta sunt, et scripto uberiore prolata? Utinam liceret introspicere sensus vestros, recessusque ipsos mentis, quibus varias volvitis, atque initis obscurissimas cogitationes: reperiremus et vos ipsos eadem sentire, quae nos: neque alias gerere super numinum figuratione sententias. Sed studiis facere quid pervicacibus possumus, quid intentantibus gladios, [Col. 1187B] novasque excogitantibus poenas? Animantis asseritis [Col. 1188A] malam scientissimi causam, et quod semel sine ratione fecistis, ne videamini aliquando nescisse, defenditis; meliusque putatis, non vinci, quam confessae cedere atque annuere veritati.

[786Kb] XII. Ex hujusmodi causis illud etiam vobis conniventibus consecutum est, ut in deorum corporibus lasciviae artificum luderent, darent que his formas, quae cuilibet tristi possent esse derisui. Itaque Hammon cum cornibus jam formatur et fingitur arietinis: Saturnus cum obunca falce, custos ruris ut aliquis, ramorum luxuriantium tonsor: cum petaso gnatus Maiae, tamquam vias aggredi praeparet, et solem, pulveremque declinet: Liber membris cum mollibus et liquoris feminei dissolutissimus laxitate: Venus nuda, et aperta, tamquam si illam dicas publicare, [Col. 1188B] divendere meritorii corporis formam: cum pileo [Col. 1189A] Vulcanus, et malleo, manu librans dextera, et fabrili expeditione succinctus: cum plectro et fidibus Delius citharistae gestus servans, cantaturi et naenias histrionis: cum fuscina rex maris, tamquam illi pugna sit gladiatorii obeunda certaminis: neque ullum est reperire figmentum alicujus numinis, quod non habitus certos ferat fabrorum liberalitate donatos. Ecce si aliquis, vobis nescientibus et ignaris, rex urbanus et callidus ex foribus suis Solem tollat, et in Mercurii transferat sedem: Mercurium rursus arripiat, atque in Solis faciat commigrare delubrum, uterque enim a vobis glaber, atque ore compingitur levi, detque huic radios, Solis capiti petasunculum [a 1Kb] superponat: quibus modis internoscere poteritis, [Col. 1189B] utrumne Sol iste sit, an ille Mercurius, cum habitus [Col. 1190A] vobis deos, non oris soleat proprietas indicare? Consimili rursus translatione si nudo Jovi cornua detranat, et Martis temporibus affigat, Martem armis spoliet, et his rursus circumcludat Hammonem: interstitio quae fieri poterit singulorum, cum qui Jupiter fuerat, idem possit existimari Mars esse, et qui Mavors fuerat, subintroire speciem Jovis possit Hammonis? Usque adeo ludus est simulacra ista confingere, nomina illis tamquam propria dedicare, quibus si habitum detrahas, tollatur cognitio singulorum: deus pro deo credi, alter videri pro altero, immo pro utroque uterque possit existimari?

[654Kb] XIII. Sed quid ego diis dotas falses et fulcinas rideo? quid cornua, malleos, et galeros, cum simulacra [Col. 1190B] quaedam sciam certorum esse hominum formas, et [Col. 1191A] infamium liniamenta meretricum? Quis est enim, qui ignoret Athenienses illos Hermas Alcibiadis ad corporis similitudinem fabricatos? Quis Praxitelem nescit, Posidippum si relegat, ad formam Cratinae meretricis, quam infelix perdite diligebat, os Veneris Gnidae solertiarum coegisse certamine? Sed sola est haec Venus, cui de scorti vultu translaticium decus auctum est? Phryne illa Thespiaca, sicut illi referunt, qui negocia Thespiaca scriptitarunt, cum in acumine ipso esset pulchritudinis, venustatis, et floris, exemplarium fuisse perhibetur cunctarum, quae in opinione sunt Venerum: sive per urbes graias, sive istic quo fluxit amor talium cupiditasque signorum. Itaque artifices omnes, ipsis iisdem qui temporibus existerunt, quibusque primas dabat exprimendarum similitudinum [Col. 1191B] veritas, omni cura studioque certabant, filum capitis prostituti cythereia in simulacra traducere: ardebant artificum scita: alterque alterum vincere contentiosa aemulatione quaerebant, non Venus ut augustior fieret, sed ut Phryne pro Venere staret. [Col. 1192A] atque ita perducta est res eo, ut pro diis immortalibus sacra meretricibus fierent, et infelix regio signorum fabricationibus falleretur. Inter significes ille memoratus Phidias est primus, cum Olympii formam Jovis molimine operis extulisset immensi, super dei digito PANTARCES inscripsit PULCHER: nomen autem fuerat amati ab se pueri, atque obscoena cupiditate dilecti: neque ullo metu est aut religione commotus, deum nomine prostibuli nuncupare; quinimo exoleto Jovis numen simulacrumque sacrare. Usque adeo ludus est, et puerilis affectio, sigillaria ista formare, adorare pro diis ea, sanctitatibus accumulare divinis: cum ipsos videamus artifices in effingendis his ludere, et libidinum propriarum monumenta sancire. Quid est enim si quaeras, cur Phidias ludere ac lascivire [Col. 1192B] dubitaret, cum ante paululum temporis Jovem ipsum, quem fecerat, sciret aurum fuisse, lapides, atque ossa informia, disparata, confusa, seque horum omnium congregatorem, atque vinctorem [a 1Kb] , habitus eis per se [Col. 1193A] datos in membrorum similitudine fabricata, et, quod inter omnia primum est, sui esse beneficium muneris, quod natus per se esset, atque in rebus adoraretur humanis?

[212Kb] XIV. Libet in hoc loco, tamquam si omnes adsint terrarum ex orbe nationes, unam facere concionem, atque in aures haec omnium communiter audienda depromere. Quidnam est istud homines, quod ipsi vos ultro in tam promptis ac perspicuis rebus voluntaria fallitis et circumscribitis caecitate? Discutite aliquando caliginem, regressique ad lumen mentis intuemini propius, et videte istud, quod agitur, quale sit: si modo retinetis jus vestrum, atque in finibus his [a 1Kb] datae rationis consiliique versamini. Simulacra [Col. 1193B] ista, quae vos terrent, quaeque templis in omnibus [Col. 1194A] prostrati atque humiles adoratis, ossa, lapides, aera sunt, argentum, aurum, testa, lignum sumptum ex arbore, aut commixtum glutinum gypso: ex ornatibus fortasse meretriciis, aut ex muliebri mundo, camelinis ex ossibus, aut ex Indici animalis dente, ex caccabulis, ollulis, ex [b 1Kb] candelabris, et lucernis, aut ex aliis obscoenioribus vasculis congesta, conflata, in has species ducta sunt, atque in formas, quas cernitis, exierunt: fornacibus incocta figulinis, ex incudibus et malleis nata, grosfis rasa, descobinata de limis, serris, furfuraculis, asciis, secta, dolata, effossa terebrarum excavata vertigine, runcinarum levigata de planis. Ita iste non error est? non, ut proprie dicatur, amentia, deum credere, quem tute ipse formaris? [Col. 1194B] supplicare tremebundum fabricatae abs te rei; [Col. 1195A] et cum scias, et certus sis tui esse operis, et digitorum artem [a 1Kb] , pronum in faciem ruere, opem rogare suppliciter, adversisque in rebus, atque in temporibus asperis propitii numinis favore succurrere?

[3Kb] XV. Ecce si aliquis ponat in medio aes rude, atque in opera nulla conjectum, argenti massas indomiti, infectum aurum, lignum, lapides, atque ossa, resque alias caeteras, quibus signa consueta sunt et numinum simulacra constare: immo si aliquis ponat in medio collisorum deorum vultus, conflata atque imminuta simulacra; jubeatque vos idem frustis hostias et fragminibus caedere, informibus massis sacra et munia impertire divina: audire a vobis exposcimus, facturine istud sitis, an contra quam imperabitur recusaturi? [Col. 1195B] Fortasse dicetis, qua causa? quia nemo est in rebus humanis tam stolide caecus, qui argentum, aes, aurum, gypsum, ebur, argillam, deorum in numerum referat, ipsaque per se dicat vim habere atque obtinere divinam. Quaenam est ergo ratio, ut si omnia haec corpora intacta atque infecta permanserint, careant vi numinis atque auctoritate coelesti; ea formas si accipiant hominum, si auriculas, nasos, [Col. 1196A] buccas, labra, oculos, cilia, continuo dii fiant, et in ordinem coelitum referantur, et censum? Novitatis aliquid fictio corporibus his addit, ut adjectione ipsa cogamini aliquid eis credere divinitatis majestatisque collatum? In aurum aes mutat, aut testulae vilitatem in argenteam cogit degenerare materiam? quae insensilia fuerunt [b 1Kb] paulo ante, facit ut sint viva, et spiritali agitatione moveantur? Si quas foris habuere naturas, eas omnes retineant [c 1Kb] simulacrorum in corporibus [d 1Kb] constituta; stupiditas quae tanta est, detrecto enim dicere caecitatem, rerum existimare naturas formarum qualitate mutari, et accipere numen ex habitu, quod in primigenio corpore iners fuerit et brutum, et sensus mobilitate privatum.

[487Kb] XVI. Itaque immemores et obliti simulacrorum [Col. 1196B] substantiae atque originis, quae sit, rationale homines animal, et sapientiae munere consiliique donatum coctilibus testis succumbitis, aeris laminas adoratis, elephantorum a dentibus secundas poscitis valetudines, magistratus, imperia, potestates, victorias, acquisitiones [e 1Kb] , lucra, messes opimas, feracissimasque vindemias; et cum pateat, luceat, rebus fieri verba cum brutis, exaudiri vos remini, ipsique vos ultro [Col. 1197A] credulitatis vacuae circumscriptione traducitis? O utinam liceret in simulacri alicujus medias introire pendigines! immo utinam liceret, Olympiacos illos et Capitolinos Joves diducere in membra resolutos, omnesque illas partes, quibus summa concluditur corporum, discretas ac singulas contueri. Jamdudum istos videretis deos, quos exterior levitas lenocinio fulgoris augustat, laminarum flatilium esse crates, particularum coagmenta deformium, a ruinarum casibus, et dissolutionis metu subscudibus, et catenis, uncis, atque ansulis retentari; interque omnes sinus, commissurarumque juncturas plumbum ire suffusum, et salutares moras signorum diuturnitatibus commodare. Videretis, inquam, jamdudum solas sine occipitiis [Col. 1197B] facies, manus sine brachiis semiplenas, ventres [Col. 1198A] cum lateribus dimidiatos, plantarum imperfecta vestigia, et quod maxime risum ferat, parte ligneos ex una, at ex altera saxeos inaequabili corporum constructione contractos. Quae si utique perspici obscuritatis arte non quirent, vel ipsa vos saltem, quae in medio sita sunt, docere, atque monere debuerunt, agere vos nihil, et circa res cassas officiorum impendere vanitates. Ita enim non videtis spirantia haec signa, quorum plantas et genua contingitis, et contrectatis orantes, modo casibus stillicidiorum labi, putredinis modo carie relaxari, ut nidoribus, atque fumo suffita ac decolorata nigrescant, quemadmodum saecli longioris incuria [a 1Kb] perdant situ speciem, et rubigine convulnerentur exesa? Ita, inquam, non [Col. 1198B] videtis sub istorum simulacrorum cavis [b 1Kb] stelliones, [Col. 1199A] sorices, blattasque lucifugas nidamenta ponere, atque habitare? spurcitias huc omnes, atque alia usibus accommodata conducere, semirosi duritias panis, ossa in sepem tracta, pannos, lanuginem, chartulas nidulorum in mollitiem scilicet [a 1Kb] , et miserorum fomenta pullorum? Non in ore aliquando simulacri ab araneis ordiri retia, atque insidiosos casses, quibus volatus innectere stridularum possint, impudentiumque muscarum? Non hirundines denique intra ipsos aedium circumvolantes tholos, jacularier stercoris plenas, et modo ipsos vultus, modo numinum ora depingere, barbam, oculos, nasos, aliasque omnes partes, in quascumque se detulerit deonerati proluvies podicis? Erubescite ergo vel sero, atque ab animantibus mutis vias, rationes accipite, doceantque [Col. 1199B] vos eadem nihil numinis inesse simulacris: in quae obscoena dejicere neque metuunt, neque vitant leges suas sequentia, et instincta veritate naturae.

[3Kb] XVII. Sed erras, inquit, et laberis, nam neque [Col. 1200A] nos aera, neque auri argentique materias, neque alias, quibus signa confiunt, eas esse per se deos, et religiosa decernimus numina; sed eos in his colimus, eosque veneramur, quos dedicatio infert sacra, et fabrilibus efficit inhabitare simulacris. Non improba, neque aspernabilis ratio, qua possit quivis tardus, necnon et prudentissimus credere deos, relictis sedibus propriis, id est coelo, non recusare, nec fugere habitacula inire terrena; quinimmo jure dedicationis impulsos simulacrorum coalescere junctioni. In gypso ergo mansitant, atque in testulis dii vestri? quinimmo testularum et gypsi mentes, spiritus, atque animae dii sunt? atque ut fieri augustiores vilissimae res possint, concludi se patiuntur, et in sedis obscurae coercitione latitare? Ergo illud a vobis parte in hac [Col. 1200B] primum desideramus et postulamus audire, invitine hoc faciunt, id est, jure dedicationis attracti simulacrorum meunt mansiones? an proni et faciles, neque ullis necessitatibus irrogatis? Si inviti hoc faciunt, et qui fieri potis est, ut in aliquam necessitatem imminuta [Col. 1201A] majestate cogantur? si voluntariae [a 1Kb] obsecutionis assensu, et quid in testulis dii petunt, ut eas sedibus sidereis anteponant, vinctionis vi propemodum colligati, nobilitent testulas, et caetera quibus signa confiunt? Si concedamus, ut coelo et sidereis sedibus eas anteponant, divinitatis suae perdiderint potestatem.

[98Kb] XVIII. Quid ergo? in materiis talibus semperne dii mansitant, neque abeunt uspiam, etiamsi res postulaverit maxima? An habent itus liberos, cum libuerit abire quocumque, et ab suis sedibus simulacrisque discedere? Si permanendi necessitatem patiuntur, quid miserius his esse, aut quid infelicius poterit, quam si eos in basibus ita unci retinent, et plumbeae vinctiones? Sin autem, cum voluerint, evolant, et absolutum jus habent, inania relinquere simulacra; [Col. 1201B] ergo aliquo tempore desinent esse dii signa, et in dubio stabit, quando sacra debeant reddi; quando his conveniat, atque oporteat abstinere. Saepe numero videmus ab artificibus haec signa modo parvula fieri, et palmarem in minutiem contrahi, modo in immensum tolli, et admirabilem in amplitudinem sublevari. Ratione hac ergo sequitur, ut intelligere debeamus in sigilliolis parvulis contrahere se deos, et alieni ad corporis similitudinem coarctari; at vero in vastis [Col. 1202A] porrigere se longius, atque in maximitatem producere. Ergo si hoc ita est, et in sedentibus signis deum sedere dicendum est, et in stantibus [b 1Kb] stare, in procurrentibus currere, jacularier in jacientibus tela, ad illorum formare, atque aptare se vultus, et ad reliquos habitus figurati corporis similitudinem commodare.

[2Kb] XIX. In simulacris dii habitant, singuline in singulis toti, an partiliter, atque in membra divisi? Nam neque unus Deus in compluribus potis est uno tempore inesse simulacris, neque rursus in partes sectione interveniente divisus. Constituamus enim decem millia simulacrorum toto esse in orbe Vulcani; numquid esse, ut dixi, decem omnibus in millibus potis est unus uno in tempore? Non opinor. Qua causa? quia quae sunt priva, singulariaque natura, multa fieri nequeunt [Col. 1202B] simplicitatis suae integritate servata; et hoc amplius nequeunt, si hominum formas dii habeant, opinatio ut vestra declarat. Neque enim manus a capite separata, aut pes divisus a corpore summam possunt praestare totius; aut dicendum est, portiones idem posse quod totum, cum consistere nequeat, nisi fuerit partium congregatione conflatum. Si autem in cunctis idem esse dicetur, perit omnis ratio atque integritas veritati, si hoc fuerit sumptum, posse unum [Col. 1203A] in omnibus uno tempore permanere; aut deorum est unusquisque dicendus, ita ipsum semet ab ipso sese [a 1Kb] dividere, ut et ipse sit, et alter, non aliquo discrimine separatus, sed ipse idem, et alius. Quod quoniam recusat, et respuit, aspernaturque natura; aut innumeros dicendum est, confitendumque esse Vulcanos, si in cunctis volumus eum degere, atque inesse simulacris; aut erit in nullo, quia esse divisus natura prohibetur in plurimis.

[221Kb] XX. Et tamen, o isti! si apertum vobis et liquidum est, in signorum visceribus deos vivere, atque habitare coelites, cur eos sub validissimis clavibus, ingentibusque sub claustris, sub repagulis, pessulis, aliisque hujusmodi rebus custoditis, conservatis, atque habetis inclusos, ac ne forte fur aliquis, aut [Col. 1203B] nocturnus irrepat latro, aedituis mille protegitis, atque excubitoribus mille? Cur canes in Capitoliis pascitis? cur anseribus victum, alimoniamque praebetis? [Col. 1204A] Quinimmo si fiditis deos istic esse, nec ab signis uspiam, simulacrisque discedere; permittite illis curam sui, reserata sint semper, atque aperta delubra; ac si quid a quopiam temeraria fuerit fraude subreptum, vim numinis monstrent, et sub ipso furti atque operis momine [b 1Kb] sacrilegos poenis convenientibus figant. Indigna enim res est, et potentiam destruens, auctoritatemque, summorum custodiam numinum canum sollicitudinibus credere; et cum aliquam quaeras prohibendis formidinem furibus, non ab ipsis petere, sed in anserum ponere atque collocare gingritibus.

[601Kb] XXI. Antiochum Cyzicenum ferunt quindecim cubitorum Jovem ex delubro aureum sustulisse, et ex aere bracteolis substituisse fucatum. Si in simulacris [Col. 1204B] praesto sunt atque habitant dii suis, quibus negotiis Jupiter, quibus curis fuerat illigatus, quominus privatas persequeretur injurias, et suppositum [Col. 1205A] se sibi viliore in materia vindicaret? Dionysius ille, sed junior, cum velamine aureo spoliaret Jovem, et pro illo lanaeum subderet, jocularibus etiam facetiis ludens, cum esse illud in rigoribus algidum, hoc vaporum, onerosum illud in aestatibus diceret, hoc rursus sub ardoribus flabile: ubinam fuerat rex poli, ut praesentem se esse formidine aliqua comprobaret, et urbanum scurrulam cruciatibus revocaret ad seria? Nam quid Aesculapii gravitatem ab eo esse commemorem risam? quem cum barba spoliaret amplissima, boni ponderis, et philosophicae densitatis, facinus esse dicebat indignum, ex Apolline procreatum patre levi et glabro, simillimoque impuberi, ita barbatum filium fingi, ut in ancipiti relinquatur, uter eorum pater sit, uter filius, immo an sint generis et [Col. 1205B] cognationis unius? Quae cum omnia fierent, et cum [Col. 1206A] sacrilegis praedo irrisionibus jocaretur, si suberat numen in statua nomini ejus majestatique sacrata: cur oris contumeliam levigati, et dehonestati vultus non justa et merita persecutus est ultione, demonstravitque hoc facto se esse praesentem, et custodia pertinaci suas aedes simulacraque tutari?

[393Kb] XXII. Nisi forte negligere deos dicitis haec damna, nec putare esse idoneam causam, propter quam se exerant, et nocentibus poenam violatae religionis infligant. Ergo si haec ita sunt, nec simulacra ipsa habere desiderant, quae convelli et diripi perpetiuntur impune: immo e contrario perdocent aspernari se illa, in quibus spretos ultione in aliqua significare non curant. Philostephanus in Cypriacis auctor est, Pygmalionem regem Cypri simulacrum Veneris, quod [Col. 1206B] sanctitatis apud Cyprios et religionis habebatur antiquae, [Col. 1207A] adamasse ut foeminam, mente, anima, lumine rationis judiciique caecatis; solitumque dementem, tamquam si uxoria res esset, sublevato in lectulum numine copularier amplexibus atque ore, resque alias agere libidinis vacuae [a 1Kb] imaginatione frustrabiles. Consimili ratione Posidippus in eo libro, quem scriptum super Gnido indicat, superque rebus ejus, adolescentem haud ignobilem memorat, sed vocabulum ejus obscurat, correptum amoribus Veneris, propter quam Gnidus in nomine est, amatorias et ipsum miscuisse lascivias, cum ejusdem numinis signo genialibus usum toris, et voluptatum consequentium finibus. Ut similiter rursum interrogem, si in aere, atque in materiis caeteris, quibus signa formata sunt, superorum potentiae delitescunt: ubinam [Col. 1207B] gentium fuerant una atque altera Veneres, ut impudicam petulantiam juvenum propulsarent ab se [Col. 1208A] longe, et contactus impios cruciabili coercitione punirent? Aut, quoniam mites, et ingeniis tranquillioribus deae sunt, quantum fuerat, miseris furialia ut restinguerent gaudia, mentemque insanam recreatis reducerent sensibus?

[1139Kb] XXIII. Nisi forte, ut vos fertis, libidinis et voluptatum deae contumelias istas habuere gratissimas; nec ultione facinus existimavere condignum, quod suas quoque mulceret mentes, et quod ab se subdi humanis cupiditatibus scirent. Sed si deae Veneres ingeniis placidioribus praeditae, gerendum esse morem infortuniis judicavere caecorum, cum Capitolium toties edax ignis absumeret, Jovemque ipsum Capitolinum cum uxore corripuisset ac filia, ubinam fulminator tempore illo fuit, ut sceleratum illud arceret [Col. 1208B] incendium, et a pestifero casu res suas ac semet, et cunctam familiam vindicaret? Ubi Juno regina, [Col. 1209A] cum inclytum ejus fanum sacerdotemque Chrysidem eadem vis flammae Argiva in civitate deleret? Ubi Serapis Aegyptius, cum consimili casu jacuit solutus in cinerem, cum mysteriis omnibus, atque Iside? Ubi Liber Eleutherius cum Athenis? ubi Diana, cum Ephesi? ubi Dodonaeus Jupiter, cum Dodonae? ubi denique Apollo divinus, cum a piratis maritimisque praedonibus et spoliatus ita est, et incensus, ut ex tot auri ponderibus, quae infinita congesserant saecula, [Col. 1210A] nec unum quidem habuerit scripulum, quod hirundinibus hospitis, Varro, ut dicit Menippeus, ostenderet? Infiniti operis res esset, in toto orbe describere, quae sint fana convulsa terrae motibus et tempestatibus; quae incensa ab hostibus, quae ab regibus et tyrannis, quae antistites et sacerdotes ipsi suspicione aversa nudaverint; quae ad ultimum fures, et obserata pandentes remedorum obscuritate Canacheni, quae tuta utique permanerent, et nullis [Col. 1211A] obnoxia fortuitis, si adessent dii praesides, aut haberent aliquas templorum, quemadmodum dicitur, curas. Nunc vero, quia cassa sunt, et nullis habitationibus tecta, habet in illis fortuna jus suum, et perinde cunctis subjecta sunt casibus, quam sunt omnia caetera motu interiore privata.

[384Kb] XXIV. In parte hac eadem illud etiam dicere simulacrorum assertores solent, non ignorasse, antiquos nihil habere numinis signa, neque ullum omnino inesse his sensum; sed propter indomitum atque imperitum vulgus, quae pars in populis atque in civitatibus maxima est, salutariter ea consilioque formasse: ut velut quadam specie objecta his numinum abjicerent asperitatem metu; arbitratique praesentibus sese sub diis agere, facta impia deponerent, et ad [Col. 1211B] humana officia morum mutatione transirent. Nec [Col. 1212A] propter aliam causam venerabiles formas auro eis argentoque quaesitas, nisi ut adesse vis quaedam ipsis in fulgoribus crederetur, quae non oculorum tantum perstringeret sensum, verum etiam mentes ipsas augustissimae lucis radiationibus territaret. Quod ratione cum aliqua videretur forsitan dici, si post condita deorum templa, atque instituta simulacra nullus esset in mundo malus, nulla omnino nequitia, justitia, pax, fides mortalium pectora possideret: neque quisquam in terris nocens, neque innocens diceretur, scelerosa opera nescientibus cunctis. Nunc vero cum contra malis omnia plena sint, innocentiae pene interierit nomen, per momenta, per puncta, examina maleficiorum nova noxiorum improbitate pariantur: dicere qui convenit, ad incutiendas formidines vulgo [Col. 1212B] instituta simulacra; cum praeter innumeras criminum [Col. 1213A] et facinorum formas ipsa etiam videamus templa sacrilegis violationibus appeti ab tyrannis, ab regibus, ab latronibus, et nocturnis a furibus; ipsosque illos deos, quos ad metus faciendos, vetus finxit et consecravit antiquitas, vadere in antra praedonum, cum ipsis suis aureis metuendisque fulgoribus?

[9Kb] XXV. Quid enim, si verum, et sine ulla gratificatione perspicias, signa ista quae dicunt, habent in se magnum, ut merito sperarit atque existimarit antiquitas, conspectu illorum posse frangi hominum vitia, et mores a maleficio temperari? Falx messoria scilicet, quae est attributa Saturno, metum fuerat injectura mortalibus, vitam vellent ut pacificam degere, ac malitiosas abjicere voluntates; fronte Janus ancipiti, aut dentata illa, qua insignitus est, clavis; riciniatus [Col. 1213B] Jupiter atque barbatus, dextera fomitem sustinens perdolatum in fulminis morem; Junonius ille caestus, aut militari sub galea puellula delitescens; deum mater cum tympano; cum tibiis, et cum psalteriis Musae; Mercurius pinnatus Argiphontes; [a 1Kb] Aesculapius baculo, Ceres mammis cum grandibus, aut in Liberi [Col. 1214A] dextera pendens potorius cantharus; Mulciber fabrili cum habitu; aut fortuna cum cornu, pomis, ficis, aut frugibus autumnalibus pleno; semitectis femoribus Diana; aut ad libidinem concitans Venus nuda; Anubis canina cum facie; aut genitalibus propriis inferior Priapus.

[52Kb] XXVI. O species formidinum dirae, metuendique terrores, propter quos genus hominum [b 1Kb] torpedine in perpetua affigeretur, nihil moliretur, attonitum, ab omnique se actu sceleroso flagitiosoque fraenaret! Falciculae, claves, caliendra, fomites, talaria, baculi, tympaniola, tibiae, psalteria, mammae, promptae, atque ingentes, cantharuli, forcipes, cornuaque pomifera, nuda corpora foeminarum, et veretrorum magnitudines [Col. 1214B] publicatae. Nonne satius fuerat saltitare, cantare, quam sub titulo gravitatis, et severitatis, obtentu tam frigida, tamque inepta narrare simulacra, ab antiquis ad peccata cohibenda, et ad nocentium formata impiorumque formidines? Usque adeone mortales saeculi illius ac temporis corde [Col. 1215A] fuerant vacui, rationis sensusque nullius, ut ab actionibus improbis tamquam parvuli pusiones, personarum monstruosissima torvitate sannis etiam constringerentur et maniis? Et unde est in contrarium res versa, ut cum tam multa in civitatibus templa sint plena omnium simulacris deorum, tot legibus et generibus suppliciorum tantis, iri obviam nequeat multitudini noxiorum: neque ullis remediis audacia possit abscidi: tantoque se magis maleficia congeminata multiplicent, quanto legibus judiciisque contenditur imminuere facta crudelia, et poenarum coercitione sedare? Quod si metus aliquos infligerent simulacra mortalibus, legum latio cessaret, nec tam diversae cruces facinorosorum constituerentur audaciae. Nunc vero quia constitit, comprobatumque est, reipsa inanem esse opinionem timoris, qui ab signis [Col. 1215B] dicatur effluere, ad legum decursum est sanctiones: [Col. 1216A] a quibus formido esset certissima etiam fixa, constitutaque damnatio: quibus debent et ipsa simulacra, quod incolumia adhuc perstant, et honoris alicujus concessione munita.

[2Kb] XXVII. Sed quoniam satis, ut res tulit, quam inaniter fiant simulacra, monstratum est: de sacrificiis deinceps, de caedibus atque immolationibus hostiarum, de mero, de thure, deque aliis omnibus, quae in parte ista confiunt, possit ordo quam paucis et sine ullis circumlocutionibus dicere. In hac enim consuestis parte, invidias nobis tumultuosissimas concitare, appellare nos atheos; et quod minime attribuamus diis, poenas etiam capitis belluarum crudelitatibus irrogare. Quod quidem nos fatemur non contemptu facere, atque aspernatione divina; sed quod existimemus, [Col. 1216B] hujus potentias nominis nihil tale deposcere, neque rerum hujusmodi cupiditatibus attineri.




LIBER SEPTIMUS.
[Col. 1217]


INDEX CAPITUM.

    [Col. 1217] Hoc in libro probat Arnobius, sive auctoritate, sive ratione, diis nulla esse sacrificia facienda. Non enim his sacrificiis [Col. 1217A] nutriuntur: quando quidem, quidquid nutritur, mortale est. Cap. 1, 2, 3.
    Neque etiam voluptatis causa diis hostiae caeduntur, mortalis quippe adhuc est, qui hujusmodi afficitur delectatione. Cap. 4.
    Vulgarem autem opinionem illam subruit Arnobius, quae sacrificiis deorum iram placari statuebat. Non irae motus diis indignus in immortalem animum cadere nequit. Cap. 5, 6, 7.
    Praeterea nemini probabitur, eos pecude aliqua mactata et oblata iram ponere aut injuriarum suarum oblivisci: aut his sacrificiis, tamquam pacta mercede, peccatorum in se commissorum veniam largiri. Cap. 8, 9.
    Neque est certe quod quis arguat, hostias diis immolari, ut [Col. 1217B] res tribuant prosperas et adversas removeant. Nam missa interimilla philosophorum opinione, fato omnia regi, certe, si penes deos sit secunda et adversa tribuere hominibus, ingrato animo sinunt eos qui victimis aras illorum onerant, ad extremas redigi angustias. Cap. 10, 11.
    Deinde vero dictu absurdum est deos sacrificiorum pretio beneficia sua vendere. Cap. 12.
    Neque potiori ratione asseritur sacrificia diis honoris atque amplificandae illorum potentiae fieri. Cap. 13, 14.
    Fatetur tamen Arnobius honorem habendum vero Deo, qui, sicut ira non ardescit, ita nec collato gaudet honore, nec negato indignatur, nec se fieri majorem alienis officiis existimat. Adde vero, nihil honoris diis accedere ex mactatis animalibus, quorum fumo simulacra ac sanguine et putore templa atque altaria coinquinantur. Cap. 15, 16.
    [Col. 1217C] Quod si hoc animalium cruore deos honorari contendas, cur eis non immolantur elephanti, cameli, leones aliaque animalia longe plurima. Neque dicas, iis tantum deos honestari, quae ad victum nobis benigne suppeditant: nam et cuminum, nasturtium, rapas et caetera, quae nostro sunt usui, iisdem diis litari debebunt. Cap. 16, 17.
    Urget insuper Arnobius, deorum sicut unum genus ita unam esse debere sententiam: Cur ego, inquit, uni una, altera alteri hostia immolatur? Cap. 18-21.
    Neque respondere juvat, antiquitate ac longa consuetudine diversis diis victimas diversas mactari. Non enim inquiritur, utrum homines, sed utrum dii sanciverint, aliquam hostiam uni Deo magis quam alteri convenire. Cap. 21, 22.
    Objicientibus ethnicis, diis bonis, ut prosint, et malis, ne [Col. 1218] noceant, sacrificandum, respondet Arnobius, deos omnes [Col. 1218A] natura sua bonos esse debere, adeoque, licet nullo honore ab hominibus afficiantur, illis tamen idcirco nocere nequibunt; praeterea, si vera sit haec ethnicorum opinio, ex ea sequitur, bonum deum, si debita illi hostia non mactetur, malum fieri: contra vero deum malum fieri bonum, sacrificio peracto. Cap. 23.
    Caeterum quamvis fas fieri posset, ut tauri aliaque animalia diis immolarentur, quid eis conducere valebant farciminum, pultium liborumque genera, quae in ethnicorum mysteriis adhibebantur? Cap. 24, 25.
    Turis quoque eorum aris adolendi non melior est ratio. Recens quippe est ritus ille ac temporibus ignotus antiquis. Quamobrem aut inutilis censeri debet, aut peccavere prisci homines, quibus numquam usu venisse constat. Cap. 26, 27.
    [Col. 1218B] Quid vero quod ture dato diis honoris aliquid tribui jactitatur. Nihil quippe tus est aliud nisi viscus ex quibusdam corticibus profluens. Cur ego ex aliis arboribus coalescens ipsis similiter non incenditur? An quia non ita suavis est odoris? Ergone diis, quemadmodum hominibus, alii odores grati sunt, insuaves alii atque injucundi? At, fatentibus philosophis, incorporei sunt dii adeoque haud possunt ullo turis aut odore alio mulceri. Cap. 27, 28.
    Frustra etiam ac nulla pariter adducti ratione merum in sacris suis turis socium libabant. Diis enimvero nec siti sicut nec fame laborantibus, inutilis plane vini usus. Illud autem fundi aut in deorum honorem, aut ut propitii fierent, perperam quoque opinabantur ethnici. Cap. 29, 30.
    Quid enim magis insulsum quam certis verbis vini aliquid libari, ne quodlibet aliud vinum fiat sacrum atque humanis [Col. 1218C] usibus eripiatur? Cap. 31.
    Nec minus ridiculum esse ostendit Arnobius deos sertis, coronis, cymbalis, tympanis ac symphoniis oblectari. Ad haec dies eorum festos irridet ac ludos in ipsorum honorem institutos exagitat. Cap. 32.
    Nihil etiam a recta ratione magis alienum esse convincit, quam existimare, turpibus, quae tum agebantur, comoediis ac tragoediis, deos delectari atque animos ponere. Cap. 33.
    Demonstrat vero, tot tantaque opinionum portenta inde orta esse, quia ethnici nesciebant quae sit veri Dei natura, sibique falso persuadebant, deos suos ejusdem secum esse substantiae. Cap. 34.
    Ad evertendum deinceps accedit ultimum illudque, ut putabatur, [Col. 1219A] validius ethnicorum propugnaculum, quo ii ex variis prodigiorum, sicut aiebant, historiis probare nitebantur, deos peccatis hominum offensos ira exarsisse, sed eorum satisfactione postea placatos, et primum quidem ludorum Circensium restitutionem in Jovis honorem excutit; qua rite peracta lues cessasse ferebatur. C. 35, 36, 37.
    Transit deinde ad historiam Capitolii fulmine icti et simulacri Jovis de sede sua deturbati; quo demum ex haruspicum responsis altiore in loco ad orientem solem collocato tum patuisse res abditas existimabant, hisque relatis palam facit, nihil posse umquam excogitari, quod summa deorum amplitudine atque etiam nomine sit magis indignum. Cap. 37-41.
    Deinceps ad examen revocat narrationem de Aesculapii simulacro in insulam Tiberinam translato: unde subito sedatam [Col. 1219B] esse putabant diram tuem, quae iniquis reipublicae temporibus grassabatur. Cap. 41-45.
    Sermonem instituit de simulacro Matris deum ex Phrygio Pessinunte Romam advecto: quo tempore hostem ab Italia pulsum, decus urbis pristinum restitutum, fines imperii longe lateque propagatos aliaque in Romanam gentem collata beneficia dictitabant. Quibus in medium adductis demonstrat Arnobius, nihil esse aut fingi posse, quod veritati magis repugnet quodque fidem minus mereatur. Cap. 46-48.
    Postremo secum comparat ac sibi invicem opponit ethnicorum Christianorumque opiniones, atque hinc concludit, Christianos pios esse, gentiles vero dementis impietatis, quam illi exprobrabant, reos esse revera ac conscios. Cap. 49, 50, 51.


[Col. 1219C] [56Kb] I. Quid ergo, dixerit quispiam, sacrificia censetis nulla esse omnino facienda? Ut vobis non nostra, sed Varronis vestri sententia respondeamus, nulla. [Col. 1220A] Quid ita? Quia, inquit, dii veri neque desiderant ea, neque deposcunt: ex aere autem facti, testa, gypso, vel marmore multo minus haec curant; carent enim sensu: neque ulla contrahitur, si ea non feceris, culpa: neque ulla, si feceris, gratia. Sententia reperiri nulla potest integrior, verior, et quam quivis possit, quamvis ille sit scaevus et difficillimus, occupare. Quis est enim pectoris tam obtusi, qui aut rebus nullum habentibus sensum hostias caedat et victimas, aut eis existimet dandas, qui sunt ab his longe natura et beatitudine disjugati?

[1Kb] II. Qui sunt, inquitis, dii veri? Ut communi vobis et simplici respondeamus verbo, non scimus. Quos enim vidimus numquam, qui sint, scire quemadmodum possumus? Ex vobis audire consuevimus, deos [Col. 1220B] esse quam plurimos, et nominum in serie computari: qui si sunt, ut dicitis, uspiam, verique, ut Terentius credit, eos esse consequitur sui consimiles nominis, id est tales, quales eos universi debere esse conspicimus, et nominis hujus appellatione dicendos. Quinimmo, ut breviter finiam, qualis dominus rerum est, atque omnipotens ipse, quem dicere nos omnes Deum scimus atque intelligimus verum, cum ad ejus nominis accessimus mentionem. Deus enim ab altero in eo, quo Deus est, nulla in re differt: nec quod unum est genere, suis esse in partibus minus aut plus potest, qualitatis propriae uniformitate servata. Quod cum dubium non sit, sequitur, ut geniti numquam, perpetuique ut debeant esse, extrinsecus appetentes nihil, nec carpentes aliquas terrenas [Col. 1220C] ex materiae opibus voluptates.

[19Kb] III. Ergo si haec ita sunt, primum illud a vobis expetimus noscere, quae sit causa, quae ratio, sacrificia ut ista faciatis: quid deinde ex hoc lucri ad deos ipsos perveniat, atque in eorum commoditate subsidat. [Col. 1221A] Quidquid enim geritur, debet habere causam sui: neque ita esse ab ratione sejunctum, ut in operibus feratur cassis, et in vacuis ludat inanitatis erroribus. Numquid forte dii coelestes aluntur his sacris, et ad eorum compaginem retinendam nonnullius opus est suffectione materiae? Et quis ita est hominum, deus prorsus qui sit, ignorans, ut eos existimet contineri alicujus alimonii genere; et cibi esse munus; quod eos faciat vivere, et immensa in perpetuitate durare? Quidquid enim causis et rebus fulcitur extraneis necesse est esse mortale, et habere ad periculum viam pronam, ubi aliquid coeperit deesse, quo vivitur. Tum quod ex his rebus, quae admoventur altaribus, nihil videmus accedere, atque ad numinum substantias pervenire. Aut enim thus datur, et liquefactum carbonibus [Col. 1221B] disperit: aut animalis est hostia, et ab canibus abliguritur sanguis: aut si aliquod viscus aris fuerit traditum, ratione ardescit pari, et dissolutum in cinerem labitur; nisi forte hostiarum deus animas devorat, aut ex aris ardentibus nidorem consectatur et fumos, pasciturque de cnissis, quas evomunt ardentia viscera, adhuc uda de sanguine, et prioribus humecta de succis. Sed si Deus, ut dicitur, nullius est corporis, omnique est incontiguus tactu, qui fieri potis est, ut corporalibus rebus nutriatur incorporeum, quod mortale est, ut immortale sustineat, subdatque salutem [Col. 1222A] rei, quam contingere nequeat, et motus subministrare vitales? Cessat ergo, ut apparet, sacrorum haec ratio; neque dici a quopiam potis est, ea causa sacrificia celebrari, quod alantur his numina, et eorum sustineantur e pastu.

[419Kb] IV. Numquid, si forte hoc non est, voluptatis alicujus, animique, ut dicitur, causa, caeduntur diis hostiae, et succensis adjiciuntur altaribus? Et quisquam est hominum, qui deos sibi persuadeat voluptatum diffusione mollescere, gestire in libidinis gaudium, et velut animal vile blandis sensibus affici, et dulcedinis labilis volucri titillatione mulceri? Quod enim voluptate dissolvitur, id contraria necesse est tristitia contrahatur: nec immune existere ab anxietate moeroris, quod laetitia trepidat, et levitatibus extollitur [Col. 1222B] gaudiorum. Utroque autem affectu debent esse dii liberi, si eos esse perpetuos, et mortalium volumus fragilitate privatos. Quid quod omnis voluptas quasi quaedam est adulatio corporis, notisque illis sensibus assumitur quinque: quam si superi sentiunt, et eorum necesse est esse participes corporum, per quae via est sensibus, et accipiendis voluptatibus janua. Postremo quod gaudium est, innoxiorum animantium mactatione laetari: miserabiles saepe exaudire mugitus, rivos sanguinis cernere, animas cum cruore fugientes, patefactisque secretis provolvi et intestina [Col. 1223A] cum stercore, et ex residuo spiritu exultantia adhuc corda, tremebundasque palpitantes in visceribus venas? Semiferi nos homines, quinimo, potius ut pronuntiemus, quod est verius atque apertius dictu, feri, quos infelix necessitas, et malus usus edocuit cibos ex his carpere: miseratione interdum commovemur illorum: arguimus nos ipsi, penitusque re visa atque inspecta damnamus: quod, humanitatis jure deposito, naturalis initii consortia ruperimus [a 1Kb] . Deos aliquis credit pios, beneficos, mites, caede pecorum delectari, diffundique [b 1Kb] laetitia, si quando sub his concidunt, et spiritum miserabiliter ponunt? Et voluptatis, ut cernimus, nulla est in sacrificiis causa, nec cur fiant, ratio est: quoniam nec voluptas est ulla [c 1Kb] , ac si forte est aliqua, in deos eam cadere [Col. 1223B] nulla posse ratione monstratum est.

[2Kb] V. Sequitur, ut illam quoque inspiciamus partem, quam jactari audimus vulgo, et populari in persuasione versari: sacrificia superis ea fieri diis causa, ut iras atque animos ponant, reddanturque mites et placidi, fervidorum pectorum indignatione sedata. [Col. 1224A] At [d 1Kb] si definitionem teneamus illam, quam pertinaciter meminisse convenit nos semper, universos animorum affectus ignotos diis esse, consectaneum est credere, numquam deos irasci: quinimmo nullum affectum magis esse ab his longe, quam qui feris et belluis proximus, turbat tempestatibus patientes, et ad periculum interitionis inducit. Quidquid enim vexatur rei alicujus e motu, passibile esse constat et fragile: quod passioni fragilitatique subjectum est, id necesse est esse mortale: ira autem vexat, et patientes se solvit: ergo esse mortale dicendum est, quod passionibus subjectum est irae. At quin deos scimus esse oportere perpetuos, et naturam immortalitatis tenere: quod si constat, et liquidum est, ira ab his longe et ab eorum conditione disjuncta est. Nullis ergo [Col. 1224B] rationibus convenit, id in superis velle placare, quod posse non videas in eorum beatitudinem convenire.

[55Kb] VI. Sed concedamus, ut vultis, perturbationem hujusmodi familiarem diis esse, placandaeque ejus causa res divinas fieri, et sacrorum solemnia celebrari: quando ergo conveniat [e 1Kb] adhiberi haec munia, [Col. 1225A] vel in tempore quo dari? antequam sunt irati et perciti? an cum fuerint moti, ipsisque in indignationibus constituti? Si, ne sumant animos, occurendum est his ante: feras nobis proponitis, non deos, quibus, ne saeviant concitatae, et cavearum discutiant claustra, objectari moris est escas, in quas rabidae saeviant, et cupidinem vexationis inclinent. Sin autem jam fervidis atque indignatione flagrantibus satisfactio ista sacrificiorum oggeritur: non inquiro, non exigo, an illa laeta et sublimis magnanimitas numinum, homunculorum offensione moveatur; habeatque pro vulnere si quid animal caecum, atque in nubibus semper ignorationis incedens, dissignaverit, dixerit, quo illorum minueretur auctoritas.

[1Kb] VII. Sed neque illud dici, aut audire deposco, quas [Col. 1225B] irarum in homines habeant dii causas, ut sacrificiis debeant contracta offensione mulceri: numquid aliquas leges aliquando sanxere mortalibus, constitutumque est ab his umquam, quid eos agere conveniret, vel quid non: quid consectari, quid fugere, vel coli se saltem quibus rationibus cuperent, ut aliter, quam imperaverant gesta ultionibus persequerentur [Col. 1226A] irarum; contemptique se vellent de audacibus et transgressoribus vindicare? Ut opinor, ab his numquam neque constitutum est aliquid, neque sanctum: quoniam nec visi aliquando, neque si sunt ulli, apertissima potuit cognitione dignosci. Quaenam est ergo justitia, ut eis ob aliquas causas irascantur dii coelites, quibus neque se esse monstrare aliquando dignati sunt, neque ullas dederint, aut imposuerint leges, quas coli ab his vellent, et inviolabili obsecutione servari?

[93Kb] VIII. Sed hoc, ut dixi, praetereo, et silentio patior abire donatum: unum illud prae omnibus quaero, quae causa est, ut si ego porcum occidero, deus mutet affectum, animosque et rabiem ponat: si gallinulam, vitulum, sub illius oculis atque altaribus concremaro, [Col. 1226B] oblivionem inducat injuriae, et ab sensu penitus offensionis abscedat? Quid ad ejus dolorem ex opere hoc migrat, aut remedii cujus est anser, caper, aut pavus ut ex ejus cruore medicina adhibeatur irato? Ergone injurias suas dii vendunt, atque, ut parvuli pusiones, ut animis parcant, abstineantque ploratibus, passerculos, pupulos, [a 1Kb] equuleos, panes accipiunt, [Col. 1227A] quibus avocare se possint: ita dii immortales placamenta ista sumunt, quibus iras atque animos ponant, et in gratiam suis cum offensoribus redeant? Atquin ego rebar deos, si modo rectum est credere, quod motibus exagitentur irarum, sine ullis praemiis, nullisque mercedibus, iras atque animos ponere, et peccatoribus delicta donare. Hoc est enim proprium numinum, liberales venias, et concessiones habere gratuitas. Quod si fieri non potest, sapientius multo est, pertinaciter eos in offensione durare, quam munerum corruptione mitescere. Crescit enim multitudo peccantium, cum redimendi peccati spes datur: et facile itur ad culpas, ubi est venalis ignoscentium gratia.

[25Kb] IX. Ecce si bos aliquis, aut quodlibet ex his animal, [Col. 1227B] quod ad placandas caeditur mitigandasque [a 1Kb] numinum furias, vocem hominis sumat, eloquaturque his verbis: Ergone, o Jupiter, aut quis alius deus es, humanum est istud et rectum, aut aequitatis alicujus in aestimatione ponendum, ut cum alius peccaverit, ego occidar, et de meo sanguine fieri tibi patiaris satis, qui numquam te laeserim, numquam sciens aut nesciens tuum numen [b 1Kb] majestatemque violarim, animal, ut scis, [c 1Kb] mutum, naturae meae simplicitatem [Col. 1228A] sequens, nec multiformium morum varietatibus lubricum? Numquid aliquando tuos ludos minus sancte diligenterque perfeci? numquid aliquem praesulem, tuum numen qui offenderet, ante te traduxi? numquid juravi per te falso? numquid sacrilegis furtis tua rapui, spoliavique donaria? numquid erui sacratissimos lucos, aut religiosa quaedam loca substructionibus pollui profanavique privatis? Qaenam est ergo causa, ut alienum crimen meo luatur e sanguine, et in nefas extraneum mea vita et innocentia perducatur? An quod animal vile sum, nec rationis, nec concilii particeps? quemadmodum pronunciant isti, qui se homines nominant, et ferocitate transiliunt belluas. Nonne primordiis iisdem eadem et me genuit informavitque natura? Nonne spiritus unus est, qui et [Col. 1228B] illos et me regit? Non consimili ratione respiro, et video, et caeteris afficior sensibus? Habent jecora, pulmones, corda, intestina, ventriculos: et mihi membrorum non idem est numerus attributus? Amant suos foetus, et gignendis conveniunt liberis: non et mihi prolis, et subrogandae est cura, et dulcedo, cum fuerit procreata? Sed rationales illi sunt, et articulatas expromunt voces: et unde illis notum est, an et ego, quod facio, meis rationibus faciam, et vox ista, [Col. 1229A] quam promo, mei generis verba sint, et solis intelligantur a nobis? Interroga pietatem, utrumne sit aequius me occidi, me confici, an hominem venia, et commissorum impunitate donari? Quis in gladium formavit ferrum? non homo? Quis cladem gentibus, quis nationibus imposuit servitutem? non homo? Quis parentibus, fratribus, quis uxoribus, quis amicis mortiferas subdidit, commiscuitque potiones? non homo? Quis maleficia reperit, aut commentatus est tanta, quanta vix explicari decem millibus queant vel annalium, vel dierum? non homo? Ita istud non ferum, non immane, non saevum est? non tibi, o Jupiter, injustum videtur et barbarum, me occidi, me caedi, ut fias tu placidus, et ut scelerosis contingat impunitas? Ergo ob hanc causam, id est, numina ut placentur irata, inaniter fieri sacrificia constitit, cum [Col. 1229B] docuerit nos ratio neque deos irasci aliquando, neque alterum velle pro altero confici, caedi, nec innoxii sanguine abolitionem dissignationibus comparari.

[16Kb] X. Sed fortasse aliquis dicet: idcirco diis hostias, et caetera impendimus munera, ut familiares quodammodo nostris supplicationibus facti, res tribuant prosperas, avertantque a nobis mala, cum gaudiis faciant agere nos semper, tristitias vero propellant, et ex casibus imminentia fortuitis. Non exiguam curam locus iste desiderat, nec quod dicitur facile, tam consuetum est vel audiri, vel credi. Advolabit enim continuo universus ille doctissimorum chorus, qui asseverans et comprobans, fato fieri quaecumque fiunt: eripiat vobis e manibus opinionem istam, et inanibus [Col. 1229C] vos urgeat persuasionibus fidere. Quidquid in mundo, inquiet, gestum est, geritur, et geretur, olim definitum et fixum est; habetque immobiles causas, per quas sibi [Col. 1230A] res nexae inexpugnabilem conserant praeteritorum cum imminentibus necessitatem. Si definitum et fixum est, quid obtingere singulis mali debeat bonive, jam certum est. Quod si certum est et fixum, vacant omnia deorum auxilia, vacant odia, vacant benignitates. Tam enim praestare non possunt, id quod non postest fieri, quam prohibere, ne fiat id quod necesse est evenire: nisi quod validius premere opinionem istam si voluerint, quibunt: ut etiam ipsos deos frustra dicant a vobis coli, et supervacaneis supplicationibus adorari. Cum enim ordinem vertere, et fatalia nequeant constituta mutare, quid rei, quid causae est fatigare, et obtundere eorum aures velle, quorum auxiliis nequeas supremis in necessitatibus fidere?

[2Kb] XI. Postremo si tristia atque importuna dii pellunt: [Col. 1230B] si ea, quae sunt laeta atque amica, largiuntur: unde sunt mundo tanti, tamque innumerabiles miseri? unde tot infelices lacrymabilem vitam in extrema sorte ducentes? cur immunes a calamitatibus non sunt, qui momenta per singula, qui per puncta sacrificiis onerant atque accumulant aras? Nonne alios, inquiunt, videmus ex illis domicilia esse morborum; extinctis luminibus, atque auribus obseratis, pedum carere processu, truncos sine manibus degere, incendiis, naufragiis, et ruinis mergi, obrui, confici: patrimoniis ab ingentibus evolutos mercenario sese labore fulcire: stipes emendicare supremas, exterminari, proscribi, semper esse in luctibus liberorum orbitatibus fractos: vexari per infortunia caetera, [Col. 1230C] quorum species et formas nulla potest enumeratio definire? Quod utique non fieret, si propulsare, si flectere mala ista dii possent sacrorum meritis obligati. [Col. 1231A] Nunc vero quia casibus nullus est in his locus, sed ineluctabili omnia necessitate confiunt, agit sese ordo praescriptus [a 1Kb] , et quod semel decretum est, perficit.

[70Kb] XII. Aut ingrati esse dicendi sunt coelites, si cum habeant jura prohibendi, patiuntur infelix genus tot poenis et calamitatibus implicari. Et fortasse aliquid dicant magnum, nec quod auribus debeat frustratoriis, levibus, et contemnentibus sumi. Quas tamen nos partes, quia res nimium longi est multique sermonis, inexplicatas transcurrimus atque intactas: solum illud posuisse contenti, inhonestas vos famas adjungere diis vestris, si eos aliter negatis praestare quae bona sunt, atque inimica transvertere, nisi prius empti capellarum fuerint atque ovium sanguine, et caeteris [Col. 1231B] quae admoventur altaribus. Indignum enim primum est, ut illa vis numinum sublimitasque coelestium beneficia credatur sua habere venalia, prius sumere, atque ita praestare. Tum, quod foedius multo est, nisi acceperint, prodesse nulli, perpetique miserrimos discriminum subire fortunas, cum prohibere possint ac subvenire. Si ex duobus facientibus res sacras honestus unus et locuples, alter angusto lare, sed innocentia fuerit et probitate laudabilis: centum ille caedat boves, totidemque cum agniculis suis matres, thus pauper exiguum, et odoris alicujus unam concremet glebulam: nonne erit consequens, ut debeat credi, si modo nihil numina, nisi praemiis antecedentibus praestant, ut favorem suum et auxilium commodent locupleti, avertant a pauperculo lumina, [Col. 1231C] quem restrictum non animus, sed familiaris rei necessitas fecit? Ubi enim venalis et mercenarius dator est, ibi necesse est gratiam pro magnitudine muneris tribui, et eo inclinare suffragium, unde ad eum, qui praestat, mercedis plus multo, et indecorae [Col. 1232A] corruptionis affluxerit. Quid si populi rursus duo hostilibus dissidentes armis, sacrificiis paribus superorum locupletaverint aras, alterque in alterum postulent vires sibi atque auxilium commodari: nonne iterum necesse est credi, si praemiis sollicitentur, ut prosint, eos partes inter utrasque haesitare, defigi, nec reperire quid faciant, cum suas intelligant gratias sacrorum acceptionibus obligatas? Aut enim auxilia hinc et inde praestabunt, id quod fieri non potest: pugnabunt enim contra ipsos se ipsi, contra suas gratias, voluntatesque nitentur: aut ambobus populis opem subministrare cessabunt, id quod sceleris magni est, post impensam acceptamque mercedem. Itaque ergo ab diis longe infamia est ista tota pellenda: neque est omnino dicendum, [Col. 1232B] praemiis eos ac mercedibus allici, bonas ut res conferant, dimoveantque contrarias, si modo dii veri sunt, atque in nominis hujus exceptione ponendi. Aut enim fato fiunt, quaecumque fiunt, et ambitionis et gratiae nullus locus in diis est: aut si excluditur et ejicitur fatum, non est superae dignitatis, boni operis favorem [b 1Kb] et collatas munificentias venditare.

[164Kb] XIII. Satis, ut opinor, ostendimus, frustra diis immortalibus hostias rebus cum consequentibus admoveri: quod neque alantur his, neque ullam percipiant voluptatem, neque iras aut animos ponant, neque ut res tribuant faustas, neque ut abigant averruncentque contrarias. Sequitur, ut illam quoque [Col. 1232C] inspiciamus partem, quae ab nonnullis consueta est asseri, et causis cerimonialibus applicari. Aiunt enim sacra haec honorandis esse instituta coelestibus, et ea, quod faciant, honoris ergo facere, et his numinum potentias auctitare. Quid si similiter [Col. 1233A] dicant evigilare sese, atque dormire, deambulare, subsistere, conscribere aliquid et lectitare, ut honorem diis habeant, et dignitatibus eos faciant ampliores? Quid enim cruore de pecorum? Quid sacrorum confectione de caetera superadditur his rei? quid apponitur atque adjicitur potestatis? Etenim honos omnis, qui haberi ab aliquo dicitur, et reverentiae potioris attribui, relativi est ad alterum generis, et constans partibus duabus, ex concessione tribuentis, et amplificatione sumentis. Ut si quispiam viso potentissimi nominis atque auctoritatis viro, via decedat, assurgat, caput revelet, vehiculoque desiliat: tum deinde salutet acclinis: ancillatum servuli pavibunda trepidatione imitatus: video, quid agatur in hujusmodi venerationis officio: summissione alterius [Col. 1233B] datur alteri plurimum: efficiturque, ut videatur magnus, quem suspectio minoris extulerit, et suis anteposuerit rebus.

[1Kb] XIV. Sed concessio haec omnis, et honoris, de qua loquimur, attributio, solis habet in hominibus sedem: quos naturalis infirmitas, et amor in altioribus standi docet gaudere de fastibus, et aliorum comparationibus anteponi. At quaero [a 1Kb] , in superis ubi est honoris [b 1Kb] locus, vel quas eis eminentias accedere [Col. 1234A] [c 1Kb] sacrorum ex confectionibus invenitur? Augustiores, potentiores mactatis pecudibus fiunt: additur illis ex hoc quidquam, aut esse dii magis divinitate incipiunt [d 1Kb] ampliata? Atqui ego contumeliae proximum, quinimmo esse plenam contumeliam judico, cum honorari ab homine deus dicitur, et muneris alicujus oblatione mactari. Etenim si honos auget, ejusque accumulat dignitatem, cui fuerit attributus, sequitur, ut auctior deus fiat ab homine, a quo fuerit munere et honoris collatione donatus: atque ita perducitur res eo, ut inferior deus sit, qui honoribus mactatur humanis; homo vero sublimior, qui auget potentiam numinis.

[42Kb] XV. Quid ergo, inquiet aliquis, honorem diis dandum nullum esse omnino censetis? Si deos nobis [Col. 1234B] proponitis tales, quales, si sunt, debent esse, quosque dicere nos omnes in istius nominis praedicatione sentimus, quemadmodum possumus honorem his non habere vel maximum; cum etiam colere homines potentioribus acceperimus imperiis, cujuscunque ordinis fuerint, cujuscumque fortunae? Quisnam iste est maximus? Officiosior multo, quam habetur a vobis, et potentiore in genere constitutus. Dicite, inquitis, quae sit opinio de diis digna, recta, et honesta, nec [b 1Kb] [Col. 1235A] turpitudinis alicujus deformitate culpabilis. Primum ut neque illos credas quidquam hominis habere consimile, nec quidquam expectare, quod sit ab se foris, atque extrinsecus veniens: tum a 1Kb] quod saepius dictum est, non ardescere irarum flammis, non gestire corporea voluptate, non exambiri ut prosint, non praemiis ne noceant proritari, benignitatem et gratiam non habere venalem, non gaudere honore collato, non indignari et affici non dato; sed, quod rei divinae est proprium, sua se vi nosse, nec se alienis adulationibus aestimare. Et tamen, ut videamus istud, quod dicitur, quale sit, quod est istud honoris genus, vervecem, arietem, taurum dei sub ore connectere conspectuque in ejus occidere? Quod est honoris genus, deum invitare ad sanguinem, quem cum canibus [Col. 1235B] videas eum sumere, atque habere communem? [Col. 1236A] Quod est honoris genus, lignorum struicibus incensis coelum fumo subtexere, et effigies numinum nigrore offuscare ferali? Quod si ea, quae fiunt, propria vi pendere, non ante sumptis placet aestimationibus aestimare, arae istae, quas dicitis, altariaque haec pulchra infelicissimi animalium generis ustrinae, rogi sunt, et busticeta in opus structa foedissimum, atque in sedem fabricata foetorum.

[355Kb] XVI. Quid dicitis, o isti! ergone ille putor, qui ex coriis tollitur atque expirat ardentibus, qui ex ossibus, qui ex setis, ex agnorum lanitiis, gallinarumque de plumis, dei munus et honor est? mactaturque hoc illis, quorum templa cum adire disponitis, ab omni vos labe puros, lautos, castissimosque praestatis? Et quid esse his potest coinquinatius, infelicius, spurcius, [Col. 1236B] quam si ita facti sunt sensus sui natura, ut in [Col. 1237A] amoribus habeant tam saeva, sintque illis in voluptate putores: quos neque ipsi sacrificantes ferre, nec ingenuae sustinere tractos valeant per spiritum nares? Quod si animantium cruore honorari, et affici superiorum animos existimatis, cur non eis et mulos, et elephantos mactatis, et asinos? cur non et canes, ursos, et vulpes, et camelos, et belbas, et leones? et quoniam volucres bestiarum quoque in numeris ponitis, cur non vulturios, aquilas, ciconias, immussulos, buteones, corvos, accipitres, noctuas, cumque illis salamandras, natrices, viperas, solifugas? Nempe subest et his sanguis, et consimili ratione vitali agitantur spiritu? Quid in illis majoris est operis, aut solertiae in his minus, ut ista non augeant, superorum illa amplificent dignitatem? Quia rebus ex his, [Col. 1238A] inquit, par est honorare coelestes, quibus ipsi alimur, sustentamur, et vivimus, et quas nobis ad victum sui numinis tribuere benignitate dignati sunt. Sed et cuminum, nasturtium, rapa, bulbos, apium, carduos, radices, cucurbitas, rutam, mentam, ocimum, pulejum, porrumque sectivum, iidem tribuere dii vobis, esseque in usibus vestris alimoniarum in parte jusserunt. Quid ergo cessatis altaribus et haec dare, rebusque his omnibus cunilam superspergere bubulam, et acrimonias intermiscere ceparum?

[113Kb] XVII. Ecce si vos canes, necesse est enim quaedam fingi, perspici ut liquidius res possint, si, inquam, canes et asini, si motacillae cum his simul, si hirundines garrulae, pariterque cum his porci sensu aliquo humanitatis accepto, deos putarent atque existimarent [Col. 1239A] vos esse: sacraque vobis intenderent honoris ergo facere, non ex materiis aliis, aliisque de rebus, sed quibus ali moris est illis, et naturali appositione fulciri: audire a vobis exposcimus, utrumne hunc honorem, an contumeliam potius esse judicaretis amplissimam: cum hirundines vobis muscas, motacillae caederent consecrarentque formiculas: cum altaribus vestris darent asini foenum, paleasque libarent: cum imponerent canes ossa, et humani stercoris proluviem concremarent: cum ad ultimum porculi coenum vobis profunderent ex volutabris horrentibus, lutosis et voraginibus sumptum? Ita ergo non despui vestras inflammaremini dignitates, stercoribusque vos accipi inter atroces computaretis injurias? Sed taurorum corporibus honoratis vos deos, et aliorum animantium [Col. 1239B] caedibus: et quid hoc ab illo differt, cum et ipsa si nondum, mox tamen futura sunt stercora, et exigui temporis contracta interjectione putescant? Denique desinite supponere aris ignem, jam profecto cernetis viscera illa taurorum sacra, quibus honor a vobis auctificatur deorum, fervescere vermibus et fluctuare, vitiare et corrumpere statum coeli, et ex odoribus morbidis regiones consauciare vicinas: quae [Col. 1240A] si vobis praecipiant dii curam in vestram, in valetudinem vertere; prandia inde, vel coenas solemni ex more conficere, longe fugiatis, execratique odoris genus veniam poscatis a superis, facturosque vos eis numquam talia sacra juretis. Ita istud non ludere est, non confiteri, non pandere, quid sit deus nescire, nec cui potentiae debeat nominis hujus vis subdi, appellatioque supponi? Cibis novis auctificatis deos, nidoribus cohonestatis et succis: et quia vobis jucunda et grata sunt ea, quae vos alunt, deos etiam creditis in eorum affluere voluptates, latratorum et canum ritu ossis saevitias ponere, atque alludere porrigentibus saepius?

[32Kb] XVIII. Et quoniam nobis in manibus hostiarum sermo versatur: quae causa, quae ratio est, ut cum [Col. 1240B] dii immortales, sint enim et per nos licet, quicumque esse creduntur, sint unius sententiae, vel unius debeant esse naturae, generis, et qualitatis unius, non omnibus omnes hostiis, sed quibusdam quidam sacrorum mulceantur legibus [a 1Kb] ? Quae est enim causa, requiram, ut eadem rursus ut ille tauris deus, haedis alius honoretur, aut ovibus: hic lactentibus porculis, alter intonsis agnis: hic virginibus buculis, capris [Col. 1241A] ille cornutis: hic sterilibus vacculis, at ille incientibus scrofis: hic albentibus, ille tetris, alter feminei generis, alter vero animantibus masculinis? Si enim honoris et reverentiae causa mactantur diis hostiae, quid refert aut interest, cujus animalis e capite luatur hoc debitum, cujus ira offensioque ponatur? An numquid alterius alteri minus gratior et jucundior sanguis est? alter vero alterius voluptatem infundit et gaudium? aut, ut fieri moris est, observationis alicujus et religionis metu ille caprina abstinet se earne, porcinum alius execratur attactum, huic ovilia foetulenta sunt viscera; ac, ne stomachum fatiget invalidum, hic bubulam duritiem vitat, et lactentium lenitatem, quo digerat expeditius, sumit?

[3Kb] XIX. Sed erras, inquit, et laberis: nam diis feminis [Col. 1241B] feminas, mares maribus hostias immolare, abstrusa et interior ratio est, vulgique a cognitione dimota. Non inquiro, non exigo, quid sacrorum praecipiant, vel quid contineant leges; sed si vicerit ratio, atque obtinuerit veritas, differentiam generum nullam in diis esse, neque ullis sexibus eos esse [Col. 1242A] discretos: nonne solvi necesse est rationes has omnes, et stultissimis creditas opinationibus comprobari, inveniri? Sapientium virorum non advocabo sententias, qui risum nequeunt continere, cum discrimina sexuum diis audiunt immortalibus attributa: unoquoque ab hominum quaero, an ipse apud se credat, sibique ipse persuadeat, distinctum esse deorum genus, mares ac feminas hos esse, et ad generandos foetus convenientium membrorum dispositione formatos? Sed si sexibus sexus pares, id est feminas feminis, mares autem hostias diis maribus immolari sacrificiorum jura praescribant [a 1Kb] : quae in coloribus ratio est, ut merito his albas, illis tetras conveniat nigerrimasque mactari? Quia superis diis, inquit, atque ominum dexteritate pollentibus color [Col. 1242B] laetus acceptus est, ac felix hilaritate candoris. At vero diis laevis, sedesque habitantibus inferas color furvus est gratior, et tristibus suffectus e fucis. Sed si rursus obtinuerit ratio, inferorum penitus cassum esse nomen et vacuum, neque ulla sub terris regna esse domiciliaque Plutonia, opinionem necesse est id [Col. 1243A] quoque frustrari, quam super atris pecudibus habetis, divisque subterreis. Quod si inferi nulli sunt, deos etiam Manium necesse est esse nullos. Fieri enim qui potest, ut cum loca sint nulla, eorum, quae non sunt, ulli perhibeantur esse cultores?

[2Kb] XX. Sed assentiamur, ut vultis, et esse inferos, et esse manes, et habitare nescio quos in his deos hominibus minus faustos, et tristioribus praepositos rebus; et quae causa, quae ratio est, ut tetrae his hostiae, nigerrimique admoveantur coloris? quia nigra nigris conveniunt, et tristia consimilibus grata sunt. Quid ergo? non videtis, ut vobiscum et nos stolide similiterque laudamus, albas esse hostiarum carnes, ossa, dentes, pinguitias, omenta cum cerebris, mollesque [Col. 1243B] in ossibus medullas? Sed vellera nigra sunt, nigraeque animantium setae. Solas ergo immolate diis lanas, vulsasque ex hostiis setulas, relinquite infelicissimas pecudes spoliatas licet ac tonsas, coeli [a 1Kb] animam ducere, et pastibus innocentissimas incubare. Quod si grata numinibus inferis ea, quae sunt nigra, furvique existimatis [b 1Kb] coloris; cur non omnia caetera, quae illorum inferre sacrificiis moris est, sint nigra et fumigata, tetreque ut colorata curatis? Inficite thura, si dantur: salsas fruges, atque universa libamina, lacti, oleo, sanguini, hic ponat ut purpureum colorem, illa ut sint lurida, fuliginem infundite cum [Col. 1243C] favillis. Quod si vobis religio nulla est, alba quaedam [Col. 1244A] ferre, et suos retinentia candores: ipsi vestras religiones rationesque dissolvitis, cum sacrorum in opere nihil unum, perpetuumque servatis.

[12Kb] XXI. Sed et illud hoc loco consentaneum est ex vobis addiscere [c 1Kb] : si caper caedatur Jovi, quem patri solemne est Libero, Mercurio mactari: aut bos si sterilis Unxiae, quam Proserpinae tribuitis, quo ritu atque observatione praecipitur: quid facinoris in hoc erit, quid malorum, scelerisve contractum; cum nihil intersit obsequii, cujus animalis e capite honorarium istud debitum compleatur? Confundi haec, inquit, fas non est, nec piaculi parvi est, officia rituum procurationemque miscere. Causam oro edissere. Quia generis certi hostias certis jus est consecrare numinibus, [Col. 1244B] certaque est supplicamenta praestari. Et quae iterum causa est, ut generis certi hostias certis jus sit consecrare numinibus, certaque et supplicamenta praestari? et hoc enim jus ipsum debet habere suam causam, certisque ab rationibus exoriri, duci. Antiquitatem, consuetudinemque dicturus es? Hominum mihi scita pronuntias, et caeci animalis inventa. Ego autem, cum postulo causam mihi depromi, audire desidero, aut coelo aliquid lapsum, aut quod magis res poscit, quid applicitum Jupiter ad tauri habeat sanguinem, ut ei debeat immolari, non debeat Mercurio, Libero? Aut natura quae capri est, ut his rursus accommoda, [Col. 1244C] Jovialibus conveniens sacrificiis non sit? Animalium [Col. 1245A] facta est inter deos divisio, transactionis alicujus pactione convenit, ut ille contineret ab hujus se hostia? hic ut usurpare desineret alieni sanguinis jura? an, ut zelotypi pusiones, communicare gustatum suarum pecudum nolunt? aut, ut gentibus fieri moris diversissimi fama est, quae habentur his esui, aliarum eadem rejiciuntur ab victibus?

[14Kb] XXII. Ergo si haec cassa sunt, nec rationis alicujus habentia firmitatem, sacrificiorum et ipsa inanis est ratio. Etenim qui potis est habere idoneam id, quod sequitur, causam, cum ipsum illud primum, a quo defluit secundum, inanissimum esse reperiatur et vacuum, et nulla soliditate firmatum? Telluri, inquiunt, matri scrofa inciens immolatur et foeta, at Minervae virgini virgo caeditur vitula, nullis umquam [Col. 1245B] stimulis, nullius operis exercitata conatu. Atquin nos arbitramur, nec virginem virgini oportuisse mactari, ne virginitas violaretur in pecude, qua dea plurimum pollet: nec Telluri gravidas atque foetas ob honorem foecunditatis ipsius, quam cuncti expetimus et optamus inextinguibili semper virginitate procedere. Nam si, quia virgo Tritonia est, idcirco ei convenit virgines hostias immolari: et quod Tellus est mater, consimiliter gravidis accipienda est scrofis; ergo et musicis Apollo, quod musicus: et quod medicus Aesculapius, medicis: et quod faber Vulcanus est, fabris: et quod Mercurius eloquens, eloquentibus debet disertissimisque mactari. Quod si dicere istud insanum est, aut, ut mediocriter pronuntiem, brutum: multo illud majoris amentiae est foetas [Col. 1245C] jugulare Telluri, quod sit foetibus gravior: Minervae [Col. 1246A] castas et virgines, quod, sit pura, virginitatis intactae.

[87Kb] XXIII. Nam quod dici a vobis accipimus, esse quosdam ex diis bonos, alios autem malos, et ad nocendi libidinem promptiores: illisque ut prosint, his verone noceant, sacrorum solemnia ministrari: quanam istud ratione dicatur, intelligere confitemur non posse [a 1Kb] . Nam deos benignissimos dicere, lenesque habere naturas, et sanctum, et religiosum, et verum est: malos autem et laevos, nequaquam sumendum est auribus, ideo quoniam divina illa vis ab nocendi procul est dimota et disjuncta natura. Quidquid autem potis est causam calamitatis inferre, quid sit primum videndum est, et ab dei nomine longissima debet differitate seponi. Itaque ut vobis [Col. 1246B] commodemus assensum, dextrarum sinistrarumque rerum deos esse fautores: ulla nec sic ratio est cur alios alliciatis ad prospera, alios vero, ne noceant, sacrificiis, commulceatis et praemiis. Primum, quod dii boni male non queant facere, etiam si nullo fuerint honore mactati: quidquid enim mite est placidumque natura, ab nocendi procul est usu et cogitatione discretum: malus vero comprimere suam ferociam nescit, quamvis gregibus mille, et millealliciatur altaribus: neque enim in dulcedinem vertere amaritudo se potest: aut ariditas in humorem, calor ignis in frigora: aut quod rei cuicumque contrarium est, id quod sibi contrarium est, in suam sumere, atque immutare naturam. Ut si manu viperam mulceas, venenato blandiaris aut scorpio: petat illa te morsu, hic contractus aculeum figat: nihilque [Col. 1246C] illa prosit allusio, cum ad nocendum res ambae non [Col. 1247A] stimulis exagitantur irarum, sed quadam proprietate naturae. Ita nihil prodest promereri velle per hostias deos laevos, cum sive illud feceris, sive contra non feceris, agant suam naturam, et ad ea, quae facti sunt, ingenitis legibus, et quadam necessitate ducantur. Quid quod isto modo utrique dii desinunt esse suis in viribus, et suis in qualitatibus permanere. Nam si bonis ut prosint, res divina conficitur, aliis autem, ne noceant, iisdem rationibus supplicatur: sequitur, ut intelligi debeat, nihil dexteros profuturos, nulla si acceperint munera: malos autem si acceperint, nocendi posituros mentem, fierique ex hoc bonos: atque ita perducitur res eo, ut neque [Col. 1248A] hi dexteri, neque illi sint laevi, aut quod fieri non potest utrique ipsi sint dexteri, et utrique iterum laevi.

[256Kb] XXIV. Esto, concedatur infelicissimas pecudes non sine aliquo religionis officio divorum apud templa mactari, et quod ex usu consuetudinis factum est, rationis alicujus causam aliquam continere: sed si magnificum videtur, atque amplum, jugulare diis tauros, si illibata, si solida concremari animantium viscera, quid sibi reliqua haec volunt magorum cohaerentia disciplinis, quae in sacrorum reconditis legibus pontificalia restituere mysteria, et rebus inseruere divinis? Quid inquam, sibi haec volunt, apexanes, hirciae, silicernia, longavi? quae sunt nomina, [Col. 1249A] et farciminum genera, hirquino alia sanguine, comminutis alia inculcata pulmonibus. Quid taedae? quid naeniae? quid offae? non vulgi, sed quibus est nomen appellatioque penitae: ex quibus quod primum est, in exiguas arvina est miculas, catillaminum insecta de more: quod in secundo situm est, intestini est porrectio [a 1Kb] , per quam proluvies editur; succis perexsiccata vitalibus: offa autem penita est, cum particula visceris cauda pecoris amputata. Quid polimina? quid omenta? quid palasea, sive, ut quidam cognominant, plasea? ex quibus est nomen omenti pars quaedam; quo receptacula ventrium circumretita finiuntur. Bovis cauda est plasea, siligine [Col. 1249B] et sanguine delibuta. Polimina porro sunt ea, [Col. 1250A] quae nos proles verecundius dicimus: a vulgaribus autem assolent cognomine testium nuncupari. Quid fitilla, quid frumen, quid africia, quid gratilla, catumeum, conspolium, cubula? ex quibus duo, quae prima, sunt pultium nomina, sed genere et qualitate diversa. Series vero, quae sequitur, liborum significantias continet: et ipsis non est una eademque formatio. Non enim placet carnem strebulam nominare, quae taurorum e coxendicibus demitur, pulpamenta non assa, quae in verubus exta sunt, animata prius et torrefacta carbonibus: non salsamina denique, quae sunt una commixtio quadrinis copulata de frugibus. Non similiter fendicas, quae et ipsae sunt hirae, quas [Col. 1250B] plebis oratio ilia solet, cum eloquitur, nuncupare. [Col. 1251A] Non ratione eadem aerumnas, quae sunt prima in gurgulionibus capita, quae dejicere cibos et referre natura est ruminatoribus saeculis. Non magmenta, non augmina [a 1Kb] , non mille species, vel farciminum, vel fitillarum, quibus nomina indidistis obscura, vulgoque ut essent augustiora, fecistis.

[32Kb] XXV. Si enim quaecumque ab hominibus fiunt, maximeque in re sacra, debent habere suas causas, nec sine ratione est quidquam in negotiis omnibus, atque in omni administratione faciendum; edissertate nobis, et dicite, quae sit causa, quae ratio, ut haec etiam diis dentur, sacrisque adoleantur altaribus? In hoc enim diutius loco huic causae vel maxime necessario immoramur, insistimus, inhaeremus, cupientes [Col. 1251B] addiscere, quid cum pultibus Deo sit, quid cum [Col. 1252A] libis, quid diversis cum fartibus, confectionis jure multiplici [b 1Kb] atque impensarum varietate conditis? Opiparis numina coenis afficiuntur, aut prandiis, ut innumeras conveniat excogitare his dapes? aversionibus stomachorum laborant, et ad expellenda fastidia saporum varietas quaeritur, ut modo his assa, modo cruda ponantur, semicocta modo et semicruda? Quod si omnes has partes, quas praesicias dicitis, accipere dii amant, suntque illis gratae, vel voluptatis alicujus vel dulcedinis sensu; quid intercedit, quid prohibet, ut non semel haec omnia totis cum animantibus inferatis? Quae causa, quae ratio est, ut caro strebula separatim, ruma, cauda et plassea separatim, hirae solae, omentum solum, augmentorum [Col. 1252B] adjiciatur in causam? Pulmentorum varietatibus [Col. 1253A] afficiuntur dii coelites, ut fieri mos est post coenarum ditium et locupletium saginas frustilla haec [a 1Kb] parvula pro suavibus mateolis sumunt, non quibus famem sedeant, sed ut palati admoneant otium, seque ipsos plenae appetitu voracitatis instigent? O deorum magnitudo mirabilis, o nullis hominum comprehensa, nullis intellecta naturis! siquidem ut prosint, testiculis pecudum redimuntur et rumis, neque prius iras atque animos ponunt, nisi sibi adoleri paratas conspexerint naenias, offasque redemptas.

[413Kb] XXVI. Sequitur, ut de thure, deque mero aliquid sine ulla nimietate dicamus. Copulata enim, et mixta sunt cerimoniarum et haec genera, cultumque adhibentur in plurimum. Ac primum illud a vobis isto ipso quaerimus percontamurque de thure; unde aut [Col. 1253B] quo tempore nosse illud aut scire potueritis, ut merito existimetis aut esse diis dandum, aut eorum [Col. 1254A] acceptissimum voluntati. Novella enim propemodum res est, neque annorum inexplicabilis series, ex quo ejus notitia profluxit in has partes, et delubris meruit interesse divinis. Nam neque temporibus, quemadmodum creditur et perhibetur, heroicis, quidnam esset thus, scitum est, scriptoribus ut comprobatur a priscis, quorum in libris nulla posita ejus mentio reperitur; neque genitrix et mater superstitionis Hetruria opinionem ejus novit aut famam, sacellorum ut indicant ritus; neque quadringentis annis, quibus Albana res viguit, in usum cuiquam venit, sacra cum res fieret; neque ipse Romulus, aut religionibus artifex in comminiscendis Numa, aut esse scivit, aut nasci; ut pium far monstrat, quo peragi mos fuit sacrificiorum solemnium munia. Unde igitur coepta est [Col. 1254B] usurpatio ejus assumi; aut in antiquam et veterem consuetudinem quaenam irruit novitas, ut quod tempestatibus [Col. 1255A] tantis necessarium non fuit, locum sumeret in cerimoniis primum? Nam si sine thure religionis officium claudicat, necessariaque vis ejus est, quae propitios faciat mitesque hominibus coelites, peccatum est ab antiquis, quinimmo piaculis plena vita omnis illorum fuit, qui, quod maxime conveniens deorum fuerat voluptati, per incuriam neglexere libare. Sin autem temporibus priscis neque homines, neque dii hujus thuris expetivere materiam, comprobatur et hodie frustra illud inaniterque praestari, quod neque antiquitas necessarium credidit, et sine ullis novitas rationibus appetivit.

[2Kb] XXVII. Denique ut illam semper regulam definitionemque teneamus, qua demonstratum et fixum est, quidquid fiat ab homine, habere oportere suas [Col. 1255B] causas, et in ista quoque retinebimus parte, ut requiramus ex vobis, quae sit causa, quae ratio, ut ante ipsa numinum signa thura injiciantur altaribus, et ex eorum incendio familiaria fieri existimentur et mitia: quid ex hujus modi facto acquiritur his rei aut eorum ad animos quid accedit, ut merito judicemus recte ista dependi, et non frustra atque inaniter concremari? Ut enim vos debetis ostendere, cur thura diis detis, sic et deos sequitur ut debeatis expromere habere aliquam causam, cur ea non respuant, quinimo cur ea tam familiariter concupiscant. Honoramus, inquiet aliquis fortasse, his deos. Sed nos non vestrum, sed numinum requirimus sensum: nec quid fiat a vobis, sed pendatur ab his quanti, quod in praemium datur favoris interrogamus. Sed tamen o pietas, quantus iste est honor, [Col. 1255C] aut qualis, qui ex ignis odore [a 1Kb] conficitur, et resina ex arboris comparatur? Nam ne forte ignoretis, quid aut unde sit thus istud: viscum est ex corticibus profluens, ita ut ex amygdalo, ceraso, lachrymabili [Col. 1256A] destillatione coalescens. Hoccine ergo superas honorat et auctificat dignitates, aut offensa si aliquando contracta est, thuris vapore dissolvitur, et temperata indignatione sopitur? Quid ergo cessatis, cujuslibet arboris viscum sine ulla passim differitate comburere? Nam si honorantur hoc numina, nec indigne sustinent Panchaicas sibi ardere resinulas: quid interest, unde fumus altaribus conficiatur in sanctis; vel ex visci quo genere nubes suffitionis exaestuent?

[4Kb] XXVIII. At numquid aliquis dicet, idcirco superis thus dari, quod odoratus habeat suaves et narium commulceat sensum; reliqua vero sint aspera, et ob causam offensionis exclusa? Habent enim dii nares, [Col. 1256B] quibus ducant aerios spiritus, accipiunt auras, et remittunt: ut penetrare illos possint nidorum differentium qualitates? Quod si damus ut fiat, mortalitatis eos adjungimus legi, et excludimus divinitatis a finibus. Quidquid enim spirat, et reciprocos halitus auris commeabilibus ducit, id necesse est mortale, quia coeli sustinetur e pastu. Quidquid autem coeli sustinetur e pastu, si recursus abstuleris, quibus alternatio redditur abstrahiturque vitalis, oblidi ejus necesse est animam, et rationem subrui atque interire vivendi. Ergo si et dii spirant, odoremque ad se attrahunt auris comitantibus involutum, non est ab re dicere et alienis eos suffitionibus vivere, et interclusis posse spiraminibus interire. Et unde novissime scitis, an si odorum suavitate capiuntur, eadem sint eis jucunda, quae vobis, et parili sensu vestras mulceant [Col. 1256C] afficiantque naturas? Nonne fieri potis est, ut quae vobis afferunt voluptatem, contra illis aspera videantur et tristia? Cum enim deorum sint sententiae dispares, substantiaeque non unae: quibus effici [Col. 1257A] rationibus potest, ut quod qualitate diversum est, unum sentiat accipiatque contactum? An non quotidie cernimus et inter animantia terris orta, esse aliis eadem vel amara vel dulcia: mortifera his esse, quae illis nata in perniciem non sunt: ut quae alios mulceant odoribus laetis, eadem pestiferos halitus aliorum corporibus spirent? Sed hoc ut fiat et accidat, non in rebus est causa, quae simul esse mortiferae simul salutares, simul dulces nequeunt, simulque amarae consistere; sed, ut quisque est factus ad extrinsecus rei venientis attactum, ita afficitur: qualitatem non accipit ex rerum impulsionibus natam, sed ex sui sensus contagiique [a 1Kb] natura. Verum omnis haec ratio longe est ab diis sita, nec exigui limitis interjectione discreta. Nam si verum est, ut [Col. 1257B] ab sapientibus creditur, incorporales hos esse, neque [b 1Kb] validitatis alicujus eminentia sublevari, inanis apud hos odor est, nec sensibiliter commovere aura eos potis est nidoris alicujus: non si mille tu pondera masculi thuris accendas, coelumque hoc totum redundantium vaporum nebulositate cludatur. Quod enim non habet robur et substantiam corporalem, contrectari a substantia non potest corporali: odor autem corpus est, tactis sicut naribus indicatur: a deo ergo sentiri ratione non potest ulla, qui [Col. 1258A] caret re corporis, atque omni sensu et cogitatione privatus est.

[191Kb] XXIX. Merum thuris est socium, quod explanari consimiliter poscimus, cur ei superfundatur incensioni. Si enim ratio, cur fiat, non ostendetur, nec habebit expositam sui causam, non jam istud errori objiciendum est ludicro, sed, ut dicatur expressius, insaniae, dementiae, caecitati. Ut enim jam saepius dictum est, debet omne, quod geritur causam sui habere perspicuam, nec caliginis alicujus obscuritate contectam. Si ergo fiditis facto, aperite, monstrate, liquor iste cur detur, id est, vinum superfundatur altaribus. Numquid enim numinum corpora sitim sentiunt aridam, et eorum necesse est siccitates humore aliquo temperari? Numquid nobis ut mortalibus [Col. 1258B] mos est, coenis intermiscere potiones: pari etiam more post solidos victus liborum, et pultium, hostiarumque caesarum, quo putrefiat facilius et percoquatur cibus, frequentissimo irrigant accipiuntque se vino? Date quaeso immortalibus diis bibant, scyphos, brias, pateras, sympuviaque depromite: et quoniam tauris pinguibusque se dapibus, atque opimis inferciunt escis: ne quod in stomachi tramite male transvoratum substerit viscus: succurrite, properate, Jovi optimo maximo merum, ne praefocetur, date: cupit, [Col. 1259A] eructare, nec potis est: ac ni illa labatur et dissolvatur obstructio, periculum maximum est, ne oblisus interrumpatur spiritus, et viduatum remaneat sine suis administratoribus coelum.

[226Kb] XXX. Sed frustra, inquit, inequitas nobis: non enim nos superis ob eas profundimus merum causas, tamquam illos existimemus aut sitire, aut bibere, aut suavitatis ejus affectione laetari. Honoris eis ergo datur, quo fiat illorum elatior, amplior, augustiorque sublimitas, altaria super ipsa libamus, et venerabiles muscos carbonibus excitamus extinctis et quae gravior infligi contumelia diis potest, quam si eos credas accepto mero propitios fieri: aut honorem existimes habitum his magnum, si modo vini exigui rores super vividam jeceris atque instillaveris prunam? [Col. 1259B] Non nobis est sermo cum hominibus rationis expertibus, neque quibus non sit communis intelligentiae veritas: inest et vobis sapientia, inest sensus, verumque nos dicere apud vos ipsi interiori judicio scitis. Sed quid facere possumus considerare nolentibus penitus res ipsas, secumque ipsos loqui? Facitis [Col. 1260A] enim, quod fieri cernitis, non quod fieri oportere confiditis: nimirum quia apud vos plus [a 1Kb] valet nullam habens consuetudo rationem, quam rerum inspecta natura veritatis examinatione ponderata. Quid est enim Deo cum vino, aut in ejus materia vis qualis, aut quanta est, quod cum effusum fuerit, sublimitas ejus augescat, et honorata existimetur auctoritas? Quid, inquam, Deo cum vino est, Venereis re proxima, nervos omnium debilitante virtutum, verecundiae, pudoris, et castitatis inimica? quod in insanias et furores mentes saepius praecipitavit excitas, ipsosque illos deos maledictis compulit exauctorare dementibus. Itane istud non nefas et plenum sacrilegii crimen est, honori hoc dare, quod si tu id avidius sumpseris, quid facias, nescias: quid loquaris, ignores: [Col. 1260B] ad extremum tumulenti, luxuriosi, et perditi convitium infamiamque merearis?

[2Kb] XXXI. Operae pretium est, etiam verba ipsa depromere, quibus, cum vinum datur, uti ac supplicare consuetudo est: Mactus hoc vino inferio esto. Inferio, [Col. 1261A] inquit Trebatius, verbum ea causa est additum, eaque ratione profertur; ne vinum omne omnino, quod in cellis atque apothecis est conditum, ex quibus illud, quod effunditur, promptum est, esse sacrum incipiat, et ex usibus eripiatur humanis. Addito ergo hoc verbo solum erit, quod inferetur, sacrum, nec religione obligabitur caeterum. Qualis ergo hic honor est, in quo imponitur quasi lex deo, ne plus quaerat, quam datum est? aut cujus ipse est aviditatis deus, qui nisi verbi fuerit praescriptione submotus, cupiditatem suam protendat ulterius, et apothecis suis supplicem privet? Mactus hoc vino inferio esto: injuria est ista, non honor. Quid enim si divus amplius hoc volet, neque erit contentus illato? nonne insigniter dicendum est laedi, qui honorem accipere cum [Col. 1261B] conditione cogatur? Nam si exceptione non addita sacrum necesse est fieri omne omnino, quod in cellis est, vinum, manifestum est et deo contumeliam fieri, cui modus constituatur invito: et vos ipsos in re sacra caeremoniarum officia violare, qui non tantum tribuitis vini, quantum deum videtis sibi velle praestari. Mactus hoc vino inferio esto: quid est aliud quam dicere, tantum esto mactus, quantum volo: tantum amplificatus, quantum jubeo: tantum honoris assumito, quantum te habere decerno, et verborum circumscriptione definio. O deorum sublimitas praepotens, [Col. 1262A] quam venerari, quam colere officiis omnibus caeremonialibus debeas: cui legem venerator imponit, quam cum pactionibus adorat et formulis: quae per unius formidinem verbi ab immodicis vini cupiditatibus arcetur.

[115Kb] XXXII. Sed sit, ut vultis, honor in vino, sit in thure, immolatione et caedibus hostiarum irae numinum offensionesque placentur. Etiamne dii sertis, coronis afficiuntur, et floribus? etiamne aeris tinnitibus, et quassationibus cymbalorum? etiamne tympanis? etiamne symphoniis? Quid efficiunt crepitus scabillorum, ut cum eos audierint numina, honorifice secum existiment actum, et ferventes animos irarum oblivione deponant? An numquid ut parvuli pusiones ab ineptis vagitibus crepitaculis exterrentur auditis: [Col. 1262B] eadem ratione et omnipotentia numina tibiarum stridore mulcentur, et ad numerum cymbalorum mollita indignatione flaccescunt? Quid sibi volunt extationes istae, quas canitis matutini, collatis ad tibiam vocibus? Obdormiscunt enim superi, remeare ut ad vigilias debeant? Quid dormitiones illae, quibus bene ut valeant, auspicabili salutatione mandatis? Somni enim quiete solvuntur, occuparique ut hoc possint, lenies audiendae sunt naeniae? Lavatio, inquit, deum matris est hodie. Sordescunt enim divi, et ad sordes [Col. 1263A] eluendas laventibus aquis opus, atque adjuncta antiqua cineris frictione. Jovis epulum cras est. Jupiter enim coenat, magnisque implendus est dapibus, jamdudum inedia gestiens, et anniversaria interjectione jejunus. Aesculapii geritur, celebraturque vindemia: colunt enim dii vineas, et ad suas usiones contractis exprimunt vindemiatoribus vinum. Lectisternium Cereris [Col. 1264A] erit idibus proximis: habent enim dii lectos atque, ut stratis possint mollioribus incubare, pulvinorum tollitur atque excitatur impressio. Telluris natalis est: dii enim ex uteris prodeunt, et habent dies laetos, quibus eis adscriptum est auram usurpare vitalem.

[422Kb] XXXIII. Ludi vero, quos facitis, quibus Floralibus [Col. 1265A] et Megalensibus nomen est, caeterique omnes alii, quos esse sacros voluistis, et religionum inter officia deputari, quam rationem habent, quam causam, ut institui condique debuerint, et ex numinum appellatione signari? Honorantur, inquit, his dii, et si quas ab hominibus continent offensionum memorias illatarum, abjiciunt, excludunt, redduntque se nobis redintegrata familiaritate fautores. Et quae causa est rursus, ut tranquilli, placidi efficiantur, et mites: ineptae si res fiant, et ab hominibus otiosis multitudine spectante ludatur? Ponit animos Jupiter, si Amphitryo fuerit actus pronuntiatusque Plautinus? aut si Europa, si Leda, Ganymedes fuerit saltatus, aut Danae, motum compescit irarum? Tranquillior, lenior mater magna efficitur, si Attidis conspexerit [Col. 1265B] priscam refricari ab histrionibus fabulam? oblitterabit [Col. 1266A] offensam Venus, si Adonis in habitu gestum agere viderit saltatoriis in motibus pantomimum? indignatio relanguescet Alcidae, si tragoedia Sophoclis, cui Trachiniae nomen est, Euripidis aut Hercules actitetur? Existimatve tractari se honorifice Flora, si suis in ludis flagitiosas conspexerit res agi, et migratum ab lupanaribus in theatra? Itane istud non est deorum imminuere dignitatem, dicare et consecrare turpissimas reis eis, quas censor animus respuat, et quarum actores inhonestos esse jus vestrum, et inter capita computari judicavit infamia? Mimis nimirum dii gaudent, et illa vis praestans, neque ullis hominum comprehensa naturis, libentissime commodat audiendis his aures, quorum symplegmatibus [a 1Kb] plurimis intermixtos se esse, derisionis in materiam norunt: delectantur, [Col. 1266B] ut res est, Stupidorum capitibus rasis, salapittarum [Col. 1267A] sonitu atque plausu, factis et dictis turpibus fascinorum ingentium rubore. Jam vero si viderint in femineas mollitudines enervantes se viros, vociferari hos frustra, sine causa alios cursitare, amicitiarum fide salva contundere se alios, et crudis mutilare se [Col. 1268A] caestibus, certare hos spiritu, buccas vento distendere, votisque inanibus concrepare, manus ad coelum tollunt, rebus admirabilibus moti prosiliunt, exclamant, in gratiam cum hominibus redeunt. Haec si diis immortalibus oblivionem afferunt simultatum, si ex comoediis, [Col. 1269A] atellanis, mimis ducunt laetissimas voluptates: quid moramini, quid cessatis, quin et ipsos dicatis deos ludere, lascivire, saltare, obscoenas compingere cantiones, et clunibus fluctuare crispatis? Quid enim differt, aut interest, faciantne haec ipsi, an ab aliis fieri in amoribus atque in deliciis ducant?

[13Kb] XXXIV. Unde igitur fluxit, vel ex quibus enata est causis opinionum haec pravitas? Ex eo scilicet maxime, quod nequeuntes homines, quidnam sit deus, scire, quidnam sit vis ejus, natura, substantia, qualitas: utrumne habeat formam, an nulla sit corporis circumscriptione finitus, agat aliquid, an non agat: vigiletne perpetuo, an aliquando solvatur in somnos: currat, sedeat, ambulet, an ab hujusmodi motibus, et cessione sit liber? Haec omnia, ut dixi, nequeuntes [Col. 1269B] scire, neque ratione aliqua pervidere, in eas sunt opinationes lapsi, ut deos ex se fingerent, et qualis sibi natura est, et illis talem darent actionum, rerum, voluntatumque naturam. Quod si animal cernerent nullius esse se pretii, nec inter formiculam plurimum seseque esse discriminis, profecto desinerent arbitrari quidquam se habere commune cum superis, et intra suos fines humilitatis suae modestiam continerent. Nunc vero quia cernunt ora, oculos, capita, buccas, [Col. 1270A] auriculas, nasos, caeterasque se alias membrorum gerere ac viscerum portiones, et deos existimant eadem ratione formatos, habitumque illos suum compagine in corporea continere: et quia gaudere, laetari, moestosque se fieri tristioribus conspiciunt causis, arbitrantur et numina ex rebus hilarioribus gaudere, et ex minus laetis animorum contractione conduci: affici se ludis putant et coelitum mentes ludorum delectatione mulceri. Et quia illis se voluptas est lavacrorum refovere caldoribus, et superis ducunt lavationum esse munditias gratas. Vindemiamus nos homines, et deos rentur, et credunt suas ducere atque agitare vindemias: dies nobis natalitii sunt, et potentias coelites diis autumant habere natales. Quod si possent adscribere valetudines, aegritudines, et corporales [Col. 1270B] diis morbos, non dubitarent eos lienosos, lippulos, atque enterocelicos dicere, eo quod ipsi et lienosi et lippi sunt saepe, et ingentium herniarium [a 1Kb] magnitudine ponderosi.

[103Kb] XXXV. (Oberth. XXXVIII.) Sed si dii immortales nequeunt, inquit, irasci, neque ullis animorum affectibus eorum quatitur concutiturque natura: quid historiae sibi volunt, quid annales, quorum in conscriptionibus legimus nonnullis offensionibus deos [Col. 1271A] motos, pestilentias, sterilitates, ac frugum inopias, aliaque intulisse civitatibus nationibusque discrimina: eosque rursus sacrorum satisfactione placatos, indignationum posuisse fervores, et in habitum laetiorem statum coeli, tempestatumque mutasse? Quid terrarum fremitus, quid motus, quos esse accepimus factos, quod essent acti per indiligentiam ludi, nec ad suam formam conditionemque curati? instauratis his tamen, et curiosa observatione repetitis, superorum conquievisse terrores, et ad hominum curam familiaritatemque revocatos. Quoties vatum jussis, haruspicumque responsis, postquam divina res facta est, et ex gentibus transmarinis acciti dii quidam, delubraque his facta, et in altioribus columnis signa quaedam et simulacra sunt constituta: et imminentium [Col. 1271B] aversi sunt periculorum metus, et gravissimi hostes pulsi, et amplificata res publica est, et victoriarum frequentibus gaudiis, et provinciarum possessione complurium? quod utique non fieret, si sacrificia, si ludos, caeterosque aspernarentur dii cultus: neque se honorari eorum procurationibus ducerent. Si ergo his datis calor omnis numinum, indignatioque frigescunt, vertunturque in prospera ea, quae videbantur afferre terrores, manifestum est, haec omnia non sine coelitum fieri voluntate, et quod ea [Col. 1272A] tribuantur a nobis, inaniter et cum tota imperitia reprehendi.

[352Kb] XXXVI. (Oberth. XXXIX.) Ventum est ergo, dum loquimur, ad ipsum articulum causae, ventum rei ad cardinem, ventum ad veram atque adjunctissimam quaestionem: in quam convenit ut debeamus inspicere, formidine superstitionis amota, et gratificatione deposita, utrumne hi dii sint, quos saevire asseratis offensos, reddique sacrificiis mites; an sint longe aliud, et ab hujus vi debeant et nominis et potentiae segregari. Non enim imus inficias, in annalium scriptis contineri haec omnia, quae sunt a vobis in oppositione prolata: nam et ipsi pro modulo, ingeniique pro captu et legimus, et esse positum scimus, ludis quondam ipsis circensibus, qui Jovi maximo [Col. 1272B] fierent, patremfamilias quemdam, antequam inciperent res agi, servum pessime meritum per circi aream mediam transduxisse caesum virgis, et ex more mulctasse post patibuli poena. Ludis deinde jam terminatis, profligatisque curriculis, non multi post temporis spatium civitatem occepisse pestilentia vastari. Cumque dies adderet malum malo gravius, catervatim et populus interiret: rusticulo cuidam sorte humilitatis obscuro Jovem per insomnium dixisse, uti ad consules vaderet, praesulem sibi displicuisse [Col. 1273A] monstraret, posse melius fieri civitati, si ludis sua religio redderetur, et ex integro rursus curiosa observatione procederent. Quod cum ille facere minime curasset; vel quod esse vanum suspicaretur insomnium, nullamque habiturum apud audituros fidem; vel quod ingenitae humilitatis memor potestatis tantae fugeret et formidaret accessum: cunctatori redditum inimicum Jovem, filiorum obitus irrogavisse pro poena. Mox cum et ipsi proprium minaretur interitum, ni praesulis pergeret nuntius improbati: obeundi formidine territatum, cum jam et ipse contactus pestilentiae flagraret incendio, de sententia propinquorum perlatum ad curiam patrum, insomniique exposita visione, flammas evolavisse contagii: ludorum deinde instauratione decreta, et [Col. 1273B] spectaculis adhibitam gravem curam, et priorem populo redditam sanitatem.

[2Kb] XXXVII. (Oberth. XL.) Sed neque illud aeque nos negabimus scire, temporibus quondam civitatis et reipublicae duris, vel quae lues infesta faciebat continua populum contage conficiens: vel quae hostes validi, et ad periculum libertatis auferendae praeliorum prosperitate jam proximi: jussis et monitis vatum, transmarinis ex gentibus quosdam deos accitos, magnificisque honoratos templis, et luis sedasse flagrantiam, et viribus hostium fractis frequentissime triumphatum, et auctos imperii fines, innumerasque provincias sub leges vestri cecidisse dominatus. Sed [Col. 1273C] neque hoc nostram conscientiam fugit, lectum et positum, [Col. 1274A] ictum cum esset Capitolium fulmine, multaque in hoc alia: Jovis etiam simulacrum, sublimi quod in culmine stabat, suis esse ab sedibus provolutum. Responsum deinde ab haruspicibus editum, res saevas tristissimasque portendi, ab incendiis, caedibus, ab legum interitu, et ab juris occasu, maxime tamen ab domesticis hostibus, atque ab impia conjuratorum manu. Sed flecti haec posse, immo aliter publicari scelerata non posse consilia, nisi Jupiter rursus altiore in culmine figeretur, orientalem conversus ad cardinem, radiisque oppositus solis. Affuisse dicto fidem: nam subrecto culmine conversoque ad solem signo, patuisse res abditas, et reserata in maleficia vindicatum.

[43Kb] XXXVIII. (Oberth. XLI.) Habent quidem miraculi [Col. 1274B] speciem, quinimmo habere creduntur cuncta ista, quae dicta sunt: si ita, ut sunt prompta, humanum veniant ad auditum: nec diffitemur inesse his quiddam, quod in prima positum, quemadmodum dicitur, fronte perstringere [a 1Kb] aures possit, et veritatis similitudine circumvenire. Caeterum si penitus intueri res factas, personas, et personarum volueris voluntates, [b 1Kb] nihil esse reperies diis dignum, et quod saepe jam dictum est, quod ad hujus nominis speciem dignitatemque referatur. Quis est enim primum, qui deum illum fuisse credat, qui currentibus frustra delectaretur equuleis, evocarique se genere hoc ludicri jucundissimum duceret? Imo illum fuisse [Col. 1274C] quis est qui assentiatur Jovem, quem deum principem [Col. 1275A] dicitis, et rerum, quaecumque sunt, conditorem: qui spectatum proficisceretur e coelo, cantherios de velocitate certantes, replicantes gyros septem, et quos dissimiles ipse corporum esse in mobilitate voluisset, eos tamen gaudere, transire, transiri, pronos et cernuos ruere, cum curribus resupinos verti, trahi alios cruribus et claudicare praefractis, et ineptias nugis et crudelitatibus mixtas summis in voluptatibus habuisse, quas homo quivis laetus, nec ad studium plenae gravitatis ac ponderis eruditus puerilia duce ret atque aspernaretur ut ludicra? Quis est, inquam, qui credat, repetamus ut assidue hanc vocem, generis eum fuisse divini, qui quoniam ludis actus per circi est spatium, meritorum poenas et supplicia redditurus, ira exacerbatus ardesceret, seseque ad vires [Col. 1275B] accingeret ultionis? Si enim nocens servus, atque illa fuerat animadversione puniendus: qui debuit Jupiter indignatione aliqua commoveri, cum ageretur injuste nihil, imo cum nocens caput poenis convenientibus plecteretur? Sin autem immunis ab scelere, neque ulli obnoxius crimini, vitiosi praesulis ipse fuit in causa, cui cum subvenire potuisset, non fecit, immo ipse quaesivit, et pati quod improbabat, et ab aliis poenas suae permissionis exigere: et cur [Col. 1276A] laesum deinde illo se questus est et pronuntiavit in praesule, quia crucis ad poenas per circi actus est medium, virgis dilaceratus et flagris?

[3Kb] XXXIX. (Oberth. XLII.) Et quid ex hoc facto labis potuit et foeditatis effluere, quod aut circum faceret minus purum, aut Jovem contaminatum, cum per exigua momenta, per puncta, tot in orbe conspiceret millia mortis in generibus variis, et cruciatibus interire diversis? Ante, inquit, est actus, ludi quam inciperent confici. Si sacrilego pectore, religionisque contemptu, est ut ignoscere debeamus Jovi indignanti se spretum, nec circensibus propriis sollicitiorem adhibitam curam. Sin autem errore vel casu, latens illud non est animadversum et cognitum vitium, nonne fuerat rectum, Jovique conveniens, ut humanis [Col. 1276B] ignosceret lapsibus, et imprudentiae caecitatem veniali concessione donaret? Sed vindicanda res fuit. Et post haec aliquis fuisse illum deum credet, qui puerilis incuriam ludicri, civitatis ultus est et persecutus interitu? gravitatis, ac ponderis, aut ullius habuisse constantiae firmitatem, qui ut sibi ex integro voluptatis in gaudia curreretur, venenatam in perniciem aeris haustus vertit, et pestilentiae morbo stragem mortalitatis indixit? Si ludorum exhibitor magistratus [Col. 1277A] minus curavit ediscere, quisnam esset illo die circi actus per medium, contractaque est ex hoc culpa: quid infelix commeruerat populus, ut aliena delicta capitis sui dissolveret poenis, pestilentibusque contagiis crudeliter expelleretur e vita? immo quid foeminarum genus, quas ab negotiis publicis conditio fragilitatis excepit? quid adultae [a 1Kb] virgines, quid parvuli fecere pusiones? quid denique adhuc parvi nutricum sub alimonia constituti, ut in eos immitteretur par et una saevitia, priusque acerbitatem mortis, quam dulcedinem aliquam perciperent luminis?

[11Kb] XL. (Oberth. XLIII.) Si sibi [b 1Kb] Jupiter ludos scrupulosius fieri, restituique quaerebat, si fideliter reddere suam populo sanitatem, nec malum, quod fecerat, [Col. 1277B] prorogari ulterius et augeri: nonne rectius fuerat, consulem ut ad ipsum veniret, sacerdotum ad aliquem publicorum, pontificem maximum, aut ad Flaminem suum Dialem, eique per somnium, et praesulis vitium, et funesti causam temporis indicaret? Quae fuerat ratio, ut ruri hominem suetum, obscuritate incognitum nominis, urbanarum inscium rerum, quid sit praesul fortasse nescientem, voluntatis suae deligeret [c 1Kb] nuntium, et expetitae satisfactionis auctorem? Quem si utique sciebat, divinus modo si fuerat tergiversatorem in obsequio futurum: nonne fuerat pronius, et Deo conveniens, mentem hominis vertere, et parendi subigere voluntatem; quam vias aggredi saeviores, et latrocinii ritu sine ulla passim ratione saevire? Si enim rusticus, senior, inexpeditus [Col. 1277C] in rebus obeundis, cunctabatur in re jussa causis superioribus retardatus: quid infelices ejus commeruerant liberi, ut in eos ira et indignatio verteretur, [Col. 1278A] offensasque alterius luminis sui spoliatione pensarent? Et quisquam est hominum, qui fuisse illum Deum credat tam injustum, tam impium, nec mortalium saltem constituta servantem, apud quos nefas haberetur magnum, alterum pro altero plecti, et aliena delicta aliorum cervicibus vindicari? Sed et ipsum fecit pestilitatis saevitia comprehendi. Nonne ergo praestantius. quinimmo aequius fuerat, si hoc esse videbatur faciendum, ut ab ipso patre terror coercitionis inciperet, apud quem causa tanti fuerat motus, et inoboeda cessatio, quam in ejus dolorem vim liberis facere, et innoxias urere atque abolere personas? Quaenam illa saevitia, crudelitas fuit quae tanta, ut, extincta sobole intestinis periculis post territaret patrem? Quod jamdudum si facere, id est, loco [Col. 1278B] priore voluisset; nec germanitas conficeretur innoxia, et voluntas numinis cognosceretur offensa. At enim completo annuntiationis officio statim morbus evanuit, et sanitati homo est continuo restitutus. Et quid habet admirationis res ista, si malum, quod inspiraverit, repulit, seseque inani ostentatione jactavit? Quod si penitus res pendas, magis illa crudelitas, quam beneficium salutis fuit; siquidem hominem miserum, et interire post filios cupientem, non gaudia servavit ad vitae, sed ut suam solitudinem disceret, et orbitatis cruciamenta sentiret.

[3Kb] XLI. (Oberth. XLIV.) Consimili ratione per alias ire licebit historias, et ostendere in his quoque longe aliud, quam esse dii debeant, de his ipsis dici, et earum in expositionibus indicari: velut in hac ipsa [Col. 1278C] quam deinceps ponam, una ei duabusve conjunctis, fastidium ne immoderatione pariatur. Post advectos, inquitis, transmarinis ex gentibus deos quosdam, [Col. 1279A] postque condita his templa, post cumulatas sacrificiis aras, male habens sese recreatus convaluit populus, et pestilentes morbi inducta sinceritate fugerunt. Qui, effamini, dii, quaeso? Aesculapius, inquitis, Epidauro bonis deus valetudinibus praesidens, et Tiberina in insula constitutus. Si esset nobis animus, scrupulosius ista tractare, vobis ipsis obtineremus auctoribus, minime illum fuisse divum, qui conceptus et natus muliebri alvo esset: qui annorum gradibus ad eum finem ascendisset aetatis, in quo illum vis fulminis, vestris quemadmodum litteris continentur, et vita expulisset et lumine. Sed quaestione ab ista discedimus: Coronidis filius sit, ut vultis, ex immortalium numero, et perpetua praeditus sublimitate coelesti. Ex Epidauro tamen quid est aliud allatum, nisi magni augminis coluber? Fidem si annalium sequimur: et exploratam eis attribuimus veritatem, nihil, ut conscriptum est, aliud. Quid ergo dicemus? Aesculapius iste, quem praedicatis, deus praestans, sanctus deus, salutis dator, valetudinum pessimarum propulsator, prohibitor, et extinctor, serpentis est forma et circumscriptione fininitus: per terram reptans, coeno natis ut vermiculis mos est, solum mento radit et pectore, tortuosis voluminibus se trahens, atque ut pergere prorsus possit, partem sui prostremam conatibus prioris adducit.

[2Kb] XLII. (Oberth. XLV.) Et quoniam legitur usus cibis etiam, quibus vita in corporibus immoratur, habet patulas fauces, quibus cibos transvoret, oris [Col. 1279C] hiatibus appetitos: habet receptaculum ventris, et [Col. 1280A] ubi mansa et vorata decoquat viscera, sanguis detur ut corpori, et viribus redintegratio subrogetur: habet et extremos tramites, per quos immunda faex eat, aversabili corpora foeditate deonerans. Siquando mutat loca, et ab aliis transgredi in alias regiones parat: non ut deus obscure per coeli evolat sidera, punctoque in temporis, ubi causa postulaverit, sistitur: sed velut animal brutum vehiculum, quo sustineatur, petit: undas pelagi vitat; atque ut tutus possit incolumisque praestari, cum hominibus navem ascendit, et ille publicae sanitatis deus fragili se ligno, et tabularum compagibus credit. Non arbitramur evincere, atque obtinere vos posse, Aesculapium illum fuisse serpentem: nisi hunc colorem volueritis inducere, ut in anguem dicatis convertisse se deum, quo mentiri se posset, quisnam esset, aut quales homines intueri. Quod si fuerit a vobis dictum, quam infirmiter invalideque dicatur [a 1Kb] , ipsa rerum inaequalitas indicabit. Si enim se deus videri ab hominibus evitabat, nec in forma serpentis velle debuit conspici: cum in qualibet forma non ab ipso se alius, sed ipse esset futurus. Sin autem intenderat cernendum se dare, non debuit oculorum negare conspectui: cur non talem videri se praebuit, qualem sciebat se esse qualemque se noverat sui numinis in potentia contineri? Erat enim hoc potius, multoque praestantius, augustaeque conveniens dignitati, quam fieri belluam, horrentisque animalis in similitudinem verti, et dare ambiguis contradictionibus locum: esset ne verus Deus, an nescio quid aliud, longeque ab supera sublimitate [Col. 1280C] sejunctum.

[Col. 1281A] [3Kb] XLIII. (Oberth. XLVI.) Sed si deus, inquit, non erat, cur, e navi postquam extulit sese, tiberinam ad insulam repsit: nusquam statim comparuit, et viderier ut ante desiit? Possumus enim scire, utrumne aliquod obstaculum fuerit, cujus sese objectu atque oppositione protexerit, an hiatus aliquis? Vos pronuntiate, vos dicite, quidnam illud fuerit aut cuinam rerum generi debuerit applicari, si personarum officia sunt certa certarum vestra. Cum res ita sit, deque vestro numine, vestraque et religione tractetur, vestrum est potius edocere, vestrumque monstrare, quid illa res fuerit, nostras velle quam exaudire sententias, nostraque expectare decreta. Nam nos quidem quid aliud possumus dicere, nisi quod fuit, et visum est: quod historiae prodidere omnes, et oculorum sensibus est comprehensum? [Col. 1281B] Hanc tamen scilicet colubram validissimi corporis, et prolixitatis immensae; aut si nomen hoc sordidum est, anguem dicimus [a 1Kb] , serpentem nominitamus; aut si quod aliud nobis usus vocamen obtulerit, aut ampliatio sermonis effinxerit. Si enim repsit ut coluber, non pedibus se ferens, neque suas subexplicans itiones, sed ventre nixus ac pectore: si ex materia formatus carnis longitudinem porrigebatur in lubricam, caput si habuit atque caudam, si obsita squamis terga, si macularum suffectionibus varia, si os dentibus horridum, et ad infligendos instructum morsus: quid aliud possumus, quam generis eum dicere fuisse terreni; quamvis fuerit immanis et nimius, quamvis illum ab Regulo exercitus vi caesum, longitudine corporis et roboris anteiret? Sed aliud nos remur, et [Col. 1281C] labefacimus et destruimus veritatem. Ergo vestrum est explicare, quidnam ille fuerit, vel cujus generis, nominis et qualitatis cujus. Nam deus esse qui potuit, cum haberet ea, quae diximus, quae dii habere non debent, si cogitant dii esse, et vocaminis hujus eminentiam possidere? Tiberinam postquam ad insulam [Col. 1282A] repsit nusquam continuo apparuit: qua ex re numen fuisse monstratur? Possumus enim scire, utrumne istic aliquod rei fuerit alicujus obstaculum, cujus sese objectu acque oppositione protexerit, an hiatus aliquis, aut ex molibus inaequaliter aggeratis successus quidam, et fornices, in quos intulit se raptim, circumscripto tuentium visu? Quid enim si flumen transilivit? quid si transpatavit? quid si sylvarum densitatibus se dedit [b 1Kb] ? Argumentatio flaccida est, ea re suspicari deum illum fuisse serpentem, quod ab oculis sese properata omni festinatione subtraxit: cum deum non fuisse eadem rursus possit argumentatione monstrari.

[2Kb] XLIV. (Oberth. XLVII.) Sed si deus praesens anguis ille non fuit, cur post illius adventum pestilentiae [Col. 1282B] vis fracta est, et populo salus reddita [c 1Kb] romano? Referimus et nos contra: si ex libris fatalibus, vatumque responsis invitari ad urbem deus Aesculapius jussus est, ut ab luis contagio morbisque pestilentibus tutam eam incolumemque praestaret, et venit non aspernatus ut dicitis, colubrarum in formam conversus: cur toties romana [d 1Kb] civitas mali hujus afflicta est cladibus? toties aliis aliisque temporibus dilacerata, vexata est, et innumeris stragibus civium minor facta est millibus? Cum enim deus accitus in hoc esse dicatur, ut omnino omnes causas, quibus pestilentia conflabatur, averteret: sequebatur, ut civitas intacta esse deberet, flatuque a noxio immunis semper innocuaque praestari. Atquin videmus, ut superius dictum est, saepenumero his morbis cursus [Col. 1282C] eam vitae habuisse funestos: nec dispendiis levibus esse populi fractas, debilitatasque virtutes. Ubi ergo Aesculapius fuit, ubi ille promissus oraculis venerabilibus? Cur templa post condita, sibique exaedificata delubra, diutius habere perpessus est bene meritas civitates [e 1Kb] luem, cum in id esset accitus, ut et malis [Col. 1283A] mederetur instantibus, nec sineret in futurum tale aliquid, quod metueretur irrepere?

[31Kb] XLV. (Oberth. XLVIII.) Nisi forte aliquis dicet, minoribus et consequentibus saeculis idcirco dei talis defuisse custodiam, quod impiis jam moribus et improbabilibus viveretur: opem autem contulisse majoribus, quod innoxii fuerint, atque ab omni scelerum contagione dimoti; quod ratione cum aliqua et audiri forsitan potuisset, et dici, si aut in temporibus priscis omnes essent usque ad unum boni, aut sequentia tempora malos omnes generarent, et nulla diversitate discretos. Cum vero res ita sit, ut in magnis populis, nationibus, quinimmo et in civitatibus cunctis mixtum sit humanum genus naturis, voluntatibus, moribus, tamque potuerint in prioribus saeculis, quam in novellis [Col. 1283B] aetatibus boni simul malique existere: stultum satis est dicere, propter malitias posteros auxilia numinum non meruisse mortales. Si enim propter malos sequentium saeculorum boni non sunt protecti temporum novellorum, et propter antiquos malos boni aeque ac majores non debuerant merere benevolentiam numinum. Sin propter bonos priscos mali etiam conservati sunt prisci: et propter bonos minores aetas debuit sequens, quamvis esset improbabilis protegi. Aut ergo jam fracta atque immunita vi morbi anguis ille perlatus famam Conservatoris assumpsit, cum nihil omnino commoditatis attulisset: aut fatalia dicenda sunt carmina, multum veris aberravisse praesagiis, cum remedium ab his datum non deinceps cunctis, sed auxilio fuisse uni tantum reperiatur [Col. 1283C] aetati.

[12Kb] XLVI. (Oberth. XLIX) Sed et Magna, inquit, Mater accita ex Phrygio Pessinunte, jussis consimiliter vatum, salutaris populo et magnarum causa laetitiarum fuit. Nam et diu potens hostis ab Italiae possessione [Col. 1284A] detrusus est, et gloriosis illustribusque victoriis decus urbis restitutum est pristinum, et imperii fines longe lateque porrecti, et innumeris gentibus, civitatibus, populis libertatis jus raptum est, et jugum servitutis impositum; multaeque res aliae foris domique perfectae ineluctabili firmitate gentis nomen majestatemque fundarunt. Si verum loquuntur historiae, neque ullas inserunt rerum conscriptionibus falsitates, allatum ex Phrygia nihil quidem aliud scribitur missum rege ab Attalo, nisi lapis quidam non magnus, ferri manu hominis sine ulla impressione qui posset: coloris furvi atque atri, angellis [a 1Kb] prominentibus inaequalis: et quem omnes hodie ipso illo videmus in signo oris locum positum, indolatum et asperum, et simulacro faciem minus expressam [Col. 1284B] simulatione praebentem.

[13Kb] XLVII. (Oberth. L.) Quid ergo dicemus? Hannibalem illum poenum, hostem potentem ac validum, sub quo anceps et dubia res romana contremuit, et magnitudo trepidavit, lapis ex Italia depulit, lapis fregit, lapis fugacem ac timidum, suique esse dissimilem fecit? Et quod rursus exilivit ad imperii columen, et regium principatum, nihil consiliis actum est, nihil hominum viribus: nec ad reditum sublimitatis antiquae tot tantisque ab ducibus quidquam est scientia militari aut rerum experientia collatum? Lapis aliis vires, aliis roboris infirmitatem dedit: hos secundis praecivitavit ab rebus, aliorum extulit stratas desperatione fortunas? Et quis hominum [Col. 1284C] credat [b 1Kb] terra sumptum lapidem sensu agitabilem nullo, fuliginei coloris atque atri corporis [c 1Kb] , deum fuisse matrem? aut quis [d 1Kb] rursus accipiat, hoc enim solum restat, numinis alicujus habitasse in silicis fragmentis more [e 1Kb] subjectam, venisque in ejus abstrusam? [Col. 1285A] Et unde parta victoria est, si Pessinuntio lapidi nullum inerat numen? Sedulitate possumus dicere, ac virtute pugnantium, usu, tempore, consilio, ratione, fato etiam possumus, et reciproca varietate fortunae. Sed si auxilio lapidis res facta est melior, et felix recuperata [a 1Kb] victoria est, ubinam mater illa Phrygia tempore illo fuit, cum tot tantisque exercitibus caesis inclinata est res summa, et ad ultimae labis periculum venit? Cur non minaci fortiter se obtulit? Cur impetus tantos belli non prius fregit, ac repulit, quam immanes inciderent plagae, quibus omnis effunderetur sanguis, et exhaustis rueret vita ipsa pene vitalibus? Advecta enim nondum, nec favorem [b 1Kb] fuerat ut commodaret, rogata. Sed bonus auxiliator numquam rogari se poscit, spontanea semper [Col. 1285B] opitulatione subveniens. Hostem pellere, ac fugare non potuit, multo adhuc mari, terrisque habitabilibus discreta. Sed deo, si deus est, longum nihi omnino est, cui punctum terra est, et sub nutu omnia constituta.

[4Kb] XLVIII. (Oberth. LI.) Sed fuerit praesens, ut exposcitis credi, illo ipso numen in lapide: et mortalium quisquam est, quamvis ille sit credulus, et facillimas aures quibuslibet fictionibus praebeat, qui eam judicet fuisse aut tempore illo deam, aut hodie dici appellarique debere? quae modo haec appetat, modo illa deposcat, suos deserat fastidiatque cultores: provinciis ab humilioribus migret, potentioribus populis, ditioribusque se jungat. Verum bellicas res amat, interque esse desiderat pugnis, caedibus, mortalitatibus, [Col. 1285C] et cruori. Si deorum est proprium, si modo sunt [Col. 1286A] veri, et quos deceat nuncupari vi vocis istius, et potentia numinis, nihil facere malitiose, nihil injuste, hominibusque se cunctis una et parili gratia sine ulla inclinatione praebere: generis eam fuisse divini quisquam ne hominum credat, aut habuisse aequitatem diis dignam, quae, humanis sese discordiis inserens, aliorum opes fregit, aliis se praebuit exhibuitque fautricem, libertatem his abstulit, alios ad columen dominationis evexit: quae, ut una civitas emineret, in humani generis perniciem nata, orbem subjugavit innoxium.

[1Kb] XLIX. (Oberth. XXXV.) Age nunc summatim, quoniam sermo prolatus est, et perductus in haec loca, singularum partium oppositionibus comparemus, utrumne vos melius rebus de superis sentiatis, [Col. 1286B] an potius nos multo et honoratius opinemur et rectius, quodque rei divinae suam praestet atque attribuat dignitatem. Ac primum vos deos, quos in rerum natura vel arbitramini esse, vel creditis, quorumque in templis omnibus simulacra constituistis et formas, profitemini esse natos, et ex masculorum foeminarumque seminibus conventionum progenitos lege. At vero nos contra, si modo dii certi sunt, habentque hujus nominis auctoritatem, potentiam, dignitatem, aut ingenitos esse censemus, hoc enim religiosum est credere, aut si habent nativitatis exordium, dei summi est scire quibus eos rationibus fecerit, aut saecula quanta sint, ex quo eis attribuit perpetuitatem sui numinis inchoare. Vos habere sexus deos, aliosque ex his mares, foeminei generis alios esse [Col. 1286C] censetis: nos potentias coelites discretas esse sensibus [Col. 1287A] abnegamus; quoniam discrimen hujusmodi terrenis animantibus datum est, quas coire, quas generare auctor voluit rerum, substituendis per libidinem prolibus. Vos hominum similitudinem gerere, et mortalium vultibus existimatis esse formatos: nos effigies remur submotas esse ab his longe, quoniam forma mortalis est corporis: et si forte est ulla, comprehendere neminem posse indubitabili asseveratione juramus. A vobis artificia singuli opificum more habere perhibentur: ridemus cum audimus nos ista; quoniam diis artes necessarias ducimus arbitramurque non esse, et eas constat [a 1Kb] et liquidum est paupertatis ad subsidium comparatas.

[5Kb] L. (Oberth. XXXVI.) Discordiarum alios ex his vos, alios dicitis qui pestilentias irrogent, alios qui [Col. 1287B] amores, qui furias, alios vero qui praesint bellis et sanguinis effusione laetentur: at vero nos contra ab ingeniis numinum judicamus esse disjunctas: aut si sunt, qui haec mala miserrimis inferant subjiciantque mortalibus, ab deorum contendimus procul esse natura, nec sub hujus nominis praedicatione ponendos. Irasci et perturbari vos numina, caeterisque animorum affectibus mancipata esse atque obnoxia judicatis; nos hujusmodi motus alienos existimamus ab his esse: sunt enim ferocium generum, et mortalitatis obeuntium functiones. Vos pecorum sanguine, vos caedibus et mactationibus hostiarum gaudere, laetari, et in gratiam cum hominibus remini offensionibus redire sopitis: nos amorem sanguinis nullum esse in coelitibus ducimus: nec esse [Col. 1287C] tam duros, ut miserorum animantium caede saturatas abjiciant iras. Vos mero, vos thure honorem arbitramini [Col. 1288A] diis addi, et eorum augescere dignitates: nos monstrum et prodigium judicamus, quod quisquam hominum credit aut augustiorem fieri deum fumo, aut ex roribus exiguis vini ipsum sibi ab hominibus ducere satis sancte atque honorifice supplicatum. Vos aeris tinnitibus, et tibiarum sonis, vos equorum curriculis, et theatralibus ludis persuasum habetis deos et delectari, et affici, irasque aliquando conceptas eorum satisfactione molliri: nos inconveniens ducimus. quinimmo incredibile judicamus, eos, qui gradibus mille genus omne virtutum perfectionis transierint summitate, in voluptatibus habere, atque in deliciis reseas, quas homo sapiens rideat, et quae non aliis videantur continere aliquid gratiae, quam infantibus parvulis, et trivialiter et populariter institutis.

[Col. 1288B] [169Kb] LI. (Oberth. XXXXII.) Haec cum ita se habeant, cumque sit opinionum tanta nostrarum vestrarumque diversitas, ubi aut nos impii, aut vos pii: cum ex partium sensibus pietatis debeat atque impietatis ratio ponderari? Non enim simulacrum qui sibi aliquod conficit, quod pro deo veneretur: aut qui pecus trucidat inoxium, sacrisque incendit altaribus, is habendus est rebus deditus esse divinis. Opinio religionem facit, et recta de diis mens; ut nihil eos existimes contra decus praesumptae sublimitatis appetere. Cum enim cuncta, quae his dantur, sub oculis hic nostris videamus absumi, quid ad eos aliud ab nobis dicendum est pervenire, nisi opiniones diis dignas et eorum convenientissimas nomini? Haec sunt dona certissima, sacrificia haec vera: nam pulticulae, thura cum [Col. 1288C] carnibus rapacium alimenta sunt ignium, et parentalibus conjunctissima mortuorum.





[Col. 1291]
APPENDIX AD ARNOBII AFRI DISPUTATIONUM ADVERSUS GENTES LIBROS SEPTEM, AUCTORE J. CONRADO ORELLIO.

[Col. 1291A] Operis Arnobiani, cujus novam hanc, benevole lector, editionem tibi offero, hocce elogium legitur in editione illius hactenus plenissima, Lugduno-Batava: »Reconditae hoc sapientiae promptuarium, quo fatua gentilium religio exploditur, vera confirmatur, omni laude majus est. Quis enim, eloquentiae nervos, rationum pondera, exquisitas sententias cum pervolvit, non abripitur in amorem et desiderium tanti auctoris? Ubique triumphat florentissima ejus dictio, atque ipsi adeo gentiles suo jugulantur gladio. Calamus ille simul omnes tacentes gentilium deos perfodit, confecit. Ipsi dii, si tales dii essent, erubescerent, ubi audirent hic sua crimina, atque insulsas de se confictas fabulas. Libro quidem secundo auctor noster gnosticorum sequitur opinionem de immortalitate animarum, et aliis in locis de veritate christiana nonnihil recedit. Sed hoc condonandum ei, qui ex ethnicismi tenebris recens ad veritatem christianam pervenerat. Idem huic auctori evenit, quod iis solet, [Col. 1291B] qui e carcere tenebricoso in lucem perducti visum adhuc dubium habent. In caeteris subtilis, disertus, ingenio et facundia pollens, ethnicismi debellator fortissimus.«

Quam laudem si nimiam fortassis egressamque veritatis limites atque ab editore auctoris sui amore velut insaniente profectam putaveris, ipse, quaeso, : perlege totum opus doctissimum aeque ac eloquentissimum; et admiraberis Varronem istum Ecclesiae latinae, quo verissimo nomine Arnobius ornatur a viris eruditis, vel lege tantum partes ejus lucidiores, verbi causa, quae libro I, de Jesu Christo, ejus ingenio, moribus, operibusque miraculosis disserit, et intelliges inter antiquos neminem prorsus, inter recentiores paucissimos veriora et meliora de divino Sotere locutos, adeo ut non veteris Ecclesiae scriptorem inter veritatem superstitionemque nutantem adhuc et vacillantem, sed ex hodiernis theologis sapientissimum aliquem legisse tibi videare. Vel perlustra quae libro II, de humani animi [Col. 1291C] imbecillitate, vel quae libro III, de Martis et Veneris, hoc est bellorum ac voluptatis, malis effatur eloquentissime, vel quae in eodem et sequentibus libris in irrisionem deorum dearumque gentilium Luciani ingenio digna profert, vel quae de inani templorum aut idolorum magnificentia deque sacrificiorum apparatu vanitatis pleno disserit egregie: et fateberis, etiam ingenii et eloquentiae, unum fortassis Origenem in libris suis contra Celsum si exceperis; nullum fere scriptorem ecclesiasticum ipsi palmam praeripere, discipulumque illius Lactantium, Patrum, ut appellant, Ciceronem, quantum praeceptorem suum antecellat latini sermonis puri tersique elegantia, tantum ab eodem superari ingenio, eruditione veraque, nec aliunde ascita, sed ex ipso pectore fluente facundia. Et, quae non minima ejus laus est, sapiens est scriptor et sobrius: nullae hic subtiles argutiae, nulli otiosi ingenii lusus, nulla luxuriantis imaginationibus somnia, [Col. 1291D] nullae metaphorae et allegoriae insulsae et e longinquo petitae, in quibus mirifice sibi placent alii Ecclesiae Patres vel celebratissimi, ut Tertullianus, Hieronymus, Ambrosius, et in Exegeticis Origenes, [Col. 1292A] neque purum ab illis immunemque plane se servavit ipse aureo ore fluens divinus Joannes. Quod autem in secundo libro quaedam habet veritati contraria, eque gnosticorum, cui addictus erat, doctrina petita, verbi causa de animalibus brutis aliunde quam a summo rerum opifice originem trahentibus, deque ipsa hominis anima ob imbecillitatem suam pravitatemque a Deo Optimo Maximo non creata, sed sanctificata tantum et immortalitatis dono ornata, id, spero, facile condonabis homini ex ethnicismi tenebris recens ad christianam lucem emerso, memor quippe, in doctrina de optimo mundo plerosque vel maximi nominis philosophos ante Leibnizium caecutiisse.

Hujus itaque praestantissimi scriptoris ante hos octo annos (quo tempore primum ad illum legendum accesseram) incredibilem quemdam amorem cum concepissem, subiit cogitatio in illo vires meas qualescumque tentare novamque ejus editionem parare, quae cum eorum quae priores interpretes in emendando illo explicandoque praestitissent delectum, [Col. 1292B] tum eorum quae isti intacta reliquissent illustrationem continens viam ad intelligendum scriptorem difficilem sane et reconditae eruditionis expeditiorem redderet sacrarum aeque ac humanarum litterarum cultoribus, praesertim cum, una excepta Oberthuriana (quae tamen destituta est omnibus interpretationis subsidiis in hoc scriptore vel maxime necessariis), caeteras ejus editiones plerasque raras admodum et magno pretio constantes cognovissem: neque etiam (ut dicam quod res habet) ulla earum justis legentium desideriis satisfacere mihi visa est: alias enim (ut Lugduno-Batavam) commentariorum multa quidem bene docteque explicantium, at non pauciora, quae vel maxime indigere viderentur illustratione, intacta prorsus relinquentium, alia contra leviuscula et vel tironibus nota, vel adeo et ad alia potius omnia quam ad Arnobium pertinentia attingentium mole nimia; alias, ut priorianam eorumdem defectu laborantes inveni: neque, [Col. 1292C] unum Heraldum si excipias, omnium qui in emendando illo explicandoque operam posuerunt, ullus omnino omni ex parte defunctus videtur officio interpretis: Gelenius enim, qui, post editionem principem romanam foedissimis erroribus commaculatam, primus textum Arnobii recensuit, nimia abusus ingenii fiducia, auctorem suum plerisque in locis corrupit potiusquam emendavit, et Arnobium nobis dedit sui dissimillimum. Plura praestitit Theodorus Canterus, vir exacti judicii et diligentiae accuratae, qui loca haud pauca cum acute correxit, tum docte illustravit, sed longe plura eaque difficillima praeteriit: optandumque fuisset, ut promissis suis de altera locupletiore editione Arnobii adornanda stetisset vir doctissimus: Fulvius etiam Ursinus nonnulla emendavit egregie. Meursius in Critico suo proprio marte et juvenili audacia emendavit Arnobium et, ut ipse fatetur, haud raro extra propositos excurrit limites [Col. 1292D] attamen locis aliquot medelam attulit verissimasque lectiones nonnullas neglectas a primo editore, Fausto Sabaeo, e codice manuscripto revocavit et, quod praecipuum ejus meritum est, antiquiorem latinitatem, [Col. 1293A] quam, ut Apuleius aliique scriptores Afri, etiam affectavit Arnobius, e Plauto, Lucretio, aliis docte illustravit. Godescalcus Stewechius haud pauca quidem habet docta bonaque, at vero archaismo ultra modum velificatur, nimioque antiquorum more loquendi pruritu abreptus, quoties vocem aliquam vel locutionem priscam et obsoletam inque latinae linguae infantia ortam in Fragmentis ennianis aut pacuvianis vel in inscriptionibus vel glossariis antiquis reperisse sibi videbatur, illam, velit nolit, intrudere conatur Arnobio suo. Elmenhorstius quamquam in animadversionibus suis brevitati se studuisse fateatur, constat tamen, in commentariis illius multa inveniri supervacanea prorsus atque inutilia, quibus saepe res clarissimae atque notissimae absque ulla necessitate exponuntur confirmanturque, plura etiam extra oleam et auctoris propositum. Maxime autem vir iste sibi placuisse videtur in explicandis rebus obscoenis atque turpibus, quibus, si quae ejus generis Arnobius [Col. 1293B] tangit, verbi causa, in libro II, c. 42, super verbis ad oris stuprum paratae, plures saepe paginas complet. Omnium autem interpretum Arnobii facile princeps verusque illius sospitator dicendus est Desiderius Heraldus, qui vir doctissimus multa acute correxit, plura docte explicuit, difficillimorumque locorum plerorumque verum sensum primus aperuit. Nec etiam contemnendus est Nicolaus le Nourry, vir eruditionis eximiae et antiquitatum peritissimus, qui plurima ad res mythologicas et antiquarias spectantia doctissime exposuit locisque haud paucis, quae priores interpretes intacta reliquerant, primus lucem attulit. Maximopere autem dolendum est Salmasii commentarium, quo vir eruditionis immensae Arnobium illustrare voluerat, vix inchoatum, nedum absolutum fuisse, nihilque nobis a tanto viro in hunc scriptorem superesse, nisi emendationes quasdam quantivis pretii, quas Thysius recepit in editionem suam plenissimam Lugduni-Batavorum anno 1651 excusam.

[Col. 1293C] Horum itaque interpretum e commentariis omnia quae bonae frugis ad Arnobium ipsis inesse viderentur, sedulo excerpsi. Ac primo quidem consilium erat annotationes Heraldi, ut quae doctissimae essent et multa aliorum scriptorum loca egregie cum emendarent, tum illustrarent, omnes integras dare. At mutavi consilium, veritus ne hac ratione libri moles ac pretium nimis augeretur, praesertim cum intellexissem, omnia fere aut pleraque, quae in illius animadversionibus alios scriptores, Lucianum maxime, Artemidorum et T. Livium attingunt, ab istorum auctorum editoribus, Reitzio, Drakenborchio, Reiffio, jam fuisse in usum adhibita; quamobrem illas partim integras dedi, partim in brevius contraxi, alias licet paucas plane omisi, ubi alii interpretes meliora dedissent. At vero his omnibus, quae ex prioribus Arnobii interpretibus delibare licuerat, vix dimidia pars laboris absoluta erat: etenim restabant plurima vel emendanda vel illustranda, quae illi altissimo praetermiserunt silentio. Aliunde itaque lux quaerenda [Col. 1293D] Arnobio. Legendi et alii permulti, qui obiter et alia agentes illi lucem aliquam attulerunt. Excutiendi Salmasianae eruditionis thesauri in Solinum, Tertullianum de Pallio et scriptores Historiae Augustae, ubi plures in Arnobio nodi solvuntur egregie; perlustrandae editiones veterum scriptorum Heinsianae, Burmannianae, Gronovianae, Davisianae, Oudendorpianae, aliique libri philologici, verbi causa, Epistolarum collectio burmanniana, Justi Lipsii Opera, Barthii et Heinsii Adversaria, Gronovii Observationes in scriptores cum sacros tum profanos, etc., etc., in quibus haud pauca eaque minime contemnenda in Arnobium. Verum et sic supererant loca permulta vel obscura vel ulcerosa, quibus proprio marte vel lux affundenda vel medela adhibenda. Excurrendum in omnem fere qua patet eruditionis campum, artesque et disciplinae multifariae, quas attingit in opere suo doctissimus scriptor, philosophia cum antiqua omnium [Col. 1294A] fere scholarum sectarumque, tum gnostica primorum christianorum, mathesis, arithmetica, astronomia, historia porro, geographia, mythologia, archaeologia, jurisprudentia, medicina, physica, historia naturalis, res rustica et herbaria, ars theatralis, immo nonnunquam ipsa ars culinaria, omnes erant in auxilium vocandae; percurrendi auctores latinitatis tum priscae illius et obsoletae, quorum, ut et Apuleius, imitator est Arnobius, tum recentioris et ecclesiasticae, cujus subinde vitia traxit; ut brevi dicam, sexcenti omnis generis libri evolvendi, donec prodiret editio, quam aliquo saltem modo probatum iri a viris doctis sperare possem.

Tandem post integrum biennium, aestate scilicet anni 1808, absolutum opus, haud paucis lucubratum noctibus statim cum adversis tempestatum procellis conflictari coepit et per septem amplius annos infesto adeo sidere usum est. Apographum enim per omnes fere Germaniae provincias iter faciens portumque sibi quaerens librariam aliquam, in qua typis expressum [Col. 1294B] exiret in lucem, iterum iterumque in littus quasi rejectum, infecta re, ad patrios editoris sui lares rediit. Nam turbae bellicae per tot annos in Germania grassantes infestaque rei librariae tempora impediebant, quo minus redemptorem inveniret, qui ejus imprimendi curam susciperet. Quid quod et opinio falsissima omnino haud parum nocuisse videtur Arnobio meo, esse scilicet hunc scriptorem minime auctoribus classicis, sed potius patribus ecclesiasticis accensendum, cumque istorum studium jam pridem deferbuerit in Germania, paucissimos ideo inventurum lectores. Quae temporis mora, quantumvis taediosa editori visa fuerit, haud parum tamen ipsi Arnobio fuit proficua, quippe quae, quoties ad me rediret Apographum, plus sexies mihi occasionem dederat auctorem meum retractandi, plurima vel conjectata male vel praeter rem annotata emendandi, multisque, quae interim nancisci licuit, interpretationis subsidiis illum augendi, inprimis Nourrii annotationibus [Col. 1294C] doctissimis, cujus Apparatum cum in omnibus fere Helvetiae bibliothecis frustra quaesivissem, tandem commodatum accepi benevolentia duum virorum humanissimorum, Januarii Frey, abbatis cenobii rhenovencis in pago turicensi, viri summe venerandi, et Blasii Hautingeri, ejusdem coenobii bibliothecarii plurimum reverendi. Tandem cum jam omnem spem Arnobium meum typis expressum videndi prorsus abjecissem, fructuque, quem ipse ex ejus pertractatione perceperam, eximio, scientiaque mea qualicumque antiquarum litterarum per eum haud parum adaucta atque laborum praestantissimo scriptori tributorum recordatione dulcissima me consolari coepissem, ecce benevolentia G. H. Schaeferi, viri clarissimi, cujus humanitatis et amicitiae verissimae in me manifestata documenta sentire possum, verbis exprimere dignisque laudibus praedicare non possum, inventus est, qui ejus imprimendi curam susciperet, Fred. Christ, Guil. Vogelius, vir honestissimus pluribusque auctoribus classicis in sua [Col. 1294D] libraria, cum accuratissime editis tum nitide impressis, de humanioribus litteris optime meritus.

Jam quid in hac editione praestitum sit, paucis accipe. Textum dedi maxime editionis Oberthurianae (cujus etiam capitum distinctionem secutus sum), pluribus tamen in locis ex Salmasii potissimum in editione Lugduno-Batava exhibitis aliorumque virorum doctorum correctionibus, ubi res flagitare videretur, emendatiorem. Annotationum, ut dixi, delectum tantum exhibere volui lectorum sumptibus consulens, non autem integrum apparatum Arnobianum (qualem a doctissimo viro Guil. Te Water, professore Ultrajectino, aliquando exspectari post absolutam demum editionem meam ab amico quodam comperi), quo editio haec duobus voluminibus satis spissis constans ad numerum sex septemve ejusdem magnitudinis voluminum facile excrevisset. Praemisi cum notitiam litterariam Arnobii plenissimam [Col. 1295A] e Schoenemanni Bibliotheca patrum latinorum, tum conspectum operis singulorumque capitum argumentum ex Gallandi Collectione patrum Ecclesiasticorum Venetiis 1765 seq. excusa. Indices tandem adjeci tres plenissimos auctorum ab Arnobio citatorum, rerum ac verborum, vel potius indices editioni Lugduno-Batavae adjectos pluribus vocabulis auxi. Gratissimum porro auctarium huic editioni accedit annotationibus in primum Arnobii librum doctis et acutis, quas benevolentissime mecum communicavit civis meus, Jacobus Ochsnerus, professor catechetices et historiae sacrae in gymnasio turicensi, vir doctissimus et accurata latinae linguae cognitione cum paucis comparandus, jamque de Nicolao meo Damasceno optime meritus. Cui et alteri civi amicissimo, Leonhardo Kellero, professori matheseos in schola artium turicensi, qui Goettingae versatus Heraldi observationes in Salmasii Jus atticum et romanum curas ejus secundas in Arnobium continentes, Behotii Apophoreta aliosque libros rariores et in [Col. 1295B] alma patria non inveniendos in usum meum benevolentissime excerpsit, hac occasione gratissimi animi sensa testificari liceat.

At nolo te longiore praefamine morari, benevole lector. Igitur quae bona fortassis et ad rem pertinentia in nova hac editione Arnobii inveneris, haec quaeso boni consulas: in quibus autem erratum fuerit quae ne permulta sint, maximopere vereor, his, spero, ignoscas, memor quippe, quam facile sit labi in scriptoribus multo facilioribus, nedum in tali, qui e difficillimis sit et plurimis in locis a librariis pessime habitus, cujusque in toto terrarum orbe, quod sciam, unus extet codex manuscriptus bibliothecae regiae parisiensis, ex quo omnes omnium editiones fluxerunt. Viros doctos imprimis, qui in Ephemeridibus litterariis Arnobio meo censendo operam daturi sunt, rogatos velim, ut aequum justumque de illo judicium ferant, utque, quod maximopere optaverim, sententiam suam de duobus locis difficillimis, de quorum [Col. 1295C] vera lectione et interpretatione etiamnum dubius haereo, lib. III, cap. 40: »Hos Consentes et Complices Etrusci aiunt et nominant, quod una oriantur et occidant una, sex mares et totidem foeminas nominibus ignotis et miserationis parcissimae;« et lib. VI, cap. 23: »Et obserata pandentes remedorum obscuritate Canacheni,« candide aperiant. Quibus si novum hoc laboris mei in hoc litterarum genere specimen non displicuerit, aliquando, si Deus Optimus Maximus vitam viresque concesserit, reliquos etiam [Col. 1296A] christianae fidei defensores latinos, Minucium Felicem, Julium Firmicum, Cyprianum, Tertulliani Apologeticum et adversus Nationes libros II, fortassis etiam Graecorum praecipuos, Clementem Alexandrinum, Justinum Martyrem, Tatianum, Athenagoram, Hermiam, eadem cura recensitos et illustratos luci daturus sum.

Scripsi mense novembri MDCCCXV. Turici Helvetiorum. ORELLIUS.

Versiones Arnobii nusquam me commemoratas invenire memini praeter Belgicam, interprete Joachimo Oudaen Harling., 1677, in-8o, apud Fabricium, Bibl. Lat., lib. IV, cap. 3, p. 291, ed. Venet.

Codex tantummodo unicus hactenus repertus est, ex quo primum fluxit, et iterum iterumque Arnobius emendatus est, qui jam in bibliotheca regia parisiensi extat. Optandum vero esset, ut Doctus aliquis, cui aditus ad Cod. hunc regium patet, eum accurate describeret, [Col. 1296B] quo saeculo scriptus esse videatur, rationibus justis probaret, imprimis vero num foedis adeo characteribus aut scripturae compendiis exaratus sit, ut toties a viris insigniter eruditis, quos suo loco nominamus, nec umquam sine nova variarum lectionum messi exerceri potuerit. Nam licet Gelenii judicium de editoribus primae romanae nequaquam contemnamus, nec hi tamen fucum nobis facere voluisse putandi sunt; immo verum sit, quod universim de hoc libro ms. testati sunt: »Scatebat Arnobius antea tot mendis, quot litterae insunt. Innumera sustulimus, quaedam de industria praeteriimus, quae vel nullo modo intelligerentur vel omnino desiderarentur: arrogantis enim ingenii esset, ea restituere velle, quae omnino ignores.«

De Flacii Illyrici, postea Petraei Codice, quem in Stewechii usum Franciscus Modius contulit, nescio utrum scriptum alicubi legerim, an ipse primus animadverterim, eum nihil aliud quam apographum [Col. 1296C] Regii fuisse. Certe plane jam persuasum illud habeo, postquam curiosius Cod. hujus lectiones, quas diserte in margine ed. suae Stewechius exhibuit, cum excerptis a Scaligero Cod. Parisini lectionibus ad calcem Meursii Critici Arnobiani contulimus; quo miram quamdam inter utrumque convenientiam deprehendimus; quamquam non eadem prorsus, sed pro diverso arbitrio diversa loca Modium et Meursium, et illum quidem multo parcius elegisse et excerpsisse simul apparuit.




[Col. 1295]
INDEX PRIMUS SCRIPTORUM QUI AB ARNOBIO CITANTUR.


NUMERUS MAJOR LIBRUM, MINOR CAPUT INDICAT.

    [Col. 1295] Aelius III, 29.
    Aethlius VI, 11.
    Antias (Valer.) V, 1.
    Antiochus VI, 6.
    Apollodorus IV, 25.
    [Col. 1295] Aristoteles III, 31.
    Arrianus II, 78.
    Butas V, 18.
    Caesellius I, 59.
    Caesius III, 40.
    [Col. 1296] Cicero (M. T.) III, 6, 17; IV, 38.
    Cincius III, 38.
    Clearchus VI, 6.
    Clodius (Sex.) V, 18.
    Cornificius III, 39.
    [Col. 1297] Crates III, 37.
    Crotonius II, 11.
    Ctesias I, 52.
    Diagoras Melius IV, 29.
    Ennius IV, 29.
    Ephorus III, 37.
    Epicadius I, 59.
    Epictetus II, 78.
    Evhemerus Acragantinus IV, 29.
    Euripides VII, 33.
    Fabius (Pictor) VI, 7.
    Flaccus V, 18.
    Granius III, 31, 39; VI, 7.
    Heraclitus V, 29.
    Hermippus I, 52.
    Hesiodus III, 37.
    Hippo Melius IV, 29.
    Indigitamenta Pompilii II, 73.
    Leander vel Leandrius VI, 6.
    [Col. 1297] Libri Acherontici II, 62.
    Libri Fatales VII, 47.
    Leo Pellaeus IV, 29.
    Lucilius V, 18.
    Lucretius III, 10.
    Manilius III, 38, 39.
    Memoralia scripta VI, 11.
    Mnaseas III, 37.
    Myrtilus III, 37; IV, 24.
    Nicagoras vel Nicanor Cyprius IV, 29.
    Nigidius III, 32, 40, 41.
    Nisus I, 59.
    Numenius II, 11.
    Orpheus V, 19, 26.
    Panyasis IV, 25.
    Patrocles Thurius IV, 25.
    Philostephanus VI, 22.
    Pindarus Boeotius IV, 24.
    Plato I, 5, 8; II, 11, 13, 14, 24, 34, [Col. 1298] 36, 52, 64, IV, 16.
    Plautus VII, 33.
    Plutarchus Chaeroneus IV, 25.
    Polemo IV, 25.
    Ptolemaeus Agesarchi VI, 6.
    Sammonicus VI, 7.
    Scaurus I, 59.
    Sophocles Atticus IV, 25; VII, 33.
    Sosibius IV, 25.
    Theodorus Cyrenaeus IV, 29.
    Timotheus theologus V, 5.
    Trebatius VII, 31.
    Valerianus VI, 7.
    Valerius Pontifex V, 7.
    Varro (M. Terentius) III, 38, 40, IV, 3, V, 8; VI, 3, 6, 11, 23.
    Verrius I, 59.
    Zeno Myndius VI, 6.






[Col. 1297]
INDEX II RERUM.



[Col. 1297] A
    Academicorum dissensio II, 11.
    Acanto IV, 14.
    Acdestis ortus fabulosus V, 5.
    Acdestis contemptor deorum hominumque ibid. et V, 11, terrorem diis incutit V, 5.
    Atydem amat V, 6, viro se spoliat V, 7, ejus interitus ibid.
    Acheron fluvius II, 14.
    Acherusii aditus V, 28.
    Acinacem Scythae pro deo colunt VI, 11.
    Acrisius in arce Larissae terrae mandatus est VI, 6.
    Actaeon corniger venator III, 34.
    Adonis VII, 33.
    Adoratio principum III, 3.
    Adventus Christi cur in fine saeculorum? II, 75.
    Adulteria capitalia IV, 23.
    Aeacus VI, 3.
    Aegyptii IV, 13, superstitiosi III, 15, lege prohibuerunt, ne quis publicaret quo loco Apis jaceret absconditus VI, 6, Aer corruptus causa morborum I, 8.
    Aeneas II, 61.
    Aesculapii nativitas I, 36. Deus sanctus VII, 41, per terram repsit ut serpens ibid. Herbarum repertor I, 36. Coronidis filius VII, 41, Medicus I, 41, VII, 22, Custos et praeses sanitatis I, 41, 49, VII, 41, fulminatus ibid. et IV, 24.
    Aesculapii vindemia VII, 32.
    Aesculapius cum baculo VI, 25. Epidauro Romam advectus VII, 41.
    Aesculapii tres IV, 15.
    Aethusa IV, 26.
    Agdus mons V, 5, 9.
    Aius Locutius I, 28.
    Albana res VII, 26.
    Albanus mons II, 68.
    Alcides VII, 33.
    Alcmena II, 70. IV, 22. V, 22.
    Alemanni I, 16.
    Alimuntis mysteria V, 28.
    Allegoriae de diis IV, 33. V, 32 et seq.
    Alexander Magnus Orientis regna et populos subjugavit I, 5.
    Alope IV, 26.
    [Col. 1297] Altaria quid sint VII, 15
    Alvei Numici I, 36.
    Amatores impudici simulacrorum VI, 22.
    Amphitheatra loca sanguinis et turpitudinis II, 41.
    Amphitrite IV, 26.
    Amphitryo VII, 33.
    Amymone IV, 26.
    Angelorum nomina in incantationibus magicis usurpata I, 43.
    Anima quid sit I, 38, res pretiosa I, 53, qualitatis mediae II, 14, 35, incorporalis II, 25, immortalis II, 28, 30.
    Animarum origo incerta et obscura II, 35, 36, omnes ex uno fonte fluunt II, 15, ex crateribus vivis II, 25, a diis minoribus creatae secundum Platonem II, 52, non sunt regis maximi filiae II, 36, terrenis corporibus inclusae II, 28, in iis misera earum conditio II, 45, et seqq.; in vitia labiles sunt ibid., malae puniuntur et supplicia sustinent apud inferos II, 14, in pecudes eunt II, 16.
    Animarum medietas II, 30, seqq.
    Animae ventorum I, 2.
    Anima ex placitis Platonis corporea et mortalis II, 26.
    Animus Deus Ethnicis II, 7, in aegris aeger, in infantibus stolidus, in senectute defessus ibid.
    Animantia cum hominibus plurima habent communia II, 16, VII, 9 et seq. eorum solertia II, 17, et seq.
    Annariae leges II, 67.
    Annus temporis circumscriptio stata III, 29.
    Anseres Capitolini VI, 20, fures a Capitolio gingritibus suis abigunt ibid.
    Antiochi Cyziceni astutum sacrilegium VI, 21.
    Antiquitas errorum plenissima mater I, 57.
    Antiqui ritus saepe mutati II, 67 seqq.
    Antiqui pelle ferina pro veste usi II, 66.
    Antithei IV, 12.
    Anubis Deus capite canino VI, 25.
    Apis I, 36.
    Apollo I, 26, locupletatus fefellit homines ambiguitate responsi IV, 24, [Col. 1298] spoliatur a praedonibus VI, 23.
    Apollo Clarius I, 26. Delius ibid. et III, 6. Admeto servit IV, 25. Didymaeus I, 26. Latonius IV, 25. Philesius I, 26. Pythius I, 26, III, 23, 33, IV, 17. Sminthius III, 33, divinus VI 23, musicus VII, 22, non semper Romae cultus II, 73.
    Apollo, Liber. Sol unum numen III, 33.
    Apollinarium nominum quadrigae IV, 15.
    Apollonius magus I, 52.
    Aqua omnium rerum origo Thaleti, II, 10.
    Aquilius I, 40.
    Arae quid sint VII, 15.
    Arabes lapidem pro Deo colunt VI, 11.
    Arbitrii libertas II, 64.
    Arcanum Dei quid sit, non inquirendum II, 61.
    Arcesilaus et Carneades Academici nihil scire hominem dicunt II, 9.
    Archytas II, 9.
    Argiphontes VI, 25.
    Arnobii aetas I, 13, ejus concio ad gentes I, 29 seqq., VI, 14 et seq., apostrophe ad Deum I, 34, ignorantia II, 46, lapides adoravit in gentilismo adhuc constitutus I, 39.
    Arquitenens Delius IV, 22.
    Arquitenentes Diana et Apollo I, 36.
    Arsinoe IV, 26.
    Artes pauperrimae necessitatis inventa II, 18, non natae nobiscum ibid. et seqq.
    Artes symphoniacae et fistulatoriae II, 42.
    Artifices ludunt et lasciviunt in fingendis diis VI, 13.
    Assyrii I, 5.
    Astra et elementa non sunt dii III, 35.
    Atagos Phryges hircos vocant V, 6.
    Atheismi crimen in Ethnicos retortum I, 2.
    Athenae VI, 6, humanitatis artibus studiisque pollentes V, 24.
    Athenienses Erichtheo sati V, 26.
    Athenienses cives Minervii appellati V, 26.
    Atlas destina et tibicen coeli II, 69.
    Atlantea progenies (Mercurius) III, 21.
    [Col. 1299] Atlantica Neptuni I, 5.
    Attalas rex lapidem ex Phrygia Romam misit, qui pro Magna Matre susceptus fuit VII, 46.
    Attica gens V, 24 seq.
    Atys qui sol V, 42, de eo fabula V, 7, ejus nativitas ibid. et seqq.
    Atys speciosus IV, 29, V, 6, 15, sol ibid. et seq., abscissus I, 41, amatus a matre deum V, 6, sibi demetit virilia V, 7 seq. 39.
    Atydi minimissimus digitorum post obitum movetur V, 7, 14, comae crescunt V, 6, 14.
    Auctor quis bonus II, 33.
    Auditus quemadmodum fiat III, 18,
    Aventinus mons V, 1.
    Aves conspurcant deorum simulacra VI, 16.
    Auro non placantur dii VI, 3.
    Aurea mala ab Hesperidibus sumpta V, 20.
    Auspicari ex acuminibus II, 67.
    Auxiliator bonus numquam rogari se poscit VII, 47.

B.
    Bacchanalia sacra immania V, 19.
    Bacchus et Apollo idem cum sole III, 33.
    Bacis vates I, 62.
    Bactriani I, 5.
    Baebulus Magus I, 52.
    Barbarae nationes Christum quoque receperunt II, 12.
    Baubo V, 25. Cererem hospitio recipit eamque pudendis nudatis exhilarat ibid.
    Bella prisca I, 5.
    Bellona I, 28. Dea bellorum III, 26.
    Beneficium invito non obtrudendum II, 64.
    Beneficia divina gratuita III, 28.
    Berecynthia V, 10.
    Bibliothecarum in arcanis reponi I, 64.
    Bona Dea, quae et Fauna Fatua I, 36.
    Brimo V, 20.
    Bromius idem et Liber IV, 22.
    Brunda II, 12.
    Bruta animalia inter Deos consecrata I, 28, rationis non expertia II, 17, 18, proprium habent sermonem VII, 9, eorum docilitas II, 25.
    Bucores Maurus I, 36.

C.
    Calamitates nullis saeculis defuere I, 3 seqq.
    Camelus cum sumit onera, submittit se II, 25.
    Canariae insulae VI, 5.
    Canes fessi linguam ore de patulo projiciunt VI, 9.
    Canes Capitolini VI, 20.
    Cannensis pugna V, 38.
    Caper immolatur Libero VII, 21.
    Capitolium ex Oli capite nominatum VI, 7.
    Capite censi II, 29.
    Capitolii conflagratio VI, 23, VII, 37.
    Cares Marti canes immolant IV, 25.
    Carmen malum in infamiam alicujus conscribere legibus Romanis vetitum IV, 34.
    Castores dii I, 36, II, 70, eorum tria genera IV, 15.
    Casibus fortuitis omnia Epicurei adscribere solebant I, 31.
    Castus panis Cereris V, 16.
    Catamitus IV, 26, rapitur ibid.
    Cato III, 17.
    Cecropii V, 25.
    Cecrops Athenis in Minervio sepultus VI, 6.
    Cerberus V, 28
    [Col. 1299] Ceres in Trinacriae, finibus nata I, 36, frugum inventrix I, 38, II, 65, mammosa III, 10, VI, 25. Jasionem deperit IV, 27, ejus sacra II, 73, lectisternium VII, 32.
    Chaldaei IV, 13 eorum recognitae disciplinae I, 5.
    Christiani summi Dei sunt veneratores I, 27, malum malo non rependunt I, 6, Christum colunt I, 39, II, 34, religionis novae rei I, 25, II, 66, 67, 71, exterminati patriis sedibus exusti, feris et belluarum laniatibus objecti I, 26, III, 36, hebetes, stolidi et fatui a Paganis sunt appellati I, 28, II, 5, 13, 34, III, 15, infausti et athei I, 29, 37, III, 28, miseriis obnoxii plurimis II, 77, omnibus rebus praeponunt Christi amicitiam II, 3, irrisi ob credulitatem II, 8, irrisi quod resurrectionem crederent et inextinguibiles quosdam ignes II, 13, cur potissimum elegerint Christum, quem sequerentur II, 11, quae perfecerint mira in orbe terrarum I, 50, sermonis cultum neglexerunt I, 59.
    Christianis omnia mala, quae miseram mortalitatem lancinabant, imputabantur I, 2, 3, 4, 5, cultus crucifixi hominis objectus I, 36, 40, probro iis datum, quod templa non haberent, neque simulacra VI, 1, nihil promissum est ad hanc vitam II, 76, carcer et persecutio ludus est II, 77.
    Christianorum ob religionem nihil in mundo novatum I, 2, 3, et seq, credulitas nemini noxia est II, 36, conventicula IV, 36, scripta barbarismis et soloecismis obsita I, 59, a paganis exusta IV, 36.
    Christianus nisi quis fuerit, spem salutis habere non potest II, 65.
    Christus Deus verus est I, 42, 53, cur carnem induerit I, 60, cur tam sero emissus sit II, 74, lenis et placidus I, 63 seq., nullius criminis reus I, 64, injurias in se hominum pueribilibus pro ineptiis habuit ibid. Mortis extinctor I, 45, non est auctor impietatis II, 3, 4, solus pontifex animarum II, 65, omnes vocat II, 64, ab erroribus et deviis in rectam viam deduxit mortales I, 38 Deus quid esset monstravit I, 48, quae beneficia hominibus praestiterit ibid., omnia quae fecit miracula nominis sui possibilitate fecit ibid., nihil nocens operatur ibid., sospitator in terram missus I, 53, verbo sanavit aegrotos I, 46, cogitationes hominum novit ibid., videndum se hominibus praebuit ibid., superavit fatorum constituta ibid., omnibus subvenit I, 49, piscatores et imperitos elegit ad praedicandum, quibus eadem miracula, quae ipse fecit, facere concessit I, 50, magus vocatus ibid., nihil magicum in eo delituit I, 53. aeternae vitae dator II, 64, volens passus est I, 62, juxta divinitatem impassibilis ibid., cur mortem subierit ibid. Christi cognitio fermentum est vitae II, 32, potentia I, 42, II, 11, ejus nomen daemonas fugat et vatibus silentium imponit I, 46.
    Christo nato bella et discordiarum causae sublatae I, 6. Christo passo mundi elementa turbata I, 53.
    Chrysippus IV, 26.
    Chrysis Junonis sacerdos VI, 23.
    Cicero Romanorum disertissimus III, 6, turpiter de diis sensit et locutus est ibid.
    Cincia lex muneralis II, 67.
    Cinxia Dea III, 25, 30, VI, 11.
    Cinyras rex Cyprius IV, 25. Veneris [Col. 1300] initia instituit V, 19.
    Circe Solis filia IV, 14.
    Circenses ludi in honorem Jovis constituti VII, 36.
    Circensium ludorum religio ibid. et seq. Circensium ludorum praesul ib.
    Circi gyri septem VII, 38.
    Cocytus fluvius II, 14.
    Coepitio expiantur fulgurita V, 1.
    Columba manumissa revolat ad dominicas sedes II, 25.
    Consentes et complices dii III, 40.
    Conserentes dii eorumque turpitudo V, 18.
    Consuetudo in naturam vertitur II, 21.
    Consus Deus consilia suggerit III, 23.
    Contentionis studio obscuratur rei contemplatio I, 1.
    Conventicula Christianorum casta IV, 36, diruta ibid.
    Corniculana V, 18.
    Coronae in sacris VII, 32.
    Coronae mimis datae IV, 36.
    Corpora mortuorum uncta V, 14.
    Corvus voces exprimit humanas II, 25.
    Corybantia sacra V, 19.
    Coryphasia Minerva IV, 16.
    Crater Platonicus II, 52.
    Credendum potius quod spem aliquam afferat, quam quod nullam II, 4.
    Credulitas vacua VI, 16.
    Crucis supplicium infame I, 36.
    Crux poena servilis VII, 36.
    Cultus Dei veri in pectore est IV, 30.
    Cum de rebus agitur seriis, quid dicatur spectandum, non quali cum amoenitate dicatur I, 59.
    Cupidinum trigae IV, 15.
    Curetes III, 43. Jovem ab interitu servant IV, 24.
    Curiones Maximi IV, 35.
    Cyceon V, 26.
    Cyllenius III, 31.
    Cymbala in sacris VII, 33.
    Cytherea Venus IV, 24, ejus simulacra VI, 13.

D.
    Daemones I, 23. mediae qualitatis II, 35. Christi nomine fugantur I, 46, interpolatores sunt veritatis I, 56.
    Dairas VI, 6.
    Damigero magus I, 52.
    Danae V, 32, VII, 33.
    Daphne IV, 26.
    Dardanus magus I, 52.
    Dardanus conditor Phrygiae matris II, 73.
    Deae mites VI, 22, gravidae et foetae III, 10, parturiunt et pariunt III, 20.
    Dentes trini generis III, 13.
    Deucalion et Pyrrha V, 5.
    Deus princeps rerum cunctarum atque dominus I, 25, 33, II, 2, 36, III, 2, lineamentis corporis caret III, 12, mas non est, sed ejus nomen masculinum III, 8, ante omnia saecula I, 28, 31, II, 72, illi debemus quod spiramus et vivimus I, 29, ejus epitheta I, 31, II, 72, incorporeus est, I, 34, expers quantitatis et qualitatis I, 31, sine situ, motu et habitu ibid., superior, II, 47, 72, ineffabilis, invisus, ingenitus I, 31, unus II, 35, justus ibid., cuncta potest ibid., salus rerum II, 46, creator omnium rerum I, 31, II, 43, III, 2, perfecte omniafecit II, 45, causarum omnium constitutor ibid., an animas crearit ibid., non creavit minutas bestias II, 47, nonnisi unus adorandus III, 2, ejus bonitate servatur quod recte vinctum est II, 36, indifferenter benignus est omnibus III, 2, nulli causa est miseriarum II, 74, non est auctor mali II, 54, 55, nulli benignitatem [Col. 1301] suam negat I, 49, cur mala non auferat II, 54, ejus voluntate omnia in mundo fiunt quae fiunt II, 54, an sine ejus voluntate possit aliquid fieri ibid., mortali oratione non exprimitur III, 19, ei salus nostra non est necessaria II, 54.
    Dei veri ignorantia causa est omnium malorum VII, 35. Dei res rationibus fixis peraguntur II, 74.
    Deum omnes naturaliter sciunt II, 2; VII, 34, multi negant II, 56. Deum esse nemo ambigit I, 33. Deum scire beatitudo summa II, 61.
    Deorum formae ridiculae VI, 25.
    Dextera et laeva mundi IV, 5.
    Digiti Samothracii III, 41, 43.
    Dii ex corruptibili materia secundum Platonem II, 36, mortales et solubiles VI, 2, certi certas habent potestates II, 65, veri non desiderant sacrificia VII, 1, tutelares III, 24, praesides artium III, 23, nativi I, 30, II, 69 seq.; innumeri III, 5, ex hominibus qui facti III, 39, ex utroque sexu III, 6, VII, 49; natalitios habent dies VII, 35, eorum misera conditio V, 16, corripiuntur morbis III, 21, ex vilissima materia facti sunt VI, 15, ex lapidibus VI, 13, in simulacris habitant VI, 18, templis inclusi ibid., veri ab affectibus liberi VI, 2, VII, 4; fata incusant crudelia IV, 33, nesciunt imminentia III, 21, non benefaciunt, nisi thus accipiant et salsas fruges III, 24; VII, 50. Dii veri non irascuntur I, 23; IV, 37; VII, 8. Christianis sunt irati et inimici I, 25, 26, 28, coenant et potant in coeli palatiis IV, 33, coenatum ad Aethiopas eunt VI, 4, opiparis coenis afficiuntur VII, 25, sitim sentiunt, VII, 29, aversionibus stomachorum laborant VII, 25, coronae et serta illis data VII, 32, mimis gaudent VII, 33, obdormiscunt VII, 32, belligerant inter se IV, 33, gratiam suam habent venalem VII, 12, vendunt suas injurias VII, 8, accusant et diluunt crimina III, 21, defendere se non possunt I, 20, sponsas et uxores habent IV, 20, turpibus rebus indulgent VII, 33, eorum propudiosi cum viris et foeminis concubitus IV, 33, amatores puerorum sunt IV, 27, eorum officia diversa III, 21, rem rusticam tractant ibid., servitutem serviunt hominibus IV, 25, sordes abluunt aquis VII, 32.
    Dii ignoti II, 73, laevi IV, 5; VII, 23. Magni I, 17. Minores II, 3. Consentes et complices Jovis consiliarii III, 40, lucrii IV, 9, conserentes V, 18, Syri I, 36.
    Diana, Ceres, Luna, capita unius Dei III, 34. Diana semitectis femoribus VI, 25, sylvarum habitatrix IV, 22, venatrix V, 34, ejus delubrum VI, 6. Dianae tres IV, 15.
    Diespiter II, 70; V, 3. Cererem matrem stuprat V, 20.
    Diluvium I, 4, purgatio terrae I, 8, a consulatu Hirtii et Pansae duobus millibus annorum distat V, 9.
    Diomedis campi IV, 4.
    Dione III, 19.
    Dionysii quinque IV, 15.
    Dionysius junior illusor simulacrorum VI, 21. Aesculapium barba aurea amplissima spoliat ibid.
    Dioscuri IV, 22.
    Disciplina Christiana I, 6.
    Discordiae deae III, 26.
    Diti patri humanis olim capitibus sacrificatum II, 68.
    Dodonaeus Jupiter VI, 23.
    Dysaules capellarum custos V, 25.

[Col. 1301] E.
    Egeria Nympha V, 1.
    Elementa rerum quatuor I, 8.
    Elementum quintum Aristotelis II, 10.
    Eleusinae Cereris conseptum VI, 6.
    Eleusinii fines V, 25.
    Endymion amatus a Luna IV, 27.
    Epicurus nihil Deos curare asserit II, 9.
    Epidaurus VII, 41.
    Epidaurius auxiliator III, 21.
    Epulae deorum VII, 32.
    Erichthidae V, 26.
    Error eorum, qui in se ipsis salutem suam reponunt II, 33.
    Esus animalium ex infelici necessitate VII, 4.
    Etruria II, 62, mater superstitionum VII, 26.
    Eubuleus V, 25.
    Euhius idem qui Liber V, 28.
    Eumolpus opilio V, 25.
    Eumolpidarum genus V, 25.
    Eunuchi petulantis libidinis V, 11.
    Europa VII, 33, stuprata a Jove V, 22.
    Ex acuminibus auspicari II, 67.
    Excitationes matutinae in honorem deorum VII, 32.

F.
    Fabulae non semper allegoriam admittunt V, 42.
    Fabulae Jovis et Numae V, 1, 2.
    Fabius pullus Jovis IV, 26.
    Facile itur ad culpas, ubi gratia est venalis VII, 8.
    Fana deorum saepius convulsa terrae motibus VI, 23.
    Fanatici vani I, 24.
    Fata immutabilia VII, 11.
    Fato omnia fiunt VII, 11.
    Fatum diis potentius VII, 11.
    Fatua dea I, 28. Fauni uxor bona dea appellata I, 36; V, 18, virgis caesa ob meri potum ibid.
    Faunus Deus I, 28; V, 1.
    Februtis dea III, 30.
    Fides res omnes praecedit II, 8.
    Flamen Dialis I, 51; IV, 35; VII, 40.
    Flora meretrix curat, ut arva florescant, III, 23.
    Florales ludi flagitiosi VII, 33.
    Fluonia III, 30.
    Foeminas fragilitatis conditio a negotiis publicis excipit VII, 39.
    Foenus vetitum II, 40.
    Fontus Deus III, 29.
    Fons vitae patet omnibus II, 64.
    Fortuna virginalis II, 67, cum cornu, pomis, ficis et frugibus autumnalibus VI, 25.
    Fortunae reciprocae varietas III, 23.
    Frugibus inventis glandes spretae, II, 66.
    Furculae Caudinae IV, 4.
    Furiae deae III, 26.
    Futurorum nulla certa existere potest probatio II, 4.

G.
    Gabinius consul Romanus II, 73.
    Gallus V, 24.
    Galli sacerdotes matris deum I, 41; V, 16 seq., evirati et molles ibid., pectus caedunt more lugentium ibid.
    Ganymedes VII, 33, raptus V, 44.
    Garamantae furvi VI, 5.
    Genethliaca ratio II, 69.
    Genius Jovialis III, 43.
    Genii civitatum I, 28. Genius loci ibid. Genii maritorum invocati in nuptiis II, 67.
    Gentes inveteratam ac patriam religionem acriter defendunt, I, 1.
    [Col. 1302] Gentilium calumniae in Christianos I 1, 25, 34.
    Germanus V, 24.
    Germanorum irruptiones I, 4
    Getuli I, 16.
    Glandes edebant antiqui I, 21
    Glandium usus inventis frugibus spretus II, 66.
    Gnidia Venus VI, 13, 22.
    Gratina meretrix a Praxitele pro Venere expressa VI, 13
    Grundules Lares I, 28.

H.
    Hammon Deus cum cornibus formatur arietinis VI, 12.
    Hannibal Romanos affligit II, 73.
    Haruspices magorum fratres IV, 12.
    Hecate II, 71.
    Helena diis impulsoribus rapta I, 5.
    Helenus vates I, 62.
    Heraclitus ignem rerum omnium initium statuit II, 10.
    Hercules I, 36; IV, 22, novem noctium concubitu progeneratus IV, 26. Oetaeus IV, 25, ter bini IV, 15. Thebanus I, 36; IV, 22. Tyrius in Hispania sepultus ibid., sanctus IV, 26, magnus I, 41, domitor natricum et furum I, 38, sordidi amoris causa servit IV, 25, una nocte quinquaginta filias Thestii depudicavit IV, 26, vivus arsit I, 41, in Oetaeis verticibus concrematus IV, 25.
    Heroes I, 23.
    Hermae Atheniensium ad similitudinem corporis Alcibiadis fabricati VI, 13.
    Hesperidum aurea mala V, 21.
    Hippocoontis liberi Herculem sauciant IV, 25.
    Hippothoe IV, 26.
    Hirtius consul V, 8.
    Historia est rerum gestarum conscriptio V, 38.
    Historia de diis placatis VII, 37.
    Homo quid sit II, 7, 14, animal rationale II, 16, 17; VI, 16, consimile caeteris animalibus II, 16, brutum genus I, 24; II, 19; VII, 9, animal miserum II, 39, res infelix VII, 11, mundus minor II, 25, ejus causa mundus non est creatus II, 37, ei multa cum brutis communia II, 16, ejus aetas longissima II, 71.
    Homines proni ad culpas et peccata I, 26, male vivunt II, 17, contradicendi nimio studio omnia labefactant II, 56, ex lapidibus, quos Deucalion et Pyrrha jecerunt, orti V, 5, 10, prisci mirae magnitudinis fuerunt II, 75, semiferi VII, 4, ob beneficia inter deos relati I, 36.
    Hominum labor II, 39, 40, 41, malitia et improbitas II, 42, eorum improbitas ferrum formavit in gladium ibid., eorum genera multa supervacua VII, 33.
    Honor et Virtus pro diis IV, 1.
    Hostiae diversae diversorum deorum VII, 18, superorum albae, inferorum fulvae VII, 18, 19.
    Hyacinthus IV, 26.
    Hylas IV, 26.
    Hyperion IV, 14, 22.
    Hyperocha VI, 6.
    Hypsipyle IV, 26.

I.
    Iacchus III, 10.
    Ialysus IV, 14.
    Janus pater appellatus sol, mundus, annus III, 29. Coelo atque Hecate procreatus ibid., fronte ancipiti VI, 25. Janiculi oppidi conditor I, 36; [Col. 1303] III, 29, in Italia primus regnavit ibid., ejus dentata clavis VI, 25.
    Icarii lignum indolatum venerantur pro Diana VI, 12.
    Idaei Dactyli III, 41.
    Ignis omnium rerum principium teste Heraclito II, 9.
    Ignis Vestae perpetuus II, 67.
    Ignorari multa possunt sine reprehensione II, 51.
    Iliacum bellum V, 38.
    In coelo cantatur et psallitur III, 21.
    Immortalitas nonnisi a Deo I, 28.
    Immari sepulchrum VI, 6.
    Indi IV, 13.
    Indigetes dii I, 36, 64.
    Indignatio divina VI, 1.
    Infamia aliquem afficere lege prohibitum IV, 34.
    Infantes creduli V, 14.
    Infectum esse nulla ratione potest quod factum est V, 39.
    Inferio vino mactus IV, 16; VII, 31.
    Initia i. q. mysteria V, 39. Veneris V, 19.
    Injuriarum constitutae formulae V, 15.
    Injustum est reprehendere in alio, quod ipse facias I, 58.
    Innocens nemo interemptus infamis I, 40.
    Innocentiae nomen in terris pene interiit VI, 24.
    Insensibilia simulacra VI, 15.
    Insulae Canariae VI, 5.
    Invito salus non datur II, 64, 65.
    Inuus armentorum custos III, 23.
    Io seu Ia in violam versa V, 7, 16.
    Iphigenia V, 34.
    Irasci nihil aliud est quam insanire I, 17.
    Irrisoribus numinum munera instituuntur IV, 36.
    Isis furva filium perditum luget I, 36, ejus cultus II, 73; VI, 29.
    Ithyphalli V, 39, eorum foeda subrectio in honorem Liberi V, 28 seq.
    Judaicae fabulae III, 12.
    Julianus magus I, 52.
    Juno II, 70, aer III, 30, formosissima IV, 22, regina numinum ibid., ab Hercule vulnerata IV, 25. Juno Lucina a parturientibus invocatur III, 9, 21, 23.
    Jupiter optimus maximus I, 34, patrem habuit et matrem ibid., apud insulam Cretam natus et sepultus IV, 14, primus deorum VII, 38. Circensibus ludis delectatur ibid., pater deorum et hominum IV, 21; V, 20. Sol et aether III, 30, supercilio totum tremefacit et motat coelum IV, 21, regno expulit patrem IV, 24. Olympiacus VI, 16. Dodonaeus I, 26. Capitolinus I, 51; VI, 16, supremus II, 70. Stygius II, 70; III, 31, verveceus V, 22, riciniatus atque barbatus VI, 25, dextra fomitem perdolatum in morem fulminis tenet ibid., jaculator fulminis IV, 22, perterret fragore pallidas nationes V, 33, fulmine obruit Titanes III, 71. Lycaoniam prolem pro suillis visceribus pransitat IV, 24, civitatem ob ludos non rite curatos pestilentiae ultus est incendio VII, 39, 40, colluvies omnis spurcitiei V, 22, fit cygnus, taurus, draco, formicula IV, 23, 26; V, 20, adulterorum partes agit IV, 35, matri propriae stuprum infert V, 9, sororem vitiat IV, 22, cum propria filia concumbit V, 51. Clitoris filiam stuprat IV, 26, novem noctibus pervigilat, dum cum Alcmena est IV, 26, arietem exsecat V, 21, captus fatetur culpas suas IV, 34, a Numa decipitur V, 1, 2, rogatus, ut Atys revivisceret, per fatum id facere non potest V, 7, non est [Col. 1303] deus nec deorum princeps I, 34. Jovis epulum VII, 29, 32, metamorphosis IV, 26; V, 44. Joves tres IV, 14.
    Juturna Jani uxor III, 29.

L.
    Laodamia V, 22.
    Laodice VI, 6.
    Lapis Hannibalem Italia depulit VII, 47.
    Lapis ater ex Phrygia Romam allatus et pro Magna Matre cultus VII, 46.
    Lapis lubricatus pro Deo habitus I, 39.
    Lares vicorum et itinerum dii III, 41.
    Larissa arx VI, 6.
    Larvae III, 41.
    Lateranus Deus focorum IV, 6.
    Latinus II, 71.
    Latona II, 70; IV, 22; V, 22.
    Latonius vates (Apollo) III, 21.
    Lavatio Deum matris VII, 32.
    Laverna dea furum III, 26.
    Laurae Graecis vici III, 41.
    Lectisternium Cereris VII, 32.
    Leda II, 70; IV, 22; V, 22; VII, 33.
    Leones inter Deos VI, 10.
    Leucophryne VI, 6.
    Lex Annaria, Cincia, Censoria II, 67.
    Libentina dea IV, 9.
    Liber, Apollo, Sol unum numen III, 33. Liber pater I, 36, membris cum mollibus formatus VI, 12, usum vini reperit I, 24; II, 65, potorium cantharum dextra gessit VI, 25, ex ficu arbore penem fecit V, 28, debellator ferocitatis Acdestiae V, 6, 11, inferos nosse expetit V, 28, a Titanibus membratim discerptus est, I, 41.
    Liber Eleutherius VI, 23, ejus et Prosumni historia V, 28 seq.
    Liburnus Deus IV, 9.
    Lima dea IV, 9.
    Limi dii curatores obliquitatum IV, 9.
    Limentinus Deus liminum I, 28; IV, 9, 11.
    Locustae fruges arrodunt I, 4, 16.
    Locutius Deus I, 28.
    Luci sacratissimi VII, 9.
    Lucrii dii IV, 9.
    Ludibria dearum IV, 16.
    Ludi Megalenses VII, 33.
    Luna dea I, 29, adamavit Endymionem IV, 27, foemina est paganis VI, 9, redintegrat se ipsam I, 2; VI, 9.
    Luperca dea, IV, 3.
    Lupus insidiatur ovilibus I, 11.
    Lycaonia proles IV, 24.
    Lydia V, 6.
    Lynceus IV, 23.

M.
    Macarus pater Musarum IV, 24.
    Macedonia I, 5.
    Mactus vino inferio quid sit VII, 31.
    Magistratus olim per populum creari solitus II, 67.
    Magna Mater accita ex Phrygia VII, 46, diluvio et Deucalione posterior V, 8, ex lapidibus, quos Deucalion et Pyrrha jactarunt, nata est ibid., quando Romae coli coepit II, 73, turrito cum capite fingitur V, 7, 16, cum infulis saltatur IV, 35.
    Magnesia VI, 6.
    Magi haruspium fratres, IV, 12. Multis utuntur ceremoniis in incantationibus I, 43, libidinum ministri ibid., illorum potentia in edendis oraculis ibid., nihil propria potestate possunt ibid., fremunt in incantationibus I, 52, eorum commendatitiae preces II, 62.
    Magi celebres, I, 52.
    Magica carmina I, 43.
    [Col. 1304] Magicarum artium ludi, I, 43.
    Magiae crimen Christo objectum I, 43.
    Maia II, 70, mater Mercurii, I, 36.
    Majestatis rei judicantur qui de regibus male loquuntur IV, 34.
    Mala unde I, 8; II, 55.
    Mala ex quatuor elementis II, 55.
    Mala in mundo post Christi adventum imminuta, I, 6.
    Male sanorum mens turbida V, 20.
    Mali et boni fuerunt quovis tempore II, 12.
    Mania dea mater Larum III, 41.
    Manium rex V, 24.
    Manus ministrae operum III, 13.
    Marpesia rupes I, 24.
    Marpissa IV, 26.
    Mars Thraciae finibus procreatus IV, 25, potestatem belli habet III, 26, haeret in laqueis involutus IV, 24. Spartanus ibid., illi canes et asini immolantur ibid.
    Marsi II, 32.
    Marsias Pomponii II, 6.
    Martius vates I, 42.
    Martius Picus V, 1.
    Mater magna VII, 33, ejus ortus V, 5, cum tympano pingitur VI, 25, turrita V, 16.
    Matrimonii conditiones quaesitae, IV, 20, ritus apud Romanos II, 67, usu, farre, coemptione constat V, 20. Matrimonia communia I, 64.
    Matutini veterum cantus in honorem deorum VII, 32.
    Mavors VI, 12.
    Maximi coelites I, 26.
    Medi II, 12.
    Medicaminibus noxia avertere I, 48.
    Megalconis ancillulae Musae III, 24.
    Megalenses ludi VII, 33.
    Mela flumen IV, 25.
    Mellona sive Mellonia dea IV, 7, 8, 11.
    Memoralia scripta VI, 11.
    Memoria Jovis uxor III, 37.
    Menalippe IV, 26.
    Mensa profana absque salino II, 67.
    Mentis filia Minerva III, 31, 37.
    Mercurius Cyllenius dictus III, 32, gnatus Maiae VI, 12, ore facundus IV, 22, glaber VI, 12, petasatus ibid., gestator colubrarum IV, 22, quasi quidam medicurrius III, 32, non est deus ibid., fur est IV, 24, nundinarum mercium commerciorumque mutator III, 32, pugillatibus et luctationibus praeest III, 23.
    Mercurii quinque IV, 14.
    Merops templorum inventor VI, 3.
    Merum thuris socium VII, 29.
    Mimorum scurrilitas IV, 35.
    Minerva e Jovis cerebro nata II, 70; III, 31; IV, 16, oleae inventrix I, 38, quasi quaedam Meminerva III, 31, memoria ibid. Luna ibid. Coryphasia occidit patrem IV, 14, textrinam exercuit III, 21. Pallas appellata IV, 16, armata ibid., eadem quae et Luna III, 31, luminis ministra IV, 25, ei caeditur virgo vitula VII, 22.
    Minervae quinque IV, 16, earum inter se certamen de dignitate nominis ibid.
    Minervium VI, 6.
    Minervii cives Erichteo sati VI, 26.
    Midas rex Pessinuntius V, 7, 13.
    Midas Attidi filiam suam matrimonio destinat V, 7, conditor matris deum II, 73.
    Minio deorum simulacra oblita VI, 10.
    Mola salsa VII, 12.
    Montinus montium deus IV, 9.
    Mors vera II, 14, quid fit ibid., alia dissolutionis, alia damnationis est ibid., omnia finit I, 18, innocentis non est infamis I, 40, pro mortuis supplicare IV, 36.
    Mortalium natura caeca II, 60.
    [Col. 1305] Mortis animae remedium a solo Deo II, 33.
    Mundi axis V, 23, moles I, 2, vertigo I, 2.
    Mundus animal unum et sapiens III, 35, domicilium, in quo omne quotidie perpetratur nefas II, 43, ex atomis secundum Epicurum I, 31, corruptibilis II, 36, an natus sit II, 56, an immortalis ibid., igne peribit II, 9, neque dextras neque laevas habet partes IV, 5, non est deus III, 35, de mundo diversae philosophorum sententiae II, 9, 36, 56.
    Murium et locustarum damna I, 3.
    Murtia dea segnium IV, 9.
    Musae novem scitulae sorores III, 21, filiae Telluris et Coeli III, 37, virgines aliis, aliis matres ibid., ancillulae Megalconis IV, 24, cum psaltriis et tibiis finguntur VI, 25.
    Musarum tria genera IV, 15, numerus varie asseritur, III, 37.
    Musica in sacris adhibebatur VII, 32.
    Mutunus deus IV, 11.
    Myrmidon unde natus IV, 26.
    Mysteria foeda paganorum V, 20.

N.
    Naenia dea IV, 7.
    Nana Sangaris regis filia V, 6, ex malo Punico fit gravida V, 12.
    Narium officia III, 13.
    Natura nostra nullarum virium est II, 30.
    Navigationis cupidus conqueritur ventos non esse I, 9.
    Nebridae V, 39.
    Nefas magnum apud mortales alterum pro altero plecti VII, 40.
    Neith IV, 16.
    Nemestrinus nemorum deus IV, 7.
    Neptunus Stygii Jovis frater III, 31, pistricum dominus et maenarum ibid., tridenti armatus ibid., ejus amicae IV, 26.
    Nereides Aeacum amant IV, 27.
    Nihil nobis promissum ad hanc vitam II, 76.
    Ninus I, 5.
    Nix II, 59.
    Nodutis deus IV, 7, 11.
    Nomina rebus posteriora I, 3.
    Nomina dubii generis I, 59, deorum singularis tantum numeri IV, 3.
    Novensiles dii III, 39.
    Numa Pompilius II, 12, artifex in religionibus comminiscendis II, 67. Jovem decepit V, 1, 2.
    Numeri rerum causa Pythagorae II, 10.
    Numina sancta et ferventia vim vomunt Lucilii V, 18, gentilium ridicula VI, 11.
    Numicus fluvius I, 26.
    Nysius Liber V, 28.

O.
    Ocrisia V, 18.
    Oleum respuit immersionem IV, 7.
    Oli Vulcentani historia VI, 7, ejus sepulcrum ibid.
    Opes studiose quaerunt mortales II, 1.
    Opinio religionem facit VII, 51.
    Ops Jovis mater
    Orans scire debet cui supplicet III, 43.
    Orationis elegantia facile in errorem deducuntur imperiti I, 58, 59. In divinis illam non debemus requirere ibid., foro convenit ibid.
    Orare pro defunctis IV, 36.
    Orbona dea IV, 7.
    Oris stuprum II, 42.
    Ornythus IV, 25.
    Orpheus vates Thracius V, 19.
    Orphei versus V, 26.
    Ossilago dea IV, 7.
    [Col. 1305] Ossipagina III, 30.

P.
    Pactiones et formulae adorationum IV, 28.
    Pagani vindices, custodes, veneratores turpium deorum V, 20, deturpant foedis opinionibus deos suos III, 6, 10; V, 29, 30, 31, per simulacra deos venerantur VI, 8, 9, in precibus suis deos et deas invocant III, 8, divinorum operum derogatores sunt I, 25, 26, illorum in Christum odia I, 44, 45, melius fuisset mutos illos fuisse, quam quod turpia de diis confinxere V, 40. Christianis insultabant II, 77, improbitatem docent V, 30, liberos suos morti exponunt II, 75, melius putant non vinci quam confessae credere veritati VI, 11, sermone utuntur eleganti et composito II, 6.
    Pales deus III, 40, pecorum gregibus praeest III, 23.
    Palladium ex reliquiis Pelopis compactum IV, 25.
    Pallas appellata Minerva IV, 16.
    Pamphilus magus I, 52.
    Panda vel Pantica dea IV, 3.
    Pansa consul V, 8.
    Pantarces pulcher Phidiae pullus VI, 13.
    Passionem sequitur corruptio I, 18; II, 14, 27.
    Patella dea IV, 7.
    Patellana dea IV, 7.
    Pausii dii I, 28.
    Peccantes qui patitur peccare, vires subministrat audaciae IV, 32.
    Pecudes in multis rebus ipsis hominibus innocentiores sunt VII, 9.
    Pecunia dea, IV, 9.
    Pellacia Jovialis V, 29.
    Pellonia dea IV, 4.
    Penates dii III, 40.
    Piae defunctorum animae, antequam Christus in mundum venit, per Christum liberatae II, 43.
    Persica dea IV, 7, 11.
    Persae I, 16; II, 12; IV, 13.
    Persae fluvios colunt VI, 11.
    Persecutio Christianis poenam non infert II, 77.
    Pertunda dea IV, 7, 11.
    Pessinuntia Dyndimene IV, 35.
    Pessinuntii silicem colunt pro deum matre VI, 11.
    Pestilentia unde I, 10. Romae ob servum necatum crudeliter saevit VII, 39.
    Peta dea IV, 7.
    Petra peperit Agdestim V, 5.
    Phaethon V, 42.
    Phidias signifex primus VI, 13. Olympii Jovis effigiem sculpsit et super dei digito amati ab se pueri nomen inscripsit ibid.
    Philopator VI, 6.
    Philosophi non sunt boni nisi malorum collatione II, 50, eorum dogmata nihil certi habent II, 10, 11, superbi II, 50, opes abjiciunt ibid., de animarum qualitate contendunt II, 57, causas rerum ignorant II, 52.
    Philosophia pürgantur animi ab erroribus I, 38.
    Phoroneus Aegyptius VI, 3.
    Phrygia sacra foeda V, 42.
    Phryne meretrix Thespiaca VI, 13.
    Piacula in caerimoniis gentilium quando IV, 31.
    Picus astu Numae inebriatus constringitur V, 1.
    Pinus matri deum sacra V, 16, 39, inertissimum lignum colitur ut deus V, 17. Pinos coronari unde ibid.
    Piscatores et imperitos homines cur elegerit Christus I, 50.
    [Col. 1306] Piso consul II, 73.
    Plato II, 7, apex philosophorum I, 8, animam dividit II, 10, 31, de Deo multa digne sensit II, 36, causam in numeris ponit II, 18, reminiscentiam statuit II, 19, 20, 21, 22. Platonica progenies II, 21.
    Pluto ab Hercule sauciatur IV, 25.
    Pluvia quomodo fiat II, 59.
    Poetarum figmenta probrosa de diis IV, 30. Poetae in fabulis de diis gentilibus non omnino mendaces IV, 43.
    Poliadis fanum VI, 6.
    Polyandria Varronis VI, 6.
    Pomona III, 30.
    Pompilius Sanctus III, 16.
    Pontifices maximi I, 51; IV, 35; VII, 40.
    Populonia III, 30.
    Populus Romanus distributus in quinque classes II, 67.
    Portumnus navigantibus praeest III, 23.
    Posterganeus IV, 5.
    Potua dea III, 25.
    Praestana dea IV, 3.
    Praxiteles statuarius Gnidiacam Venerem ad formam Gratinae meretricis effinxit VI, 13.
    Precationes pro mortuis IV, 36.
    Priapus Hellespontiacus III, 10, genitalibus propriis inferior VI, 25.
    Prodigium Capitolii fulmine tacti et ejus procuratio VII, 37.
    Proserpina eadem et Libera I, 36; III, 33; IV, 14; V, 37. Jovis filia V, 21, ejus nativitas fabulosa ibid., valida, florida et succi plenioris ibid. Adonis desiderio flagrat IV, 27, dum flores legit, a rege Manium rapitur V, 24.
    Prosopopoeia elegans VII, 9.
    Prosomnus ignominiosus amator Liberi V, 28, 29.
    Prothoe IV, 26.
    Psittacus verba integrat II, 25.
    Psylli II, 32.
    Pueri qui in solitudine vel absque hominum conversatione et alloquio nutriuntur, an muti fiunt II, 20 seq.
    Punicum malum V, 12.
    Puta dea IV, 7.
    Pygmalion, rex Cypri, simulacrum Veneris tamquam mulierem adamavit VI, 22.
    Periphlegethon II, 14.
    Pythagorae Samii obitus I, 40.
    Pythagoricorum metempsychosis.

Q.
    Quindecim viri laureati IV, 35.
    Quirinus IV, 3.

R.
    Ratio, sine ratione aliquid credendum est, ubi agitur de animarum salute II, 78.
    Regulus I, 40; VII, 43.
    Religio Christiana quid sit I, 44, 45, novella dicta II, 71, brevi totum mundum implevit I, 55, vetustissima est II, 72, eam, spretis antiquis et patriis ritibus, amplectuntur oratores, grammatici, rhetores II, 5, aucta dum caeditur ibid., non desiderat assertores plurimos III, 1, non sumit auctoritatem ab hominibus ib., diris probris vexata I, 1, non est temporis antiquitate aestimanda II, 72, 73.
    Religio paganorum impura V, 29, conturbata IV, 14 seq.
    Religionem facit opinio VII, 51.
    Reminiscentia Platonis II, 19, 20, 21, 22 seq.
    Roma urbs cujus aetatis tempore Arnobii II, 71, civitas maxima VI, 7, domina orbis terrarum II, 12, cunctorum [Col. 1307] numinum cultrix VI, 7.
    Romani rerum domini IV, 1, eorum potentia I, 5, saepius mutarunt ritus priscos II, 67, 68, toga lectulos sternebant in nuptiis II, 67, tempore belli signum ex arce monstrabant ibid., hastam colebant pro Marte VI, 11, eorum clades insignes II, 73, IV, 4.
    Romanae mulieres vinum non bibebant II, 67, in atriis domorum operabantur ibid., propinquis osculum dabant ibid.
    Romulus IV, 3. Senatorum manibus dilaceratus I, 41. Quirinus Martius et deus vocatur ibid.

S.
    Sacerdotia gentilium IV, 35.
    Sacra matris deum V, 16. Bonae deae V, 18. Veneris Cypriae V, 19. Phrygum V, 20. Cereris V, 25. Corybantia V, 19.
    Sacrificia Varro ostendit inutilia esse VII, 1, diis voluptatem non afferunt ibid., eorum nulla ratio VII, 22, iis dii non aluntur VII, 1.
    Sacrificatur ideo superis, ut iras ponant et placentur VII, 5.
    Sacrilegia Antiochi et Dionysii VI, 21.
    Sadducaei formam tribuunt Deo III, 12.
    Sais Aegyptia, quae et Minerva IV, 14.
    Samii pluteum colunt pro Junone VI, 11.
    Samothracii Digiti III, 41, 43.
    Sangarius rex V, 6.
    Sapientia hominis stultitia est apud Deum II, 6.
    Saporum varietates inventae ad expellenda fastidia VII, 25.
    Saturnus Chronos appellatus III, 29, cum adunca falce pingitur VI, 12, 25, falcifer III, 29, vitisator ibid., custos ruris VI, 12, salax deus IV, 26, praeses sationis IV, 9, tonsor luxuriantium ramorum VI, 12, formam feri induit IV, 26, non esse deus probatur III, 29. Italorum delitescit in finibus IV, 24, conditor civitatis Saturniae I, 36, vinctus IV, 24, ejus cruenta sacrificia II, 68.
    Scientia e disciplina, non ex recordatione Platonica II, 19.
    Scita decemviralia IV, 34.
    Scortiis meritoriis templa a Romanis erecta I, 28.
    Scythae I, 4, acinacem pro deo colunt VI, 11.
    Sebadia sacra V, 21.
    Semele II, 70; IV, 22.
    Semeleius Liber V, 28, faeculentae hilaritatis dator III, 33.
    Semidei II, 75.
    Serapis deus Aegyptiorum I, 36; II, 73; IV, 29, cum Iside jacet solutus in cinerem VI, 23.
    Seres II, 12; VI, 5.
    Sermonis pompa in judiciis adhibetur I, 59, sermonis stribiliginem gentes objiciebant Christianis I, 58, 59, 60, sermo nullus integer natura ibid.
    Serpentes noxii I, 4, 11.
    Servius rex Romanus V, 18.
    Sibylla praesaga plena vi Apollinis oracula promit I, 62.
    Sicula tellus Saturnias reliquias continet IV, 25.
    Siculus V, 24.
    Signum bellicum ex arce monstratum II, 67.
    Silex ebibit Jovialis incontinentiae foeditatem V, 10.
    Simonis magi interitus II, 12.
    [Col. 1307] Simulacra inertia I, 38, infamia VI, 14; ex vilissimo luto, III, 3, ex fornacibus prompta pro diis culta I, 59; ad cohibenda peccata ab antiquis instituta VI, 25, infamium lineamenta meretricum VI, 13.
    Sive tu Deus es sive Dea solemnis vox in precibus III, 8.
    Socrates civitatis suae judicio damnatus I, 40.
    Sol siderum princeps I, 2, amplior orbe, quamvis pedalis appareat II, 61, an teres sit VI, 10, formam ei hominis pagani attribuerunt ibid., ejus luce omnia vestiuntur I, 2, 29, pro Deo ab Ethnicis cultus I, 29, diversas res efficit suo contactu II, 58, aureus ex Hyperiona natus IV, 22.
    Solifugae sive solipugae bestiae II, 23; VII, 16.
    Soloecismis non obscuratur veritas I, 59.
    Somnus quid sit, incertum II, 7.
    Sponsae Romanae postes virorum adipali unguine oblinere solebant III 25.
    Statuae honor. I, 64.
    Sterope IV, 26.
    Stultis contradicere majoris est insaniae I, 31.
    Stupidi (in scena) VII, 33, eorum capita rasa ibid.
    Styx V, 29, infernalis II, 14.
    Summanus III, 44, V, 37, VI, 3.
    Suspicio et opinatio res incerta II, 51.
    Syllana proscriptio V, 38.
    Symbola sacrorum V, 26.

T.
    Tages Tuscus II, 69.
    Tali symbola mysteriorum V, 20.
    Tanaquil V, 18.
    Tarpeia rupes IV, 3.
    Taurus draconem genuit et taurum draco V, 21.
    Telluris natalis VII, 32.
    Telluri scropha immolatur foeta VII, 22.
    Telmessum oppidum VI, 6.
    Telmessus vates ibid.,
    Templa cur diis data VI, 3, 24; ideo Diis exstructa a gentibus, ut suos Deos de proximo affari possent VI, 4, inutiliter diis fiunt VI, 3, felibus, scarabaeis, buculis olim exstructa I, 28.
    Templum Martis, Junonis, Veneris VI, 3. Junonis exustum VI, 23.
    Tempus quid sit III, 29.
    Taeniae in veternosis arboribus I, 39.
    Terensis Deus IV, 7, 11.
    Terra Mater magna III, 31. Ceres ibid.
    Terrigenae V, 25.
    Thales cunctarum rerum originem statuit aquam II, 10.
    Theatra loca turpitudinis IV, 36.
    Themis V, 5.
    Thesmophoria V, 24.
    Thespii ramum colunt pro Cinxia VI, 11.
    Thetis Achillem amat IV, 27.
    Theutis Aegyptius II, 69.
    Thitonus ab Aurora adamatus IV, 27.
    Thrasimenus lacus IV, 4.
    Threicius vates (Orpheus) V, 26.
    Thule ultima VI, 5.
    Thus unde et quid sit VII, 27, ejus oblatio in sacris res novella VII, 26, thus ac vinum diis libant Ethnici VI, 3; sine thure officium religionis claudicat VII, 26.
    Tiberina insula VII, 41.
    [Col. 1308] Tinguitani I, 16.
    Titanes Mauri I, 36.
    Titus Tatius IV, 3.
    Trebiani dii III, 44.
    Trebonii interitus I, 40
    Triclinia coelestia VI, 9.
    Triptolemus V, 26, aratri inventor I, 38.
    Tritonia virgo III, 21, VII, 22.
    Trophonius IV, 14.
    Tullius (M. Cicero) Romanorum disertissimus III, 6.
    Tutunus IV, 7, 11.
    Tyndaridae Castores I, 36, II, 70.
    Tyranni templa spoliant deorum I, 44, nudant proscriptionibus civitates ibid., appellantur divi ibid.

U
    Unxia dea III, 25.

V.
    Varronis elogium multiformibus eminens disciplinis V, 8.
    Vates Threicius Orpheus V, 19.
    Velle an in potestate nostra sit II, 64, 65.
    Velus magus I, 52.
    Veneres quatuor IV, 15.
    Venus VII, 33. Cypria V, 19. Cytherea ex pelagi spuma orta IV, 24, meretricula IV, 25, proles Dionea I, 36, foeda Dea III, 27, dicta quod ad cunctos veniat III, 33, amoris flammas hominibus subministrare putatur III, 27, ei stipes inferuntur V, 19, ad Phrynes meretricis formam effigiatur VI, 13, nuda pingitur VI, 12. Venus militaris IV, 7. Martiae gentis procreatrix IV, 35, sauciata IV, 25, amans saltatur IV, 35, ejus concubitus cum Anchise V, 27.
    Veratrum venenum hominibus I, 11.
    Veritas non sectatur fucum I, 58, interior V, 35, ejus vis magna III, 1.
    Vesta quae et Terra III, 32, ejus ignis perpetuus II, 67, IV, 35.
    Vestes antiquorum ex pelle II, 66.
    Via decedere angustioribus VII, 13.
    Vibilia dea IV, 7.
    Victa dea III, 25.
    Victimarum delectus VII, 16 et seqq.
    Vineas dii colunt VII, 22.
    Vini incommoda VII, 30.
    Vinum in sacris male usurpatum VII, 30, 31; diis datur cum conditione ibid. eo se abstinebant Romanae mulieres II, 67.
    Visus quomodo fiat III, 18.
    Vita nobis usus, non mancipio data est II, 27.
    Voluptas quid sit II, 30, aurium non quaerenda in seriis I, 59.
    Vox Christi a diversis intellecta populis I, 46, voce sola sanat aegrotos Christus ibid.
    Vulcani quatuor IV, 15.
    Vulcanus ignis III, 33, claudus deus IV, 24, faber VII, 22, fabrilia opera exercuit apud insulam Lemnum IV, 24, cum maleo et pileo pingitur VI, 12, flammipotens ensis fabricator III, 21.
    Vulturnus III, 29.

X.
    Xerxes mare terris immisit I, 5.

Z.
    Zeuxippe IV, 26.
    Zoroaster I, 5, 52.






[Col. 1309]
INDEX III VOCUM AC LOCUTIONUM PRAECIPUARUM.



[Col. 1309] A.
    Abjicere clavum III, 11.
    Abligurrire VII, 3.
    Abolitio II, 36.
    Aboriri III, 10.
    Abrogatores I, 50.
    Ab sese II, 24.
    Abscissus V, 31, 42.
    Abstinere se carne VII, 18.
    Abuti I, 30.
    Acerra II, 76.
    Accipere voluptatem VI, 2.
    Accingere se ad vires ultionis VII, 38.
    Accire, accitio IV, 12.
    Acclinis VII, 13.
    Accommodum V, 35.
    Accommodare aures II, 8, fidem V, 30.
    Accumulare laudibus VI, 2.
    Acor I, 21.
    Acrimonia VII, 16.
    Acumen divinum II, 21, obtusum et tardum II, 19.
    Adeste, Adestote dii III, 43.
    Adhinnire IV, 14, V, 22.
    Ad horam V, 7.
    Adire I, 11.
    Admonere otium palati VII, 25.
    Adorare (pro alloqui) I, 36.
    Adulatoria humilitas I, 23, II, 39.
    Adurere (de frigore) III, 23.
    Aegrescere V, 27.
    Aetneae flammae V, 24.
    Aetherium tegmen VI, 4.
    Aevitas II, 22, V, 5.
    Africia VII, 24.
    Affectus malis I, 1, 3, 63.
    Affingere crimen VI, 1.
    Agere suam naturam VII, 23.
    Agitatrix silvarum IV, 22.
    Alii caeteri III, 5.
    Alimonia II, 21, IV, 21, V, 10, VII, 16, 39.
    Alludere VII, 17.
    Amatoriae lasciviae VI, 22.
    Ambiformiter V, 36.
    Amiculae IV, 22.
    Ampliare I, 58.
    Amplificare VII, 16.
    Ancillatus VII, 13.
    Angusto lare VII, 12.
    Angustum pectus I, 59.
    Anhelare V, 20.
    Animari (i. q. calefieri) VII, 24.
    Animus avet atque ardet III, 10.
    Annonaria charitas I, 16.
    Annonae proventus I, 14.
    Anserum gingritus VI, 20.
    Anticipata cognitio VI, 4.
    Antistites religionum III, 10, et cultores numinum I, 17, supernarum potestatum V, 8.
    Antitheus IV, 12.
    Apexanes VII, 24.
    Apex perfectionis II, 49, quaestionis III, 1.
    Apium V, 19, VII, 16.
    Apotheca VII, 31.
    Appetitio II, 21, IV, 37.
    Appetitionum flamma II, 12.
    Arbiter IV, 16.
    Arbor pausata V, 7.
    Ardebant scita artificum VI, 13.
    Ardescere furiis V, 20.
    Ardor avaritiae II, 1.
    Argentum indomitum VI, 15.
    [Col. 1309] Arioli I, 24.
    Arquata sellula II, 23.
    Artes interiores IV, 13.
    Articulus causae VII, 36.
    Articulata vox VII, 9.
    Artificia verborum I, 58.
    Arvina VII, 24.
    Arula III, 24.
    Aruspices I, 24.
    Arx inexpugnabilis II, 65.
    Aselluli III, 16.
    Attellani VII, 33.
    Auctifico VII, 17.
    Audientia I, 29, III, 29, VI, 4.
    Audientiam claudere V, 29.
    Audire avemus II, 28.
    Auditio I, 58.
    Avena II, 59.
    Averruncare I, 32, III, 43.
    Augescere VII, 30.
    Augmen VII, 24.
    Augmentum VII, 25.
    Augures interpretes divinae mentis IV, 35.
    Augustare VI, 16.
    Augustissima lux VI, 24.
    Augustissimi dii I, 17, reges IV, 35.
    Aula dominica II, 33,
    Aversabilis foeditas IV, 33.
    Avocamenta V, 14.
    Avocare se VII, 8.
    Aura, ae II, 60.
    Aures obstructae V, 21.
    Aures pertundere II, 41.
    Aurium lamina ibid.
    Autumare III, 32, 39, V, 30.
    Autumnitas I, 21, II, 74.

B.
    Babecali adolescentes IV, 22.
    Bacchari I, 1, 17.
    Bacculae II, 21, V, 7, olearum I, 2.
    Balaustiae V, 12.
    Bardus II, 19, III, 20.
    Batiaca II, 23.
    Belua II, 67.
    Belba VII, 16.
    Betacei IV, 10.
    Bilinguis V, 35.
    Blattae VI, 16.
    Bolonae II, 38.
    Botulus II, 42.
    Bria VII, 29.
    Brutum II, 13, VI, 16, VII, 22.
    Bubones II, 59.
    Bubula caro VII, 18.
    Buccarum tabulatio III, 14.
    Buccas vento distendere VII, 34.
    Bucula I, 28, VII, 18.
    Bulbi VII, 16.
    Buris II, 23.
    Busticetum I, 41, VII, 15.
    Buteones II, 59, VII, 16.

C.
    Cacabulus VI, 14.
    Caelibaris hasta II, 67.
    Caerimonialia officia VII, 31.
    Caesii oculi VI, 10.
    Caestus crudus VII, 33.
    Caduceatores V, 25.
    Calamistrum II, 41.
    Calantica II, 23.
    [Col. 1310] Caldor ignis II, 21.
    Caldores lavacrorum VII, 34.
    Caliendra VI, 26.
    Caluminosae criminationes I, 1.
    Calumniari improbe I, 13.
    Canacheni VI, 23.
    Canariae insulae VI, 5.
    Cancer saevus I, 50.
    Candelaber et Candelabrum II, 23.
    Candidule II, 11.
    Candor niveus II, 68
    Capitones III, 14.
    Caprinus foetor V, 14.
    Captiones ingeniosae V, 20.
    Caprotina III, 30.
    Caput nocens VII, 38, sanctissimum IV, 34, rerum et columen I, 29.
    Cardo rei VII, 36, orientalis VII, 37.
    Carduus II, 23, VII, 16.
    Carmen malum IV, 34.
    Caro strebula VII, 24, 25.
    Cassa nomina III, 29, blandimenta II, 62.
    Cassae spes I, 55, II, 15, res VI, 16.
    Cassum nomen III, 34.
    Cassus rumor I, 31.
    Casses insidiosi VI, 16.
    Castus panis Cereris V, 16.
    Casulae antiquorum II, 66.
    Catillamenta (al. Castellamenta) Lucanica II, 42.
    Catillamina VII, 24
    Catus I, 28.
    Catumeum VII, 24.
    Causae semotae II, 65, malae fultae argutiis V, 33.
    Cernuus VII, 38.
    Ceroma III, 23.
    Cerotum VI, 10.
    Cervices elatae I, 38.
    Chalcidica III, 10, IV, 33.
    Cibi solidi II, 21.
    Cinnus potio V, 25.
    Circumcaesura III, 13.
    Circumdare III, 29.
    Circumhiscere V, 28.
    Circumligare II, 26.
    Circumretire IV, 35, 41.
    Clandestinae artes I, 43.
    Clarigatio II, 67.
    Classicus I, 6.
    Clavum abjicere III, 11.
    Cludi VII, 28.
    Clurinum pecus III, 77.
    Cnissae VII, 3.
    Coactare I, 2.
    Coalitus humani generis IV, 33.
    Coarticulare I, 52.
    Coelo lapsus I, 57.
    Coelestis aula II, 62.
    Coelus et Coelum I, 59.
    Coemendare II, 18.
    Coenosus II, 30.
    Coenosae voragines II, 14.
    Cohonestare V, 39, 43, VII, 17.
    Coinquinare mendaciis I, 58.
    Coinquinari V, 23, 41.
    Coinquinatus V, 23.
    Coinquinatius VII, 16.
    Coligo II, 76.
    Collocatum in auribus IV, 22
    Color disputationis V, 33.
    Colorata VII, 20.
    Columen rerum I, 29, imperii VII, 47, dominationis VII, 51.
    Collustrare V, 28.
    [Col. 1311] Combibere, coimbibere V, 30.
    Comitia militaria urbana communia II, 67.
    Commentaria I, 56, IV, 18.
    Commentari I, 57, IV, 19.
    Comminuere I, 3.
    Committere se Deo II, 78, medico I, 65, II, 8.
    Commodare aures I, 6, IV, 33, VII, 33.
    Commodare animum alimoniis V, 27.
    Commodare assensum I, 54, VII, 23.
    Commodare favorem et suffragium IV, 4.
    Commodule II, 18.
    Commodulum I, 9.
    Communire II, 17.
    Communis sensus II, 23, IV, 2.
    Comoediae VII, 23.
    Compago corporea VII, 34.
    Compingere I, 57, II, 18.
    Compingere fabulas IV, 30.
    Compos voti V, 28.
    Compositiones levigatae II, 11.
    Concilia corporalia II, 16.
    Concinnare II, 19.
    Concinnatores IV, 22.
    Condicere IV, 20.
    Condignus I, 1, II, 18.
    Condiscere VI, 7.
    Confieri II, 43, VI, 17.
    Confinia spei V, 9.
    Confossae personae V, 26.
    Conglobatus III, 17.
    Conjectores I, 24.
    Conjugalia secreta IV, 25.
    Connectere ( ) VII, 15.
    Consectionis jus VII, 25.
    Conserere sermonem V, 3, simultatis II, 70, tumultuosa certamina III, 4.
    Consertiones verticularum III, 13.
    Conspolium VII, 24.
    Constitutiones in litibus II, 6.
    Contages VII, 37.
    Contagium I, 3, VII, 28, 43.
    Contiguus II, 15, 30.
    Continentiae terrarum II, 19.
    Continere (scil. memoria) II, 1.
    Contrahere culpam V, 44.
    Contraire invidiae I, 1.
    Contrarietas rerum II, 57.
    Contrectare V, 14.
    Contumelia plena VII, 14.
    Contumeliam facere I, 39.
    Contumelia afficere I, 39.
    Convertere in admirationem V, 27.
    Convestirier V, 41.
    Convexio coeli I, 12.
    Coquina IV, 6.
    Corde vacui VI, 27.
    Cordi est V, 20.
    Corporaliter V, 18.
    Coxendices II, 42.
    Craticula II, 19.
    Crepitacula IV, 21, VII, 32.
    Crepitus scabillorum VII, 32.
    Criminum sedes V, 22.
    Crispatis clunibus fluctuare VII, 33.
    Crispitudo II, 42.
    Crispuli III, 14.
    Crocus et Crocum I, 59.
    Cruciamenta corporum I, 45.
    Cruciamenta orbitatis VII, 40.
    Crustulae plumeae nivis II, 58.
    Crux extrema I, 28.
    Cubula VII, 44.
    Cubus II, 24.
    Cucurbita VII, 16.
    Cultiones III, 27.
    Cuminum VII, 16.
    Cunila bubula IV, 10, VII, 16.
    Cum pace et venia dicere II, 12.
    Cupa II, 23.
    Curiones I, 51, IV, 35.
    Curiosa inquisitio V, 28.
    Currus quadrijugus V, 37.
    Cybiarii II, 38.
    Cyceo V, 25.

[Col. 1311] D.
    Dare conditionem I, 12, lacrumas V, 7, se voluptatibus II, 30.
    Debitum honorarium VII, 21.
    Decedere ex numero viventium V, 28.
    Decolorare VI, 16.
    Decus nominis IV, 32, virginitatis V, 27.
    Defanata spatiola IV, 37.
    Dehonestamenta vitiorum II, 16.
    Delicium IV, 26.
    Deligere IV, 27.
    Dementia plena VI, 3.
    Densitas philosophica VI, 21.
    Dentata clavis VI, 25.
    Dentes trini generis III, 13.
    Denuntiatio V, 3.
    Deorum genua contrectare VI, 16.
    Deponere typhum II, 16.
    Derupta loca I, 38.
    Descobinare VI, 14.
    Desperatio temeraria I, 55
    Destina coeli II, 69.
    Desultor II, 38.
    Devia loca I, 38.
    Dialectici II, 19.
    Dicis caussa III, 16.
    Dies (pro commentariis) IV, 36, VII, 9.
    Dies ludicri III, 4.
    Differitas II, 16, V, 37, VII, 27.
    Diffiteri VII, 38.
    Digerere VII, 18.
    Dijugare V, 9.
    Dijunctionis dissidentia III, 35.
    Discidium V, 6.
    Disceptatio I, 25
    Discriminare II, 23.
    Disjugatus VII, 1.
    Dispectare I, 25.
    Dispendium VII, 44.
    Disquiri V, 28.
    Dissignare I, 63.
    Disterminare VI, 5.
    Divinus I, 26, III, 21.
    Dolare V, 28.
    Doloris cruces V, 23.
    Dominicae sedes II, 25.
    Domicilia Plutonia VII, 19.
    Dormitiones VII, 32.
    Duellis I, 16.
    Durissimi latrones I, 63.
    Dynamis II, 24.

E.
    Edentulus III, 14.
    Ediscere VII, 39.
    Edisserere causam VII, 21.
    Edissertare I, 36, 57, II, 1.
    Edominare V, 11.
    Effervescere ira I, 18.
    Effrenatus ardor cupiditatis II, 30.
    Effundere preces VI, 8, se in promiscuos appetitus V, 29.
    Effusus ex alvo IV, 21.
    Elementarius II, 26
    Elicere V, 1.
    Elinguis V, 40, II, 21.
    Elogia maledictionis IV, 36.
    Emendicare stipes supremas VII, 11.
    Eminentia vocaminis VII, 43.
    Eniti pro parere V, 6.
    Enterocelicus VII, 34.
    Enthymemata I, 58, II, 11.
    Equulei VII, 38.
    Error insidiosus II, 3, ludicrus VII, 29.
    Esus II, 23.
    Et (pro at) I, 15.
    Evaginatio I, 50.
    Eviratum corpus V, 42.
    Evirare VI, 21.
    Evomere fulgores VI, 3.
    Exaestuare V, 20.
    Ex acuminibus auspicare II, 67.
    [Col. 1312] Exambiri III, 24.
    Examina malorum II, 7, moerorum I, 1.
    Exauctorare VII, 30.
    Exhibitor ludorum VII, 39.
    Exolete II, 42, V, 17.
    Exordium nativitatis II, 35.
    Expandere V, 34.
    Expeditio fabrilis VI, 12.
    Expensa ratio VI, 3.
    Expergitus II, 66.
    Explanare V, 34.
    Exponere fletum IV, 21.
    Expromere nomina II, 25.
    Expugnator pudicitiae V, 21.
    Exta percocta et madida II, 68, leviter animata ibid.
    Exterminare I, 1, 20, V, 15.
    Extundere prolem IV, 26.
    Exutus corpore I, 53, II, 16.

F.
    Fabricare III, 21.
    Facere orationem III, 20.
    Facetiae joculares II, 8, VI, 21.
    Facilitas stolida II, 12.
    Facinorosus II, 48.
    Fex materiae I, 8.
    Falciculae VI, 26.
    Fames horrida I, 3.
    Famulatus I, 46.
    Far pium VII, 26.
    Farciminum genera VII, 24.
    Fartes VII, 25.
    Falcina V, 34, virilia V, 28.
    Fascinorum rubor VII, 35.
    Fecialia jura II, 67.
    Fecit claudi V, 7, sciri I, 38.
    Fellitare II, 39.
    Femen, inis IV, 22.
    Fendicae VII, 24.
    Fermentum vitae II, 32.
    Fescennini IV, 20.
    Festae frequentiae IV, 20.
    Fibrae IV, 12.
    Fictiones longaevae V, 14.
    Fidei commissa VI, 9.
    Fideliter I, 11.
    Figuratio VI, 11.
    Filus et filum I, 59.
    Filum corporis III, 13.
    Fitilla II, 21, VII, 24.
    Flaccescere IV, 22, VII, 32.
    Flaccida VII, 43.
    Flagrantia luis VII, 37.
    Flatare II, 38.
    Flatiles laminae VI, 16.
    Flatura I, 9.
    Flores purpurei V, 24.
    Fluenta fontium V, 2, mammarum IV, 21, dearum I, 21.
    Fluores I, 45, V, 12, 15.
    Fluor sanguinis V, 8, 12.
    Foetor caprinus V, 13.
    Foetulentus VII, 18.
    Folliculus II, 76, V, 21.
    Foeminea mollitudo VII, 33.
    Formamenta III, 16.
    Formatura II, 23.
    Fornix Lucilianus II, 6.
    Fortuna adversa et secunda I, 37.
    Fragrantia pocula V, 1.
    Fremebundus VI, 10.
    Fremor verborum I, 52.
    Fretus et fretum I, 59.
    Frontones III, 14.
    Fruges salsae VI, 1, VII, 20.
    Frumen VII, 24.
    Fucatus VI, 21.
    Fucus II, 41, IV, 16.
    Fugax ac timidus VII, 47.
    Fuligine oculos obumbrare II, 41.
    Fulgurita V, 1.
    Fulgura dilatare II, 59.
    Fullo II, 38.
    Fumigatus VI, 17.
    Funiambulus II, 38.
    [Col. 1313] Fundamen III, 1, VI, 7.
    Funesta busticeta, 1, 41,
    Fundi ex alvis matrum II, 16.
    Furfuraculum VI, 14.
    Furiae infernales V, 29.
    Furiales offensiones II, 34.
    Furialia gaudia VI, 22.
    Furunculus II, 11.

G.
    Gaudia vitae VII, 40.
    Gehenna II, 14.
    Genetrices foetae III, 23.
    Genitura I, 11.
    Genethliaca ratio II, 69.
    Geno, ere IV, 21.
    Geometres II, 19.
    Gestamen I, 62.
    Gingritus anserum VI, 20.
    Glacialis conditio II, 42.
    Gnaruris III, 22.
    Grallatores II, 38.
    Grassatores V, 19.
    Gratilla VII, 24.
    Grostus VI, 14.
    Gurgulio III, 13.
    Guttatim II, 59.
    Gypsum VI, 17.

H.
    Hasta caelibaris II, 67.
    Hernia VII, 34.
    Hiatibus torvidis dirus VI, 10.
    Hierophantae V, 24.
    Hirundines garrulae VII, 17.
    Hirae VII, 24.
    Hirciae VII, 24.
    Hirquinus V, 13.
    Hiscere IV, 16.
    Histriones II, 38.
    Homunculi V, 1.
    Honestas mammarum V, 13.
    Honorarium debitum VII, 21.
    Honorem dare VII, 15.
    Honoribus mactare VII, 14.
    Honoris ergo facere VII, 13.
    Honoris et dicis caussa III, 16.
    Honorationis officium VII, 14.
    Horror formidinis II, 29.
    Hyperborei fines VI, 6.

I.
    Ianua Ditis V, 28, lethi II, 30.
    Iecuscula IV, 12.
    Ignis ferus II, 14.
    Imbres saxei I, 3.
    Imbrex narium III, 13.
    Imitus intusque V, 10.
    Immanis I, 5.
    Immane pro magno I, 34.
    Imminuere IV, 16.
    Immoderatio VII, 41.
    Immoderatum pro immenso II, 75.
    Immussulus II, 59, VII, 16.
    Impatientia IV, 22.
    Imperitum atque indomitum vulgus VI, 24.
    Importare I, 1.
    Impubis V, 29.
    Inarticulatum I, 60.
    Incalescere animorum indignationibus III, 11.
    Incendium pestilentiae VII, 36.
    Incentivum laudis IV, 33.
    Incessere crimine I, 34.
    Inciens scrofa VII, 18.
    Incommodare I, 7, II, 32, III, 14.
    Incompositi motus II, 42.
    Increduli et duri I, 46, 51.
    Incursare I, 3.
    Indago IV, 35.
    Indicere I, 3, VII, 39, lethum I, 63.
    Indignatio divina V, 31.
    Indignationum turbines III, 16.
    Indiligentia VII, 35.
    [Col. 1313] Individua (pro atomis) II, 10.
    Indubitabile V, 36.
    Indubitabiliter V, 37.
    Induere formam I, 65, caecitatem II, 27.
    Ineluctabilis firmitas IV, 31.
    Ineluctabile propositum V, 25.
    Inemendabilis nequitia II, 29.
    Inequitare pro insultare V, 20, VII, 30.
    Inexpeditissimum V, 36.
    Inexpeditus VII, 40.
    Inexpiabilis simultas II, 40.
    Inextinguibilis testificatio VI, 7.
    Inferre vinum VI, 1.
    Inflare tibias II, 42.
    Inflexus flexuosi II, 20.
    Infulae miserationis V, 23.
    Ingeniola V, 4.
    Ingurgitare se poculis V, 2.
    Inhabitabiles orae terrae I, 2.
    Inhoneste appetere V, 31.
    Initia V, 18.
    Injuriarum formulae II, 61.
    Injuriae atroces IV, 11.
    In manibus positum I, 7.
    In medio ponere I, 49, IV, 30.
    Inobedus VII, 40.
    Inoffensa beatitudo VI, 2.
    In ordinem redigere IV, 34.
    Inquietare IV, 3.
    Inquilini I, 12.
    Insanire pro vaticinari I, 1.
    Inscientia II, 7.
    Insensilia VI, 15.
    Insignia miserorum V, 27.
    Insignire falsis criminibus IV, 32.
    Insignitus III, 9, 15, V, 13, VI, 25.
    Insigniter VII, 31.
    Inspicere opinionem I, 2.
    Institores II, 32.
    Institutum (i, q. obstinatio) II, 16.
    Instrumenta flagitiosi operis II, 37.
    Intendere animum V, 8, 24, sacra VII, 17.
    Intentare gladios VI, 11.
    Integrare I, 33, II, 15, III, 38.
    Intercus scil, aqua I, 45.
    Interibilis II, 31.
    Interjectio anniversaria VII, 32.
    Interim III, 2.
    Interior ratio VII, 19.
    Interitio I, 29.
    Internoscere VI, 12.
    Interpolare V, 15.
    Interstinctio VI, 3.
    Interstitio VI, 12.
    Intestes V, 7.
    Intestinus conatus II, 33.
    Intestinum decus I, 36, pondus II, 28.
    Intestina vulnera I, 20, pericula VIII, 40.
    Intestinae virtutes I, 20.
    Intimare V, 33.
    Invaletudo VII, 17.
    Invisere I, 1.
    Invisitatum I, 2.
    Invitare thure I, 41, votis I, 49.
    Invocatus (pro non vocatus) V, 19.
    Ioculares cavillationes IV, 36, facetiae VI, 21.
    Ira effervescere I, 18.
    Irarum flammae III, 16, VII, 15.
    Iratus et percitus I, 42, V, 23.
    Irati hominis status I, 17.
    Irae tempestas ac fremitus V, 20.
    Irrogare injuriam II, 53.
    Irruere se I, 34.
    Isicia II, 42.
    Itio III, 13.
    Itus liberi III, 35.

J.
    Judex invidus IV, 31.
    Judicium interius VII, 30.
    Judicii perpensi homo II, 14.
    Juges calamitates I, 13.
    [Col. 1314] Jugulus et jugulum I, 59.
    Junonius cestus VI, 25.
    Jus (i. e. potestas) I, 51, familiaritatis V, 24.
    Jussio II, 11.
    Justa nuptiarum I, 2.

L.
    Labare III, 39, 40.
    Labeones III, 14.
    Labilis dulcedo VII, 4.
    Lacernulae II, 19.
    Lac hirquinum V, 13, stillatum II, 71.
    Lacrimabilis destillatio VII, 27.
    Laena II, 19.
    Laevum augurium I, 16.
    Lamina aurium II, 41.
    Lanarii II, 20.
    Lanitium I, 11, VII, 16.
    Lancicula II, 23.
    Lancinare I, 36, II, 8.
    Lapis lubricatus et unguine perfusus I, 39.
    Laquearia aurea VI, 3.
    Larvae III, 41.
    Latratores canes VII, 17.
    Laura III, 41.
    Lautiora ingenia IV, 20.
    Lautus homo VII, 38.
    Lectiones adulterae V, 36.
    Lectus genialis V, 20.
    Lenocinium fulgoris VI, 16.
    Lenticula II, 59.
    Levare vinculis II, 77.
    Levigare V, 29, cutem corporis II, 41.
    Levigari V, 25.
    Levigata VI, 14.
    Levis (pro imberbi) VI, 10.
    Levitates gaudiorum VII, 4.
    Libidinose V, 4.
    Libido furialis V, 5.
    Licentiosus IV, 32.
    Lienosus VII, 34.
    Limbus II, 41.
    Liniamenta veritatis I, 58.
    Literata auctoritas III, 31.
    Literarum nubes III, 12.
    Loca pudoris V, 25.
    Longavi VII, 24.
    Lucanica II, 42.
    Lucifuga blatta VI, 16.
    Lucilii vim vomere V, 18.
    Lucilianus fornix II, 6.
    Luculentum corpus V, 21.
    Ludius IV, 31.
    Ludus (pro re facili) I, 47.
    Luminis orae II, 69.
    Lustrici dies III, 4.
    Lutea persona V, 22.
    Luteae formae IV, 6, voluptates IV, 7.
    Lutosus VII, 17.

M.
    Mactare I, 41, II, 28, VII, 14, honore V, 8, VII, 14.
    Mactus hoc vino inferio esto VII, 31.
    Madidatus V, 1.
    Mador telluris V, 40.
    Maena III, 31.
    Magis rectius I, 29, fortior I, 58.
    Magisterium I, 6, V, 29, 44.
    Magmenta VII, 24.
    Magnum aliquid dicere I, 1.
    Maletractatio IV, 23, 32.
    Maledicere se I, 42.
    Maledictio I, 45, V, 23.
    Maledictum V, 22.
    Mancipio tradere II, 27.
    Mammae fellitantes II, 59.
    Mandere I, 64.
    Maniae VI, 26.
    Mantele II, 23.
    Manus censoria V, 23.
    [Col. 1315] Manum dare I, 38.
    Manus protendere supplices III, 6.
    Maris insaniae II, 11.
    Mare insanum III, 23, furibundum et insanum I, 46.
    Mars (pro pugna) V, 45.
    Martium discrimen II, 67.
    Mastruca II, 23.
    Mateolae VII, 25.
    Maximitas VI, 18.
    Medicinam adhibere VII, 8.
    Membratim I, 36, V, 19.
    Menta VII, 16.
    Mentis recessus VI, 11.
    Mentones III, 14.
    Meracum sapientiae II, 8.
    Mereri I, 3, 27.
    Meretricula IV, 25.
    Meritorium corpus VI, 12.
    Meritum (pro culpa) I, 49.
    Messes opimae VI, 16.
    Metaria circumscriptio II, 39.
    Meticulosa observatio V, 28.
    Micula II, 49, VII, 24.
    Militaris insania III, 26.
    Mimi infames VII, 33.
    Mimuli II, 38.
    Minerva pro stamine V, 45.
    Minimissimus V, 7, 14.
    Ministra II, 11.
    Miracula (pro rebus turpibus) V, 25.
    Miscere verba II, 1.
    Miserorum insignia V, 27.
    Mitra II, 23.
    Mola salsa II, 68.
    Mollitudo foeminea VII, 33.
    Momen II, 29, 49.
    Monstruosissimus VI, 26.
    Morbus intercus I, 48.
    Mores pudici V, 29.
    Mortalitas I, 7, II, 45.
    Motacilla VII, 17.
    Motari I, 29.
    Motus incompositi II, 42.
    Movere quaestionem V, 12.
    Muccinium II, 23.
    Muli II, 52.
    Muliones II, 38.
    Munctiones mucculentae III, 13.
    Munia divina VI, 15.
    Muscae impudentes II, 59, stridulae VI, 16.
    Musci venerabiles VII, 30.
    Muscularum venenum II, 45.
    Musica II, 19.
    Mustacium II, 23.
    Mutire IV, 18.
    Myrteae virgae V, 18.
    Mysteria intima V, 23, sancta V, 18.

N.
    Naeniae VII, 23, 24, 25, lenes VII, 32.
    Naevii III, 14.
    Nani III, 14.
    Nares displosae VI, 10.
    Nasica III, 14, VI, 10.
    Nasici III, 14.
    Nasturtium VII, 16.
    Natalium honestamenta II, 48.
    Natrices VII, 16.
    Naturalis infirmitas I, 31.
    Nevitas I, 2.
    Nabulositas VII, 28.
    Nefariae libidines V, 28.
    Negotia ridiculosa V, 26, humana I, 8, III, 19.
    Neptunus pro aqua V, 45.
    Nictare III, 18.
    Nidamenta VI, 16.
    Nidor V, 19, VI, 16, VII, 3, 28.
    Nigror II, 7.
    Nimietas IV, 10, VII, 26.
    Nitedula II, 47.
    Nixus parricidales III, 23.
    Nominaliter II, 55.
    Nominitare VII, 43.
    [Col. 1315] Nota (pro dedecore) IV, 23, I, 57.
    Nothae et adulterae lectiones V, 36.
    Nothum lumen II, 20.
    Novatio V, 35.
    Novi (i, q, experior, accidit mihi) I, 17.
    Nubes undosae I, 30.
    Nubere (pro operire) III, 31.
    Nunc nuper I, 34.
    Nuptialia vota V, 13, gaudia V, 18.
    Nutricia cura II, 21.

O.
    Obire res II, 29.
    Obliquatus III, 23.
    Obmurmurare IV, 35.
    Obnoxius VI, 4.
    Obnuntiationes II, 67.
    Obrepere II, 62, V, 9.
    Obscaenitas ominis I, 16.
    Obscaenitas propudiosa V, 27.
    Obscurissimae cogitationes VI, 11.
    Obsepire II, 66.
    Obsequia mitia V, 25.
    Obsolefacere V, 8.
    Obsolescere, V, 9.
    Obstaculum II, 28.
    Obtentiones allegoricae V, 35.
    Obtrectatio sordens I, 36.
    Obtusior ligno, saxo II, 21.
    Obtusum pectus III, 19.
    Occipere I, 2.
    Oculata inspectio II, 9.
    Oculorum articuli mobiles III, 13.
    Ocymum VII, 16.
    O isti I, 41, V, 2.
    Offae (penitae) VII, 24, 25.
    Offensa VII, 40.
    Officium annunciationis VII, 40, defensionis V, 17, honorationis VII, 13.
    Officia humanitatis V, 25, humationis VI, 6, 7, religionis IV, 34.
    Officiosa sedulitas II, 66, munia VI, 8.
    Officiosum foedus II, 8.
    Officere I, 16, 59.
    Offuscare VII, 15.
    Oggerere VII, 6.
    Olor II, 59.
    Omentum VII, 24.
    Omentorum membranulae III, 13.
    Ominum dexteritas VII, 19.
    Omophagia V, 19.
    O nescii I, 53.
    Operula IV, 30.
    Opinatio I, 31, 38; III, 17; IV, 30.
    Opus taediosum V, 14.
    Ora et labra in sermonem diducere II, 21.
    Orae luminis II, 69.
    Orbes saltatorii II, 42.
    Orbicus motus II, 58.
    Ordines primi II, 62.
    Ordiri retia VI, 16.
    Oris stuprum II, 42.
    Os patulum VI, 10, principale ibid.
    Ossea substructio III, 13.
    O iterum, I, 45.
    O viri IV, 21.

P.
    Pactae IV, 20.
    Palasea sive Plasea VII, 24.
    Panchaicae resinulae VII, 28.
    Panchristarii II, 38.
    Pane et panis I, 59.
    Panis castus V, 16.
    Pannychismi V, 24.
    Pantomimi II, 38.
    Papula I, 51.
    Parentalia VII, 51.
    Parilis gratia VII, 48.
    Pariles lineae VI, 10.
    Partilitas I, 8.
    Partiliter I, 12; VI, 4, 19.
    [Col. 1316] Parvuli pusiones VI, 26; VII, 8, 32, 39.
    Passerculi VII, 8.
    Passibilitas II, 26.
    Passio I, 18.
    Passivum II, 26, 27, 34.
    Patres sectarum II, 10.
    Patricium genus II, 48.
    Patrimus puer IV, 31.
    Patera VII, 29.
    Patulae fauces VII, 42.
    Patulum os VI, 10.
    Paupertatis miseriae I, 3.
    Pauperculus VII, 12.
    Pauper lare II, 29.
    Pauper tugurium II, 29.
    Paupertinus VI, 3.
    Pausata arbor V, 7.
    Pausam facere V, 9.
    Pavibundae trepidationes VII, 13.
    Pavus VII, 8.
    Pectus obtusum III, 19.
    Pellacia IV, 28; V, 21.
    Pellax IV, 35; V, 44.
    Pendigines VI, 16.
    Penis V, 28.
    Peniculamenta V, 11.
    Perbacchari V, 7.
    Percelebrare II, 43.
    Perducere (i. e. exhaurire) V, 26.
    Perexiccata VII, 24.
    Perfidia acoris I, 21.
    Periculum caecitatis II, 59.
    Periculum (pro interitu) I, 3.
    Perlitus fimo V, 23.
    Pernoscere V, 33.
    Perquirere I, 2.
    Pervicacia studia VI, 11.
    Pervigilia sancta V, 23.
    Petasus VI, 12.
    Phalli V, 28, 29.
    Phrygiones II, 38.
    Piaculares hostiae VI, 2.
    Piaculi commissio IV, 31.
    Pignora (de liberis) II, 77.
    Pinguitiae VII, 20.
    Pistrix III, 31.
    Pium far VII, 36.
    Placamentum VII, 8.
    Plana, ae VI, 14.
    Plani II, 32.
    Planum facere II, 58.
    Planum fieri VI, 7.
    Plasea VII, 24.
    Plebis oratio VII, 24.
    Pluvia labens V, 37.
    Pluviarum rores I, 21.
    Polimina VII, 24.
    Pollinctores I 46.
    Polluctus opinione V, 12.
    Polubrum II, 23.
    Polyandrion VI, 6.
    Poma mitia I, 30.
    Pompa sermonis I, 59.
    Pompiliana indigitamenta II, 73.
    Pondera genitricum IV, 25.
    Ponderosus VII, 34.
    Ponere imperitiam II, 25, saevitias VII, 17.
    Ponti terga I, 46.
    Pontificalia mysteria VII, 24.
    Pontificium salutis II, 65.
    Poplitibus nudis incedere II, 41.
    Porricere II, 68.
    Porrum sectivum VII, 16.
    Portitor I, 65.
    Posterganeus IV, 5.
    Postica pars V, 23, 28
    Possibilitas I, 44.
    Postulio IV, 31.
    Potentiae interiores I, 42.
    Potentatus I, 51.
    Potis est I, 52; II, 61; III, 22; IV, 18; V, 20, V, 40; VI, 17, 19; VII, 3, 22, 28.
    Potestas I, 43.
    Praecones V, 25.
    Praegustater IV, 6.
    [Col. 1317] Praesecare V, 28.
    Praesidatus III, 23; IV, 6.
    Praestigiatores II, 38.
    Praestringere V, 44.
    Praesul VII, 9, 36.
    Praesumere II, 33.
    Praetextati V, 29.
    Pratula V, 24.
    Primigenia natura I, 60.
    Primigenii motus I, 2, ortus II, 70.
    Primigenium corpus VI, 18.
    Priva VI, 19.
    Prodigiosae conceptiones V, 10, formidines VI, 2.
    Prodigaliter I, 16.
    Progenies Platonica II, 21.
    Proles (pro pudendis) V, 23.
    Proletarius II, 29.
    Proloquium III, 44; V, 3, 37.
    Proluere sitim III, 43.
    Proluvies II, 39; V, 23; VI, 16; VII, 16, etc.
    Promptum est II, 19; V, 22.
    Pronus in libidines V, 27.
    Propudiosum facinus V, 25.
    Propagatores religionum V, 31.
    Proritari VII, 15.
    Prorsus pergere VII, 41.
    Proficiae VII, 25.
    Prostibulum VI, 13.
    Protendere supplices manus III, 6.
    Provectior senectute VI, 10.
    Proventus annonae I, 14, rerum IV, 3.

PROVERBIA:
    Sine ullis feriis I, 13.
    Quot homines, tot sententiae II, 15.
    Contrectare manibus II, 71.
    O Abdera, Abdera V, 12.
    Tricas conduplicare Tellenas V, 28.
    Addere garo gerram V, 44.
    Fabrum caedere, cum ferias fullonem VI, 9.
    Pari pendere lance VI, 2.
    In prima positum fronte VII, 38.
    Proximum contumeliae VII, 14.
    Psittacus verba integrat II, 25.
    Publicare IV, 24.
    Pudibundi mores V, 8.
    Puditum est V, 29.
    Puer iners II, 24.
    Puerculo (ex) rationes sciscitari II, 23.
    Puerilis halucinatio VI, 8.
    Puerile ludicrum VII, 39.
    Puleium VII, 16.
    Pullus Jovis IV, 26.
    Pulsare convitio IV, 34.
    Pulticula VII, 51.
    Pulpamentum VII, 24.
    Puncti spatium V, 12.
    Punicum malum V, 6.
    Pupulae oculorum II, 7.
    Pupuli VII, 8.
    Purgamenta I, 59.
    Pusio scitulus V, 31.
    Pustula I, 51.
    Putor V, 14; VII, 16.
    Putesco VII, 17.

Q.
    Quadrigarii II, 38.
    Quadrini cardines, VI, 5
    Quaeritare V, 15.
    Quaesitor IV, 16.
    Querimonia I, 12.
    Querquera I, 48.
    Quire V, 8, et saepius.
    Quirites IV, 4.
    Quiritari II, 51.
    Quotidiana verba I, 45

R.
    Radices VII, 16.
    Rancescere I, 21.
    [Col. 1317] Raptari I, 2.
    Rastrum II, 19.
    Rationes artium I, 2.
    Rationis potestas I, 6.
    Rationis sapore contactus II, 5, primordiis imbutus III, 28.
    Rationum proprietas I, 30.
    Ravi III, 14.
    Receptaculum ventris VII, 42.
    Recidiva substitutio III, 9.
    Reciprocus halitus VII, 28.
    Reciprocare I, 30; II, 16.
    Redintegratio VII, 42.
    Redintegrare VII, 33.
    Refricari VII, 33.
    Relanguescere VII, 33.
    Reduvia I, 51.
    Renidere VI, 3.
    Repetentia II, 28.
    Replicare I, 3.
    Res angustae I, 56, abditae IV, 31, asperae II, 73, fessae I, 25, 28; III, 24, illae (sensu obscoeno) III, 10, involutae VI, 11, flagitiosi operis V, 10, operis I, 45.
    Reserare secreta II, 7.
    Retegere V, 25.
    Retardatus V, 31.
    Retentari VI, 16.
    Rimator V, 8.
    Rotula V, 19; VI, 16.
    Rubigo II, 40.
    Ruere se VI, 29.
    Ruma VII, 24, 25.
    Ruminare V, 23.
    Ruminatores saeculi VII, 24.
    Runcinae VI, 14.
    Runcinare V, 28.
    Rusticanus I, 60; IV, 27.
    Rutilare I, 9.

S.
    Saburratus sanguis V, 12.
    Saccati obscoenissimae seriae II, 37.
    Saccibucces, III, 14.
    Sacramenta militiae salutaris II, 5.
    Saevitas vitiorum II, 48.
    Sagina VII, 25.
    Salamandra VII, 16.
    Salinatores II, 38.
    Salapittarum sonitus VII, 33
    Salsamina VII, 24.
    Sambucistria II, 42.
    Sancire II, 70.
    Sanctuarium V, 16.
    Sanctum (pro sanctuario) V, 6, 39.
    Sanguis et Sanguem I, 59.
    Sanguinis fluor V, 12.
    Sannis et maniis constringere VI, 26.
    Sarculum II, 23.
    Sata I, 59.
    Satagere V, 21.
    Satiate VI, 2.
    Satisfactionis viae V, 21.
    Satietatis fuga III, 33.
    Satus V, 22.
    Sauciare mero V, 11.
    Saxeus imber I, 3.
    Scabillorum concrepationes II, 42; VII, 32.
    Scaevus V, 7.
    Scatebrae turpitudinum V, 22.
    Scaturigo vocis V, 40.
    Scelerosa opera IV, 11.
    Scelerosus actus VI, 26.
    Scientiola II, 18.
    Scientissimi VI, 11.
    Scita artificum VI, 13.
    Scitulus II, 21.
    Scituli pusiones V, 31.
    Scripulum VI, 23.
    Scrofa inciens VII, 18, 22.
    Scorpio venenatus VII, 23.
    Scrupulosa diligentia IV, 29.
    Scrupulosius VII, 41.
    Scurrula urbanus VI, 21.
    Secare I, 64.
    [Col. 1318] Saeculum (pro sobole) I, 25; II, 26; VII, 24.
    Saeculum impium et ingratum I, 65.
    Saeculum paratum II, 18.
    Secundae actiones III, 6.
    Securicula II, 19.
    Secus virile V, 13, foemineum V, 25.
    Sedet (i. q. placet, fixum, ratum est) IV, 18.
    Sedes superae II, 33, sidereae VI, 17, tartareae V, 28.
    Seges criminum V, 22.
    Sella arquata II, 23.
    Sellularii viles III, 21. Sellularia III, 22.
    Semivir V, 13.
    Semperrestitutio I, 2.
    Sensus communis II, 33; IV, 2.
    Septimana foetura III, 10.
    Sequestrare V, 19.
    Seria V, 18.
    Sermocinari II, 24.
    Sermocinatio I, 59.
    Sermonem dare I, 52.
    Servare de coelo II, 67.
    Servulus VII, 13.
    Sigillaria VI, 11.
    Sigilliola VI, 11.
    Signa inertia I, 38.
    Signifex VI, 13.
    Significantia IV, 3.
    Significare V, 3.
    Silicernium VII, 24.
    Siligo VII, 24.
    Siliquastrum II, 23.
    Silunculus III, 14.
    Simplices et bonitatis innoxiae II, 39.
    Simpuvium IV, 31, VII, 29.
    Sirpiarum vitores II, 38.
    Sistere V, 3.
    Sitire sanguinem I, 25.
    Sol siderum princeps I, 2, amplior orbe II, 61.
    Sole torrere se I, 9.
    Sole clarius I, 47.
    Solifugae II, 23, VII, 16.
    Sollicitare II, 42.
    Soloecismus I, 59.
    Somno vinctus V, 2
    Sophistica ostentatio I, 59.
    Sopire II, 27, VII, 27.
    Sorex II, 59.
    Sordidatus lapis I, 39.
    Sospitator II, 74.
    Speciosus IV, 29.
    Spectus, us V, 27.
    Spem praesumere II, 67.
    Speratae IV, 20.
    Spiramina VII, 28.
    Spiritalis tractus III, 13, agitatio VI, 15.
    Spiritum effundere I, 40.
    Spiritus vitalis VII, 16.
    Spirula II, 42.
    Spoliatus vita et lumine VI, 7.
    Spondere, sponsio II, 11.
    Sponsae IV, 20.
    Spumare V, 21.
    Stare (pro permanere) III, 1.
    Stare in altioribus VII, 14.
    Status capitis IV, 28.
    Stercoribus accipi VII, 17.
    Stentorei vagitus II, 75.
    Stimuli irarum VII, 23.
    Stipes supremae VII, 11.
    Stolide caecus VI, 15.
    Stragula vestis II, 23.
    Strebula caro VII, 24.
    Stribligo I, 59.
    Strictim transire V, 20.
    Striculus pusio V, 25.
    Strophium II, 23.
    Studio (i. q. consulto) I, 59.
    Stupidi VII, 33.
    Stupiditas VI, 15.
    Stupor admirationis I, 48.
    Stuprum oris II, 42.
    Suadenter loqui II, 19.
    [Col. 1319] Subsicivae laudes V, 30.
    Subditiva secreta V, 32.
    Subexhiberi VI, 8.
    Subigere terram II, 40.
    Subinflo II, 7.
    Subintroire VI, 12.
    Subluteus V, 12.
    Submissus V, 21.
    Subrigere V, 28.
    Subreptio V, 9.
    Subscriptio V, 26.
    Subscudes VI, 16.
    Subsessor IV, 23, V, 20.
    Substernere I, 27, V, 33.
    Subucula II, 19.
    Subjugare I, 5.
    Succedere (pro crescere) I, 2.
    Successus terrarum V, 24.
    Succingi I, 2.
    Suffectio V, 15, luminis V, 12.
    Sufficio VII, 27.
    Sufficere prolem III, 9.
    Suffragines V, 23, VI, 11.
    Supercilium tollere II, 50, deponere II, 16, fastidiosum I, 65, luminis I, 6.
    Superciliorum margines III, 13.
    Supercilio tumidus II, 1.
    Superciliosa res I, 12, civitas V, 12.
    Superesse (pro praeesse) III, 25.
    Superlatum pondus VI, 6.
    Superna potestas II, 29, IV, 21.
    Superstitio inanissima I, 42.
    Suppara II, 19.
    Supplicamenta VII, 21.
    Suprema funeris VI, 6.
    Suprema necessitas VII, 10.
    Surgere se V, 18.
    Surire I, 2, V, 13, 28.
    Suspectio VII, 13.
    Suspicionum argutiae II, 12, audacia II, 58.
    Suspiciosa credulitas II, 35.
    Symplegmata VII, 33.

T.
    Taciturnitatis silentium III, 26.
    Taeniae picturatae I, 39.
    Taedae VII, 24.
    Tardus (pro stulto) VI, 17.
    Tartari sedes ima V, 19.
    Tempestatis furor II, 11.
    Tenebrae tartareae II, 30.
    Tenebrosae ambiguitates V, 37.
    Tenor officiorum II, 17, virtutis II, 15, reticentiae II, 21.
    Teretes pilae V, 20.
    Terga ponti I, 46.
    Tergiversator VII, 40.
    Terra hominum mater II, 52.
    Terrae mandare V, 14, VI, 6.
    Terra Vesta III, 31.
    [Col. 1319] Terram tenere IV, 31.
    Terrere portentis I, 17.
    Testulae VI, 17.
    Textricula puella V, 14.
    Thesaurus interior I, 63.
    Tholi VI, 6.
    Thuris acerrae II, 76, acervi IV, 30, suffimentum IV, 16.
    Thus masculum VII, 28.
    Thyle ultima VI, 5.
    Tinnire IV, 16.
    Tinnitus aeris VII, 50.
    Tippula II, 59.
    Tortuosa volumina VII, 41.
    Trabales clavi II, 13.
    Trabeae II, 19.
    Trahere fletum IV, 21.
    Translatitium decus VI, 13.
    Tranquillitas mollissima I, 6.
    Trapetum II, 23.
    Trepidare laetitia VII, 4.
    Tribula II, 23.
    Trilices tunicae III, 21.
    Trivialis germanitas III, 34, sermo I, 58.
    Trivialiter institutus VII, 50.
    Trullei II, 19.
    Tuceta II, 42.
    Tumor indignationis I, 28.
    Turritus V, 7.
    Tutamina I, 28.
    Typhus et mentis elatio II, 3, 12, 19, 29, 63.

U.
    Uda III, 19.
    Uligo I, 10, II, 7.
    Uliginosa viscera I, 50.
    Ulpicum II, 59.
    Ultum se ire III, 17.
    Unci carnifices II, 5.
    Urbanus scurrula VI, 21.
    Urbana subtilitas V, 30.
    Urigo V, 44.
    Usio VII, 32.
    Ustrina VII, 15.
    Utres stercoris II, 37.
    Utria et Utres I, 59.
    Uxoria conjugatio V, 21.
    Uxoriae voluptates V, 28.

V.
    Valetudo (de morbo) I, 45, 48.
    Vani I, 24, 54.
    Vannus II, 23
    Vaporus VI, 21.
    Vectitatus V, 37.
    Vectores I, 9.
    Velamentum II, 40.
    Velle (abundanter positum) I, 25.
    Venialis concessio V, 12.
    Ventosa imitatio VI, 8.
    Ventus fluor aeris VI, 10.
    Venus pro coitu V, 45.
    [Col. 1320] Veratrum I, 11.
    Verbenarum suffitio V, 3.
    Verbi causa V, 36.
    Verenda V, 27.
    Verminantium membrorum cruces I 50.
    Versipellis V, 31, 35.
    Verrucula collis II, 49, V, 3.
    Versura V, 44.
    Vertex aetherius III, 31.
    Vertigo I, 2.
    Vestire luce 1, 2.
    Vestis stragula II, 23.
    Veternosae arbores I, 39, undae I, 45.
    Via rationis VI, 16.
    Vicaria substitutio VI, 10.
    Vices temporariae II, 8.
    Vicissitudines rerum I, 8.
    Viduare I, 3, 45, II, 3, VII, 29.
    Vim facere II, 40.
    Vindemiare VII, 34.
    Vindicias dare IV, 16.
    Vinctiores plumbeae VI, 17.
    Vini acor I, 21.
    Vinum inferium IV, 16, VII, 30.
    Violae odorae V, 14.
    Vipera VII, 23.
    Virginitas intacta VII, 22, castimoniae IV, 26.
    Virago IV, 25, V, 37.
    Virginalia species IV, 16.
    Virgo bucula VII, 18.
    Virilia fascina V, 28, veretra V, 14.
    Virilitas V, 21.
    Virus seminis V, 10.
    Viscus transvoratum VII, 29.
    Vitiligo I, 45, 48, 50.
    Vitisator III, 29.
    Vitores sirpiarum II, 30.
    Vivacitas cordis V, 4, ingenii V, 32.
    Vivida pruna VII, 30.
    Vocamen II, 35, III, 34, IV, 3, VII, 43.
    Vocem emittere I, 46, II, 23.
    Vocem mittere I, 45, VI, 5.
    Voces infractae IV, 21.
    Vocis scaturigo V, 40.
    Volubiles rotulae V, 20.
    Volucris titillatio VII, 4.
    Volumina pollinctorum I, 46.
    Voluptatis enervatione languescere III, 10.
    Volutari II, 58.
    Volutabra horrentia VII, 17.
    Voragines VII, 17.
    Votorum debita VI, 2.
    Voti compos V, 28.
    Vulcanus pro igne III, 33,
    Vulneratis auribus accipere I, 36.

Z.
    Zelotypi pusiones VII, 21.





[ADDENDA]




[Col. 1319]
PRAEFATIO.

[Col. 1319] Quae causa fuerit hujus Arnobii mei appendicis, quidque in ea praestitum sit, paucis accipe, benevole lector. Quum scilicet nundinis anni praeteriti vernalibus editionem meam Arnobii e prelis Vogelii viri honestissimi emissam accepissem, nihil ex eo tempore neque potius neque antiquius habui, quam ut cum textum hujus editionis, tum annotationes ipsi adjectas denuo attentius perlustrans singula, quae in [Col. 1320] iis vel commissa vel omissa essent, mihi notarem, simulque vel ipse vel per amicos sedulo conquirerem, quaecumque ad emendationem aut illustrationem scriptoris ob reconditam doctrinam difficillimi facientia in aliis libris philologieis dispersa, eo tempore, quo in Arnobio edendo occupatus fueram, meam effugissent notitiam. Hoc per aliquot menses facienti mihi errorum quidem graviorum haud ita larga seges comparuit, [Col. 1321A] nisi illis annumerare velis 12-15 emendationes priosum interpretum verissimas, quas in annotationibus meis probatas in textum recipere oblitus fueram, jam vero in errorum indiculo huic appendici ad calcem adjecto notatas. Sed eo amplior novorum subsidiorum, quibus uti antea non licuerat, copia quaerenti sese obtulit, imprimis cum (quod, qui hactenus mihi unus innotuit idemque aequissimus Arnobii mei Censor in Ephemeridibus litterariis Lipsiensibus desiderabat) eum in finem perlustrassem opera quaedam splendidissima et ex parte raro obvia, quae antiquae artis monumenta continent, v. c. Viscontii Museum Pio-Clementinum et Museum Clermontanum, [Col. 1321B] Gorii Museum Etruscum, antiquitates et picturas ex Herculano erutas (quarum in edendo Arnobio usus fueram nonnisi editione Augustae Vindelicorum excusa instructaque nonnullis Murrii notulis fatis exilibus), Zoegae porro Opus doctissimum de anaglyphis antiquis Romae repertis (Li Bassirilievi antichi di Roma), novam etiam editionem Operum Winkelmanni a triumviris doctissimis, Fernovio, jam ante aliquot annos acerbo fato litteris humanioribus, quarum insigne decus et ornamentum fuerat, erepto, a Meiero et Schulzio curatam. Quorum virorum doctissimorum et antiquitatis peritissimorum laboribus plus quam triginta iisque difficilioribus Arnobii mei locis lucem jam redditam fuisse, est quod gratissimi animi sensu [Col. 1321C] profiteor. At vero his copiis haud contentus denuo perlegi priorum Arnobii interpretum, Heraldi imprimis, Stewechii et Elmenhorstii commentarios, et Nourrii Apparatum (ex quo antea, cum autographum Arnobii mei jam Lipsiam missum fuisset, paucas tantummodo quasi spicas legere licuerat) benevolentia eorumdem virorum humanissimorum, quos in Praefatione ad Arnobium laudavi, iterum mihi concessum, ut, si quae bonae frugis in illis invenirem, quae in edendo Arnobio vel diligentiam meam fugissent, vel quae ipse, propterea quod aliqua mihi jam [Col. 1321D] pridem notissima continere viderentur, aliis fortassis ignota futura non suspicans, silentio praetereunda censuissem, ea jam in curas hasce secundas reciperem. Adii praeterea aliquas veterum scriptorum editiones ad edendum Arnobium nondum adhibitas, nec non varios libros philologicos diversissimi generis, [Col. 1322A] v. c. Casauboni Exercitationes ecclesiasticas, Salmasii Epistolas, Phil. Caroli Animadversiones in Agellium et Q. Curtium haud contemnendas, Ch. Cellarii libellum de Barbarismis linguae latinae bonae frugis plenissimum, Schellingii brevem quidem, sed doctrina multifaria reconditaque refertam, Dissertationem de Diis Samothraciis (cui, ut mihi quidem videtur, unice veram explicationem debeo loci omnium difficillimi lib. III, cap. 40, de Diis Consentibus, de quo judicia virorum doctorum expetiveram in Praefatione ad Arnobium; porro Creutzeri viri, quem nominasse laudasse est, opus praestantissimum inscriptum: Symbolik und Mythologie der alten Völker: [Col. 1322B] aliosque libros complures. Denique haud ingrata accessio facta est conjecturis nonnullis beati Heumanni, quas adscriptas margini exemplaris editionis Elmenhorstii Hamburghi, anno 1610, excusae, quod asservatur in amplissima Bibliotheca Georgiae Augustae, mecum communicavit Benekius, professor Goettingensis, vir doctissimus aeque ac humanissimus, et jam de editionibus meis cum Epistolarum Socraticarum, tum Memnonis Heracleotae et Chionis optime meritus. His itaque omnibus excerptis, collectis, dispositis atque ad singulas editionis meae paginas adaptatis, meisque qualibuscumque adjectis, correctis denique, quotquot iterata ejus lectione investigare licuerat, cum calami errantis, tum typorum vitiis, [Col. 1322C] extitit tandem ultimum hocce ad Arnobium meum spicilegium, quod tibi jam offero, benevole lector, sperans, in illo, quamvis breve sit, et paucis tantum plagulis constet, plura tamen non plane contemnenda, neque, ut aiunt, e trivio petita te inventurum, neque, si illud cum editione mea comparaveris, adeo multa, quae sive crisin, sive explicationem Arnobii juvare possint, amplius esse desideraturum. Cui jam extremum vale dico tamquam amico gratissimo, cum quo per annos haud paucos arctissima mihi fuerat familiaritas, optans maximopere, ut inter [Col. 1322D] sacrarum humanarumque disciplinarum cultores, quamplurimos lectores nanciscatur auctor lectu dignissimus, doctrina et acumine pollens Patrumque Ecclesiae latinae nemini secundus.


Scripsi Turici Helvetiorum, 11 Februarii 1817.




[Col. 1321]
SEGMENTUM. Quod codex ms. Regius Arnobianus, ex eoque romana editio adtextum habet ad initium capitis 41, libri VII, nostrae editionis post verba: Fastidium ne immoderatione pariatur.

[Col. 1321D] Non imus inficias in annalium scriptis contineri haec omnia, quae sunt a vobis in oppositione prolata: nam et ipsi pro modulo, ingeniique pro captu, et legimus haec eadem, et esse posita scimus; sed quaestionis in hoc, summa est, utrumne hi dii sint, quos saevire asesveratis offensos, reddique ludis et sacrificiis mites? [Col. 1322D] an sint longe aliud, et ab hujus vi debeant et nominis et potentiae segregari. Quis est enim primum qui eos deos existimet aut esse qui credat, qui motibus et saltationibus scenicis, qui canteriis frustra currentibus, voluptatum solvuntur in gaudia, ineptas et frigidas actiones spectatum proficiscuntur e coelo? [Col. 1323A] offendique se doleant et suis honoribus derogatum, si paulisper constiterit ludius aut tibicen modice interquieverit fessus? qui praesulem sibi displicuisse pronuntient, si per circi medium pergat nocens aliquis, meritorum poenas et supplicia redditurus? Quae si penitus cuncta et sine ulla gratificatione cernantur, non tantum ab diis esse reperientur aliena, verum ab homine quovis lauto, nec ad summos apices gravitatis ac ponderis instituto. Quis est enim primum deos illos qui existimet fuisse aut esse qui credat, qui nocendi habeant saeviendique naturam, easque abjiciant rursus cyatho uno sanguinis, et turis suffitione moliti? Qui motibus scenicis et saltationibus histrionum festos dies ducant et hilaritatis plenissimas voluptates; qui cantherios frustra et sine ulla ratione currentes spectatum proficiscantur e coelo: [Col. 1323B] gaudeantque ex his alios transire pronos et cernuos ruere, cum curribus resupinos verti, trahi alios debiles [Col. 1324A] et cruribus claudicare praefractis; qui praesulem sibi displicuisse pronuntient, si per circi medium pergat nocens aliquis meritorum poenas et supplicia redditurus; qui offendi se doleant et suis honoribus derogatum, si paulisper constiterit ludius, interquieverit tibicen fessus, puer ille matrimus decidat fortuito alicujus instabilitate prolapsus? Quae si penitus cuncta et sine ulla partium gratificatione pendantur, non tantum longe longeque ab diis esse reperiuntur aliena, verum a quovis homine sentiente communia, nec ad studium veri rationum cognitionibus erudito [(1) 1Kb] .




[Col. 1323]
SUPPLEMENTUM ADNOTATIONUM IN ARNOBII AFRI LIBROS VII ADVERSUS GENTES.



LIBER PRIMUS.
[Col. 1323B]

Col. 718, ad notam Et velut quiddam . . . . . adde:---Etiam Maximinus imperator, Christianis infensissimus, in illa quam ad civitates persecutionem illorum postulantes rescripsit epistola quamque servavit [Col. 1323C] nobis Eusebius, Hist. Eccles., lib. IX, cap. 7, asserit acerbiores calamitates contigisse , , . Postea adhuc Symmachus (ap. Ambros., tom. II, pag. 631 et seq.) sterilitatem terrae famemque publicam abrogatis Vestalium sacerdotumque ethnicorum privilegiis adscribere non dubitavit: Nemo me putet solum causam religionum tueri: ex hujusmodi facinoribus orta sunt cuncta Romani generis incommoda . . . . . . Secuta est hoc factum fames publica, et spem provinciaram omnium messis aegra decepit. Non sunt haec vitia terrarum . . . . . sacrilegio annus aruit: necesse enim fuit perire omnibus, quod religionibus negabatur. NOURRIUS, pag. 324.

Col. 719, ad notam Hostilibus condignos . . . adde:---Caeterum condignus antiquum vocabulum Plauto aliquoties [Col. 1323D] usurpatum. Vide I Fr. Gronov. ad Cassin., act. I, v. 43. ORELL.

Col. 721, ad notam Calore, exarsit . . . adde:---Heumannus conj. aut intepuit. Sed tales particulae copulativae saepissime omittuntur ab Arnobio. ORELL.

Col. 722, ad notam Nec madidata . . . adde:---Doctissimus Arnobii mei Censor lenensis (Jenaische Litteraturzeitung Januar 1817. Nr. 11, 12), cujus judicium, cum autographum hujus Appendicis jam Lipsiam missum fuisset, mecum communicavit amicus quidam, legendum conjicit arva succrescunt. ORELL.

Col. 723, in nota Inhabitabiles, post v. HERALD., insere haec:---Sic infra, lib. VII, cap. 47, fin. (col. nostrae edit. 1285, lin. 17) terrisque inhabitabilibus discreta. Ita enim e Codice msto et edit. rom. reponendum [Col. 1324B] pro habitabilibus. Nec igitur audiendus Heumannus legendum conjiciens: per habitabiles oras.

Col. 723, ad notam Et studiosae . . . . adde:---At jam meliora edoctus a doctissimo Censore Ienensi muto sententiam et unice veram puto lectionem vulgatam: studiosae nativitatis. Respicit scil. Arnobius [Col. 1324C] ad opinionem Platonis aliorumque veterum philosophorum, qui statuebant, artium ac disciplinarum semina non extrinsecus accipi, sed a prima nativitate ac summo Creatore menti humanae insita cum ipsa crescere et augeri, vel etiam degenerare. Insignis hanc in sententiam locus est Tertulliani in libro de Anima, cap. 20, init.: Et hinc itaque concludimus, omnia naturalia animae, ut substantiva ejus ipsi inesse, et cum ipsa aeque proficere, ex qua ipsa censetur. Sicut et Seneca saepe noster. Insita sunt nobis omnium artium et aetatum semina, magisterque ex occulto Deus producit ingenia, ex seminibus scilicet insitis et occultis per infantiam, quae sunt et intellectus. Ex his enim producuntur ingenia. Porro ut frugum seminibus una generis cujusque forma est, processus tamen varii. Alia integro statu evadunt, alia etiam meliora respondent, alia degenerant pro conditione coeli et soli, pro ratione operis et curae, pro temporum [Col. 1324D] eventu, pro licentia casuum; ita et animam licebit, semine uniformem, foetu multiformem et quae sequuntur lectu dignissima. Eodem libro cap. 24 legimus: Et si immortalem (animam agnoscimus), ut hoc sit divinitatis, tamen passibilem, ut hoc sit nativitatis (id est nativae indolis). Dicit itaque Arnobius studiosae nativitatis usuras usuras studiorum a prima nativitate hominibus insitorum. ORELL.

Col. 724, post notam Tenorem . . . , insere hanc sequentem:

Veritatis absconditae sacramenta patefecit. Sacramenta, id est . Nil amplius. Sic enim non modo de sacris christianorum ritibus, sed de omnibus religionis arcanis usurpant hanc vocem scriptores ecclesiastici. Ita Zeno Veron., serm. de Juda, sacramentum numeri ternarii (Trinitatis); et Fulgentius de [Col. 1325A] Incarnat. C., redemptionis sacramentum. Vide, qui de h. v. multus est, Is. Casaubon., Exercitt. ad Baronii Annal. XVI, sect. 43, pag. 478 et seqq. ORELL.

Col. 724, ad notam Quibus negotia . . . , pro verbo HERALD., adde:---Nam quod est apud Plautum (Asinar., act. I, scen. I, v. 21) decantatissimum, indidem sumptum est:

Apud fustitudinas, ferricrepidinas insulas,
Ubi vivos homines mortui incursant boves.
HERALD.

Ibid., in nota Felicitate . . . , ad fin., pro loco:---ed. Kapp. Conf. Gierig.,---lege:---ed. Kapp. et Munker. ad Fulgent. Mythol., lib. II, cap. 5, pag. 672, ed. van Staveren. Conf. Gierig.

Ibid., post notam Felicitate . . . insere hanc:

Si enim nos sumus in causa. Ita Cicero, lib. I, epist. I ad Lentulum: in causa haec sunt. ELMENH.

Ibid., post notam Irrupisse . . . , adde sequentem:

Majorum in temporibus factitatas. Heumannus in [Col. 1325B] delendum censet. Sed Arnobius tales praepositiones ponere amat. Vide infra ad cap. 5, verba Chaldaeorum ex reconditis disciplinis notam Heraldi. ORELL.

Col. 725, post notam Vastitate, adde sequentem:

Quantae quoties et quae gentes famam senserint horridam. Hujus rei plurima exempla occurrunt apud antiquos Historicos. Ita Livius, lib. IV, cap. 12. Procul Geganio et L. Menenio Lanato Coss. tantam narrat Romae fuisse frugum inopiam, ut multi ex plebe, spe amissa, potius quam ut cruciarentur trahendo animam, capitibus obvolutis, se in Tiberim praecipitaverint. Sic etiam ab Eusebio in Chronico ad annum 2022 et post natum Christum octavum notatur fames Romae ita ingens facta, ut quinque modii venderentur denariis XXVII semis. Tunc autem christianum nomen neque ibi neque alibi auditum adhuc fuerat. Conf. Dionys. Halicarn., lib. I Antiquitt., pag. 21, Sylb. et Augustin. lib. III. de Civ. Dei, cap. 17. NOURR. pag. 327.---Quantae gentes pro quot gentes. Vide Annot. ad lib. V, cap. 12, tom. II, pag. 290. ORELL.

[Col. 1325C] Ibid., in nota Accidunt . . . , post v. adierunt, insere haec:---Multo minus audiendus Heumannus corrigere volens adurunt, quod quamvis sensu nocendi (vide col. seq.) adeo de pluvia audacissimo zeugmate dixerit Virgilius, Georg. I, vers. 93 seq.:

Ne tenues pluviae, rapidive potentia solis
Acrior, aut Boreae penetrabile frigus adurat.
Maximopere tamen dubito, an dici possit etiam de grandine vi et impetu plantas collidente.

Col. 726, in nota Indicunt, pro loco:---Fulv. Ursinus leg. inducunt, lege:---Fulv. Ursinus et Heumannus leg. inducunt.

Ibid., post notulam Historia . . . , insere sequentem:

Quoties prior aetas affecta sit. Conf. Tertullian. Apologet., cap. 40; Augustin., de Civ. Dei, lib. III, cap. 1, et lib. IV, cap. 2. S. Aurelius Victor in Trajano. ELMENH.

Col. 727, post notam Quando . . . , insere sequentem:

[Col. 1325D] Cum feris bella. Vid. Gell. Noct. Att., lib. VI, c. 3, de Reguli praelio apud Bagradam fluvium in Africa cum serpente immensae magnitudinis. ORELL.

Ibid., ad notam Ab insula . . . adde:---Conf. Plin., Hist. Nat. lib. II, cap. 10; Strabo, Geogr., lib. II, pag. 101; Casaub., Seneca, lib. VI; Nat. Quaest., cap. 24; Tertullian., Apologet., c. 40; adv. Nationes, cap. 9, et de Pallio, cap. 2; Ammian. Marcellin., lib. XVII, cap. 7. NOURR., pag. 330.

Col. 728, ad notam Captivitati . . . , pro verbo ORELL., adde:---Caeterum ipsum verbum subjugare tanquam cadentis latinitatis vocabulum notat Cellarius in Curis posterioribus de Barbarismis ling. lat., Ienae, anno 1687, editis pag. 126 et seq. ORELL.

Ibid. post notulam Possimus, insere sequentem:

Sed sunt omnia vetera. Heumannus: sed sint, etc., quod magis placet ob praecedentia verba cum novi fiat nihil. ORELL.

[Col. 1326A] Ibid., post notam Bella . . . , adde sequentes:

Malum malo rependi non oportere. Hoc Salvator noster ipse praecipit Matth., V, 38-39. ELMENH.

Injuriam perpeti quam irrogare esse praestantius. Matth., V, 39 et seqq. Conf. Lactant. Inst., l. VI, cap. 22. ELMENH.

Hostiles manus. Heumannus absque ulla necessitate corrigere vult hostilis manus, ut sequens cohibere sit pro cohibere se. ORELL.

Col. 732, post notam Vocare . . . insere sequentem:

IX.---Quia vectoribus impediat vota. Heumannus mavult: Quia vectoris, etc. ORELL.

Ibid., post not. Quid si sole . . . insere sequentem:

Dicenda sunt nubila inimica obductione pendere. Imitatus est illa Virgilii Georg., I, vers. 214:

Dum sicca tellure licet, dum nubila pendent.
ELMENH.

Ibid., post not. Commodulis . . . , insere sequentem:

[Col. 1326B] X.---Fovit. Heumann. fovet. ORELL.

Col. 734, post notam Genituris . . . , adde sequentem:

Cur tam saeva prodigia genituris sperantibus addiderunt. Cur perniciosa animalia crearit Deus, docet Augustinus de Genesi, contra Manichaeos, t. II, lib. II, cap. 16; Lactantius, Inst., lib. VII, cap. 4, et Basilius, Homil. IX. in Hexaemeron. ELMENH.

Col. 735, post not. Sine ullis . . . , insere sequentem:

Numquam omnino respirasse mortalia. Dionysius Alexandrinus: , . HERALD.

Col. 736, in nota Quemadmodum . . . , pro verbo ORELL., insere:---Meursius conjicit: Quemadmodum enim res aliae, et usque ad hoc tempus genus qui duraret mortalium. ORELL.---Bona est . . .

Col. 737, post notam Si apud . . . , adde sequentem:

Ariditatemque miserunt. Suadeo scribam ariditatemque immiserunt, quod probat Arnobius ipse hoc eodem [Col. 1326C] libro cap. 43: Aut mortiferam immittere quibus libuerit tabem; et eodem capite: Inconcessi amoris flammas et furiales immittere cupiditates. Neglecta est geminatio syllabae. STEWECH.---Caeterum mittere pro immittere apud scriptores cum argenteae tum aeneae aetatis frequentatissimum esse docet Munker. ad Hygin. Fab. 29. ORELL.

Col. 738, ad notam Cur ut . . . , adde:---Canterus ut irasci, etc. omisso cur, comparans simillimum Arnobii locum infra lib. V, cap. 40, init.: Et tamen, ut vobis ita se habere assentiamur res istas, id est, ut historiae aliud verbis sonent, nescio quid aliud more hariolantium dicant, ita non animadvertitis, non videtis quanta, etc. Sed heic alia est constructio, ut scil. conjunctivo junctum, non indicativo, ut in nostro loco. ORELL.

Ibid., ad notam Quid est . . . , adde:---Caeterum verba haec: Quid est enim aliud irasci . . . . . . bacchari? tanquam glossema delevit Heumannus. ORELL.

[Col. 1326D] Col. 742, in nota At ex . . . , pro loco:---Quae conjecturae fere omnes fluxerunt,---lege:---Quae conjecturae ex parte fluxerunt.

Col. 744, post notam Non nosse . . . , insere sequentem:

Et in hac rerum materia crassiore conditionis suae exsortes versari. De his daemonibus ita Apuleius libro dogmate Platonis: In aeris (ait) plagis terrae conterminis, nec minus confinibus coelo, perinde versantur ut in quacumque parte naturae propria sunt animalia, et in aethere volantia, et in terra gradientia; et Minucius Felix, cap. 25: Spiritus sunt insinceri, vagi, a coelesti vigore terrenis lapibus et cupiditatibus degravati. Adeundus quoque Lactantius lib. II, cap. 25. STEWECH.---In eamdem sententiam Augustinus de Civ. Dei, l. VII, cap. 6: Inter lunae gyrum, et nimborum et ventorum cacumina aerias esse animas, sed eas animo, non oculis, videri et vocari heroas et lares et genios. [Col. 1327A] vocat D. Paulus ad Ephes. VI, 12; ubi vid. Wetsten. ORELL.

Col. 748, pro loco:---ad Vib. Sequestr. pag. 265, qui hac de re multus est. ORELL.,---lege:---ad Vib. Sequestr. pag. 265, et Schneider. ad Nicandr. Alexipharm. v. 11, pag. 80 et seq. qui hac de re multus est. ORELL.

Ibid., ad notam Philesius, pro verbo ORELL., adde:---Immo extat apud Plinium, Hist. nat., lib. XXXIV, cap. 19: Canachus Apollinem nudum fecit, qui Philesius cognominatur, in Didymaeo Aeginetica aeris temperatura. Ubi Harduinus eumdem esse putat hunc Apollinem cum Apolline in Branchidis, ubi oraculum ejus erat, aere facto a Canacho, cujus meminit Pausanias in Boeot. IX, pag. 557, Sylb. Conf. Nourr., pag. 537. ORELL.

Col. 749, not. Aut amet . . . : ---tot millia in venerationem. ORELL.,---lege:---tot millia in venerationem. Heumannus: Aut amet substerni, et tot millium venerationem videre. ORELL.

[Col. 1327B] Col. 751, ad notam Pausos . . . , adde:---»Pausus apud Etruscos Pase. Graecis cessationem significat, quod et Latinis pausa. Intellexerunt tamen sub hoc nomine Romani praecipuum deum Pacis comitem seu ipsam Pacem. Attamen religio Etrusca Pausum a Pace videtur distinxisse.« Haec doctissimus Gorius in Dissertatione de Hellenismo Etruscorum Symbol. Literar, tom. II, p. 65. Videntur itaque Pauso armistitiorum, Paci autem pacis solidae et solemnibus foederibus stabilitatae praesidatum tribuisse veteres Etrusci. ORELL.

Ibid., post notam Pausos . . . , adde sequentem:

Bellonas. Romae versus portam Carmentalem templum huic bellicae deae, sicut Augustinus lib. III de Civ. Dei, cap. 25, et lib. IV, cap. 11. Ab Appio aedificatum fuit, ac pridie nonas Julii consecratum, de quo Ovidius Fast. VI, 198 et seqq. ita cecinit:

Hac sacrata die Tusco Bellona duello
   [Col. 1327C] Dicitur, et Latio prospera semper adest.
Appius est auctor: Pyrrho qui pace negata
   Multa animo vidit, lumine captus erat.
Prospicit a templo summum brevis area Circum.
   Est ibi non parvae parva columna notae.
Hinc solet hasta manu, belli praenuntia, mitti,
   In regem et gentes cum placet arma capi.
Hujus autem templi et senatus in eo habiti frequens apud Livium, X, 19; XXVI, 21; XXVIII, 9. Aliosque ac praesertim poetas, Horatium, Lucanum Tibullumque mentio. NOURR., pag. 413.

Col. 752, post notam Sortiti . . . , adde sequentem:

Et in rerum numero recognoscunt. Editio Elmenhorstii habet et in rerum numero cognoscunt. Heumannus mavult et in deorum numero, etc. Sed haec esset mera repetitio verborum praecedentium: a quo ipsam deitatem . . . . sortiti esse sentiunt, et omnino bene habet vulgata lectio in rerum numero, i. e. in rerum existentium vel, ut barbare dicitur, in entium numero, [Col. 1327D] in der Zahl, Reihe der existirendem Wesen. Sensus itaque est: cui Deo summo dii vestri, si sunt tales, ipsam suam et deitatem debent et existentiam. ORELL.

Ibid., post notulam Cujus voluntate . . . adde hanc:

Unum esse principem solum. Ms. Solem aperto vitio. STEWECH.

Ibid., post notam Ortus sui . . . , insere sequentem:

Interitionibus. Probatum et aureae latinitatis vocabulum. Ita Cicero, in Verr., III, cap. 54, aratorum interitio. Sic enim legendum esse pro internecio discimus ex Nonio Marcello (Conf. Victor. lib. III, Var. Lect., cap. 2). Utitur eadem voce etiam incertus scriptor de Bello Hispan. Caesari additus cap. 24: Ita pridie duorum Centurionum interitio hac adversariorum poena est litata. Ubi vid. Mor., pag. 760, ed. Oberlin.; et noster infra, lib. II, cap. 63: Cum ad sensum coeperit interitionis accedi. ORELL.

Col. 753, ad notam Caecitate . . . adde:---Hujus in [Col. 1328A] corporis pro hoc in corpore, quod antea legebatur, restitui ex romano exemplari. CANTER.

Col. 754, post notam Solem Deum . . . insere sequentem:

Luna cum apud vos Dea sit. Orpheus ad Lunam:

, , .
Cicero de Nat. Deorum, lib. III, cap. 20: Si Luna Dea est, ergo etiam Lucifer caeteraeque errantes numerum deorum obtinebunt. Inscriptio vetus:

SOLI. INVICTO. ET. LUNAE. AETERNAE.

Conf. Lactant., lib. II, cap. 5. ELMENH.

Col. 756, ad notam Locus rerum . . . , adde:---In eamdem sententiam Tertullianus etiam advers. Praxeam, cap. 16: Est Deus omnipotens, qui totum orbem manu apprehendit velut nidum, cui coelum thronus et terra scabellum, in quo omnis locus, non ipse in loco, qui universitatis extrema linea est. NOURR., pag. 341.

Ibid., post notam Nulla . . . adde sequentem:

[Col. 1328B] De quo nihil dici et exprimi mortalium potis est significatione verborum. Gregor. Nazianz. de Fide Orat. 49, Rufino interprete: Hoc est Deus, quod cum dicitur, non potest dici; cum aestimatur, non potest aestimari; cum definitur, ipsa definitione crescit. ELMENH.

Col. 757, ante notam Averruncetur . . . insere hanc:

Plebeia atque humiliora. Subaudi numina. HEUMANN.

Ibid., ad notam Si in ling . . . adde:---Stewechius scribendum conjicit: Sensu animali vocis sonitum quirent, etc. Cum infra cap. 38, dixerit Arnobius: Animalibus causis lucem semper obscuritatemque resumens. Sed nulla prorsus mutandi necessitas. ORELL.

Col. 760, post not. Qui flumen . . . insere sequentem:

Coronide ille natus. Hyginus Fab. CCII: Apollo Coronidem gravidam percussit et interfecit (ob adulterium scil., commissum cum Ischye, Elati filio. ORELL.), cujus ex utero exsectum Aesculapium educavit. ELMENH.---Conf. Apollodor. Bibl. III, cap. 10, § 7 10, ibique Heyne, V. S. Obss., pag. 277, ed. nov. ORELL.

[Col. 1328C] Ibid., not. Arcitenentes . . .:---Sed hoc verbo uti si voluisset Arnobius, scripsisset sine dubio circulantes, non circulati, etc.---Delenda haec verba. Nam verbo circulor, ari, pro vagari utitur etiam Seneca Ep. 88 . . . Appion Grammaticus, qui sub C. Caesare tota circulatus est Graecia, ubi vide Lips. Alias circulari est consistere in circulis colloquendi causa, ut ap. Caesar. Bell. Civ. I, 64: Totis vero castris milites circulari et dolere, hostem ex manibus dimitti, bellum non necessario longius duci. Ubi vid. Oberlin. in Ind. Conf. P. Victor. Var. Lect. VIII, 13. ORELL.

Col. 761, post not. Tyndaridae . . . adde sequentem:

Et crudo inexsuperabilis cestu. Infra lib. VII, cap. 33, amicitiarum fide salva contundere se alios et crudis mutilare se cestibus. Virgilius Georg., III, 20:

. . . . . et crudo decernet Graecia cestu.
HERALD. Servius: duro quod ex cario duro sint cestus. ORELL.

Col. 764, post notam Sed concedamus . . . insere sequentes:

[Col. 1328D] Quod panis, Cererem. Lucretius, lib. V, v. 14:

Namque Ceres fertur fruges, Liberque liquoris
Vitigeni laticem mortalibus instituisse.
Inscript. vetus: CERERI. FRUGI. SACRUM. Sic ELMENH.

Si Triptolemum, quod aratri. Virgilius, Georg. I, vs. 19:

. . . uncique puer monstrator aratri.
Ubi Servius: Alii Triptolemum, alii Osirim volunt, quod magis verum est. ELMENH.---Conf. imprimis, qui doctissime illustrat fabulam de Triptolemo, Bottiger in Vasengemahld.---tom. I, p. II, pag. 193, seq. ORELL.

Col. 765, not. Cur luna . . . . : ---Semper in motu ne quis creditur,---lege:---Semper in motu idem ne quis creditur.

[Col. 1329A] Ibid., ead. not., post v.---male audiente,---insere haec:---(At jam iterata hujus loci lectione meliora edoctus retracto hanc conjecturam et proxime accedens ad emendationem Gelenii, scribendum censeo: Cur luna semper in motu indemnisque redditur, etc.?)

Col. 766, not. Elatas . . . , ad fin., pro loco:---Itaque nil mutandum,---lege:---Et omnino in nostro loco nil mutandum esse liquet ex loco simillimo Zenonis Veronensis Serm. de Praecepto. Attende tibi (quem Heraldus citat): Intuere namque mihi ambitiosum quempiam, et ingenti supercilio honestatis elatum imaginem quamdam sobrietatis habitu exteriore gestantem. ORELL.

Col. 768, post notulam Trunco, insere sequentes:

Et eos ipsos divos quos esse mihi persuaseram. Interpungendum cum Meursio, et eos ipsos, divos quos esse mihi persuaseram. ORELL.

Digna de dignis sentio. Meursius mavult: digna de divis sentio. Sed vulgata lectio multo est significantior. ORELL.

[Col. 1329B] Col. 770, not. Vivum . . . :---Mihi videntur haec verba profecta,---lege:---Mihi verba post poenas profecta videntur.

Col. 771, ad notam Quae ab . . . adde:---Ejusmodi formulas loquendi, v. c. in memoriam habere, in potestatem habere, in possessionem esse, in fugam esse, in servitutem remanere, etc., ex antiquis scriptoribus plures collegit Ph. Carolus in Animadversionibus suis ad Agellii Noctes Atticas, Norimbergae, 1663, editis, lib. VI, cap. 14, pag. 350. ORELL.

Col. 775, notam Nominis . . . , ad fin.:---in Thesauro,---lege:---in Thesauro et imprimis Munker. ad Fulgentii Mythol., lib. II, Fab. VI, p. 675, ed. van Staveren. ORELL.

Col. 777, post not. Cujus vocem . . . adde sequentem:

Pedem ferebat inlutum. Heumannus conj. in tutum. Male. Dicitur utrumque illotus et (rarius id quidem) illutus, inlutus propr. sordidus. h. l. primario sensu intactus aquis, unbenetzt, nicht nass. Sic invenimus [Col. 1329C] illutibilis ap. Plautum, illutibarbus ap. Apulei., Florid. I, 3. ORELL.

Ibid., ad notam Calcabat . . . , post v. ELMENH., adde:---Confer. Schoettgen. ad Juvenc. Histor. Evang. I, vs. 637, p. 114. ed. Reusch. ORELL.

Col. 779, ad notam Quid esset . . . , post v. HERALD., adde:---Heumannus conj. quod esset Deus verus, scil. Christus. ORELL.

Ibid., ad notam Cum ea . . . , post v. ORELL., adde:---Caeterum respicit Arnobius h. l. Stoicorum dogma, qui nullo modo fata posse mutari dicunt. Ammianus Marcellinus, Hist. lib. XXIII, cap. 5: Nulla vis humana vel virtus meruisse umquam potuit, ut quo praescripsit fatalis ordo non fiat. Cf. Augustin., de Civit. Dei, lib. V, cap. 8, et Firmic., Astron. lib. I, cap. 3. ELMENH.

Col. 782, post notam Nec reputare . . . insere sequentem.

Cum naturalis infirmitas peccatorem hominem faciat, [Col. 1329D] non voluntatis seu judicationis electio. Sic ed. Lugd. Bat. Antea legebatur sed judicationis; pro quo Heumannus rescripsit et judicationis. Vulgatam lectionem sed judicationis defendere conatur Heraldus haec annotans. »Hoc ait Arnobius, nos infirmitate humana peccare, non voluntatis, sed judicationis electione; quia re vera nolumus malum nec eligimus; sed id bonum judicamus naturali caecitate, quod tamen reapse malum est; quae fuit nonnullorum sententia, quam confutat Aristoteles libro Nicomacheorum tertio. Et falsissimum sane est nos peccare non voluntatis electione, sed sola judicii caecitate, quam sententiam e Platonicorum schola hauserat Arnobius, in christiana doctrina nondum satis tritus. Lactantius, lib. V, cap. 14: Itaque dicunt eos, qui mali videantur, non sua sponte peccare, nec mala potius eligere, sed bonorum specie lapsos incidere in mala, dum bonorum ac malorum discrimen ignorant. Hanc autem sententiam [Col. 1330A] defendit acerrime Arianus, dissert. Epictet. locis compluribus, et praecipue lib. I, cap. 27. Totum enim caput in hoc argumento occupatur.« Haec Heraldus. Sed videtur Arnobius h. l. naturalem infirmitatem, qua affectibus occaecati et quasi abrepti in vitia labimur, opponere electioni voluntatis seu judicationis, der Wahl des freyen selbststandigen Willens und der prüfenden und urtheilenden Vernunst. ORELL.

Ibid., post notam Non meriti . . . adde sequentem:

Sed infirmitate. Verissima haec emendatio debetur Th. Cantero. Antea sed firmitate, pessime. ORELL.

Col. 783, post notam Ne qua . . . adde sequentem:

Verminantium membrorum cruces . . . . . . vermina passionum. Verminare et vermina antiquae et probatae latinitatis vocabula. Festus: Vermina dicuntur dolores corporis cum quodam minuto motu, quasi a vermibus scindatur. Ubi vid. Scalig., pag. 588, ed. Dacer. Lucretius, V, 995.:

Donicum eos vita privarunt vermina saeva.
[Col. 1330B] Hinc verminari, tormina pati. Vide Nonium, de propr. serm. pag. 40, ed. Mercer. ORELL.

Col. 791, not. Ipsi faciant . . . , ad finem:---et quidem, ut mihi videtur ad posterius. Nam fremorem verborum colligere dici vix posset ORELL.---Delenda haec verba, quae incuria fudit. Nam constructio est: adjiciant . . . . . colligant (omne) quidquid malefici graminis nutricant terrarum sinus, quidquid virium continet fremor ille verborum, etc.

Col. 792, not. Nunquam . . . , ad finem, pro verbo ORELL., lege:---Credulitatis, i. e. fidei. Vide Corrigenda et Addenda ad tom. II, pag. 462. ORELL.

Col. 793, post not. Aut puerili, insere sequentem:

Unanimiter viverere. Unanimiter mediae aetatis adverbium, quo cum primis usi sunt christiani scriptores: etiam Vospiscus in Tacito, cap. 4: Quod me unanimiter delegistis, i. e. uno animo et voce una. [Col. 1330C] Conf. qui plura exempla collegit, Cellarius de Latinitate mediae et infimae aetatis, pag. 103. ORELL.

Col. 794, not. Sed conscriptores . . . . ---Conscriptor familiare Arnobio. Vide caput sequens. Conscriptor familiare Arnobio l. (Conscriptores , ut bene Heumannus in margine). Vide caput sequens.

Col. 795, not. Aut appreh . . . , post v.---quin in textum reciperem,---adde:---V. locum tamquam glossema delere vult. Heumannus. ORELL.

Col. 796, post notam Sed ab . . . adde sequentes:

Vide ne magis haec fortior causa sit. Heumannus: Videte, etc. Idem (quod semeI monuisse sufficiat), pro inquit (scil. adversarius), constanter reponere vult. inquiunt. Male, ut saepius jam observatum in Annotationibus nostris. ORELL.

Ampliare. Heumann. ignara (scil. scripta) ampliari. Bene. ORELL.

Col. 797, post not. Inflectatur . . . adde sequentem.

[Col. 1330D] Pompa ista sermonis. Ita Cassiodorus, lib. XI, epist. I: Romani eloquii pompa resplendet, et, qui nostrum fortassis ante oculos habuit, Minucius Felix Octav., cap. 16, fin: Atque etiam quo imperitior sermo, hoc illustrior ratio est, quoniam non fucatur pompa facundiae et gratiae, sed, ut est, recti regula sustinetur. Ubi vid. Cellar., pag. 49. ORELL.

Col. 798, ante notam Et sophistica . . . insere sequentem:

Ne corrumperent scilicet gravitatis rigorem. Clemens Alexandr. Stromat. I: . . . , , , etc. Plura vide sis ibidem in eamdem sententiam. Tractat. autem hoc argumentum ex professo Seneca in quibusdam epistolis. HERALD.

Col. 799, ad notulam Hic sanguis . . . , post v. ELMENH., [Col. 1331A] adde:---Sic Ennius etiam apud Ciceronem, de Finibb. V, cap. 11:

Refugiat timido sanguen, atque exalbescat metu.
Conf. qui plura exempla collegit, Phil. Carolus in Animadv. ad Agell. Noct. Att., lib. III, cap. 7, pag. 200. ORELL.

Col. 800, not. Intentissimae . . . , ante v. ORELL. adde:---Mecum consentit Heumannus. ORELL.

Col. 801, ante notam Vel qualitate . . . insere sequentem:

Assumpsit igitur hominis formam. Causas enumerat Arnobius, at veram et principem causam omittit, quae quidem ignoratio Arnobio adscribenda est, non saeculi doctrinae. Optime igitur Origenes contra Celsum, corpus humanum, ait, a Christo assumptum, ut in terris versaretur, et mortem pro nostra redemptione pateretur, ac verus homo pro humano genere justitiae divinae satisfaceret: [Col. 1331B] , , , , , etc., lib. I. HERALD.---Atqui minime omittit Arnobius veram causam divini Soteris verbis sequentibus: atque omnes res exsequeretur eas, etc.; cum facta ejus divina, tum mortem innuens, quam passus est pro salute hominum. ORELL.

Ibid., not. Latent . . . : ---latentes involutae. Stewechius.---lege:---latentes, involutae. Bertius apud Meursium: et illo genere noluit? Latenter involutatae. Stewech.

Ibid., post notam Homo . . . adde sequentes:

Non caecum est. H. e. non occultum, cujus causa nesciatur. Ita caecus saepissime apud optimos scriptores, v. c. Cicero II de Oratore, cap. 87: Res caecae et adspectus judicio remotae. Ovid. Metam. IX, 174:

   Caecaque medullis
Tabe liquefactis.
ORELL.

[Col. 1331C] Et similitudini proxime constitutum. H. e. proxime accedit ad similitudinem (scil. sequentem Sibyllae, Bacidis et Heleni), es hat grosse Aehnlichkeit mit folgenden Beyspielen. ORELL.

Col. 803, not. Et in . . . , post v.---et consignati,---adde:---Sic in Pythagorae familia quidam erant , aliis philosophiae mysteria in interiori thesauro aperiebantur. Origenes libro contra Celsum I: , , , , , , , , . HERALD.

Ibid., post not. Durissisimisque . . . adde hanc:

Nec imputandum putavit. In romano codice legitur haec reputandum. Ego lego nec reputandum putavit. CANTER.

Col. 807, post notam Cruentis . . . adde sequentes:

[Col. 1331D] Nec si video causam. Stewechius ad l. VII, p. 142, ed. Lugd. Bat., leg. conjicit nec hic, etc. ORELL.

Securioris quinimo expectationis impleret. Annon legendum implerent? Caeterum implere cum genitivo usitatissimum optimis scriptoribus, constructione scil. Graeca. Sic Virgilius, Aen. I, 219:

Implentur veteris Bacchi pinguisque ferinae.
Et Cicero ad Divin., l. IX, epist. XIX: Ollam denariorum implere, ubi vid. Cort., p. 467. Conf. qui nubem exemplorum congessit, Vechner. in Hellenolex., l. I, part. II, c. 24, p. 324, seq., ed. Heusinger. ORELL.



LIBER SECUNDUS.

Col. 814, ad notam Ut non in . . . . . , pro verbo ORELL., adde:---Antea legebatur: Ut non omnium amore in cunctos lumen et praetenderit vitae. Sed verba [Col. 1332A] omnium virtutum amore consulto tamquam Glossema expunxisse videntur editor Lugd. Bat. et post eum Oberthurius, idque, ut mihi quidem videtur, rectissime. Non enim bene Christus omnium virtutum amore, quem animis hominum instillabat, sed potius salutaribus suis praeceptis, quae tradebat de Deo rebusque divinis, dici potest ignorationis periculum ab hominibus amovisse. At si legamus periculum interitionis, tum verba illa bene habent, nec sunt sollicitanda. ORELL.

Ibid., ad not. Et fons . . . , pro verbo ORELL., adde:---Censor Ienensis defendit lectionem vulgatam res perpetuas, explicans res continuo nec interrupto ordine se sequentes, credens Arnobium hoc loco loqui de creatione illa, quam theologi appellant secundam. ORELL.

Col. 815, ante notam Quid si . . . insere sequentem:

III.---Honoris impartitione viduatos. Sic editiones omnes, excepta Lugd. Batava, ubi legimus impertitione. [Col. 1332B] Sed dicitur utrumque, impartior (vel antique impartio) et impertior: hinc etiam impartitio et impertitio. Quod vocabulum tamquam citatur in Thesauro Gesneri. ORELL.

Col. 816, ante notam Id est . . . insere sequentem:

Ut teneri et comprehendi nullius possint anticipationis attactu. Possint pro possit, quod habent editiones veteres, bene restituit Salmasius, sequente Heumanno. Anticipatio, , das Vorerkennungsvermögen. Vide Ernesti Clav. Cic. v. . ORELL.

Ibid., post notam Immensi . . . insere sequentem:

Quod nulla natio est tam barbari moris. Origenes, contra Celsum: , , . HERALD.

Col. 817, post notam Quibus statuerint . . . insere sequentem:

Cum genera poenarum tanta, etc. Heumannus in [Col. 1332C] margine tanta accipit pro tot. Vide Annotatt. ad l. V, c. 12, p. 290. Sed hoc loco tanta videntur esse tam atrocia poenarum genere. ORELL.

Col. 818, ante notulam Unde . . . insere hanc:

Ea quae nobis promittimus. Annon legendum quae vobis promittimus. ORELL.

Ibid., not. Marsyam . . . , ad fin., pro v. ORELL., pone:---Marsyas ab antiquis cultus tamquam libertatis vindex, teste Servio ad Virgil., Aen. III, 20: In liberis civitatibus simulacrum Marsyae erat, qui in tutela patris Liberi est. Et Aen., IV, 58: Liber apte liberis urbibus libertatis est Deus, unde etiam Marsyas, minister ejus, civitatibus in foro positus, libertatis indicium est, qui erecta manu testatur, urbi nihil deesse. Adeoque statuae Marsyae in foro romano positae antiqui Romani affixisse videntur schedas dicteriis, , plenas vel adeo carmina mala (Pasquills), ut hodierni romani statuae Pasquini. Hinc Pomponii Marsyas ab Arnobio memoratus videtur fuisse poema aliquod refertum jocis obscoenis. Caeterum notissimam Marsyae [Col. 1332D] ab Apolline excoriati fabulam pluribus illustrant commentatores Picturarum Herculanensium, t. II, tab. XIX, p. 122 et seqq. ORELL.

Col. 819, post not. Sapientiam . . . insere sequentem:

Primum et ipsi. In romana editione legitur: Primum et quae ipsi, etc. Forte legendum, ut sequamur antiqua vestigia primum itaque ipsi. CANTER.---Ed. Lugd. Bat. habet primum ecquid ipsi, etc. ORELL.

Col. 820, ad notam Naturalia . . . , post v. HERALD., adde:---Sic Ovid. Metam. XV, 145: Augustae reservabo oracula mentis, et Valerius Flacc., l. II Argonaut., versus 437:

Obvius et Minyas terris adytisque sacerdos
Excipit, hospitibus reserans secreta Thyotes.
ELMENH.

Col. 822, not. Ipse . . . . , post v. ORELL., adde:---Praeter [Col. 1333A] hos animum Deum statuunt Pythagoras apud Minucium (Octav., c. XIX), Plato, de Legib., c. 5, et Augustinus, l. VII de Civ. Dei, c. 5. ELMENH.

Ibid., ad notulam Cur in . . . , post v. HERALD., adde:---Similiter Servius ad Virgil., Aen. VI, vs. 724: Corpora, prout fuerint vel vivacia, vel torpentia, ita et animos faciunt: quod potest etiam in uno eodemque corpore probari. In sano enim corpore alia est vivacitas mentis, in aegro pigrior, in insanis invalida et ratione carens, ut in phreneticis cernimus: adeo cum ad corpus venerit anima, non sua natura utitur, sed ex ejus qualitate mutatur. Vide Galenum in tractatu pereleganti, . ELMENH.

Col. 825, post notam Sed Officiant . . . insere sequentem:

Plurimum quo minus habeatis. Plurimum, etsi tolerari potest, suspicione tamen non caret. Et certe videtur esse glossema imperfectum. Notaverat fortasse [Col. 1333B] ad oram libri sui aliquis insignem locutionem, quae proxime sequitur, plurimum habere; unde remansit plurimum et textui tandem adjectum est. Et est sane notabilis locutio plurimum (id est plus more Arnobii. Vide in hac Notarum Appendice supra ad tom. I, p. 300, lin. 12. ORELL.) et minus habere et e Graecorum elegantia translata. Dicunt autem hi et sive . Arrian., I. II, Dissert. Epictet., c. 6: , . HERALD.

Col. 826, post not. Et judicare . . . insere sequentem:

Et quod levissimum multo est. Pro et quod levius multo est. Superlativus pro comparativo, ut haud raro apud hos scriptores. Sic Trebellius Pollio in XXX Tyrann., c. 11: Jam ego faxim, ut Gallienus sordidissimus feminarum omnium duces sui patris intelligat. Ubi vide Casaub. Conf. G. J. Voss., de Constructione, p. 382. ORELL.

Col. 828, ad notam Res patrias . . . post v. ORELL. [Col. 1333C] adde:---Numae leges de sacrificiis, auspiciis, sepulturis, etc., etiam in hodiernum conservatae in fragmentis XII Tabularum. Libros ejusdem de jure pontifico repertos et combustos ex senatus decreto, Cornelio Balbo et Bebio consulibus, id memoriae prodidit Lactantius, l. I, c. 22. Lego autem ritibus pro artibus. Nomen enim ritus rebus sacris peculiari esse, qui nescit, et inde denominatos Hetruscorum libros rituales, is legat Pompeium Festum. STEWECH.

Col. 829, post notam Superfundendi . . . insere sequentem:

Eripiendae vobis fidei. Heumannus legendum conjicit eripiendae nobis fidei. Sed bene habet vulgata lectio. Sensus est: Dedistis illis (circumscriptoribus) locum impediendi vos, quominus credatis, fidem habeatis religioni christianae. Quid quod sic legendum esse verba etiam sequentia, subjiciendi contemptus, docent, quae aperte respiciunt gentiles, non christianos. ORELL.

[Col. 1333D] Ibid., post notulam Inequitare . . . insere hanc:

Quae nobis dici pronuntiarique ridetis. Heumannus conj. quae a nobis dici, etc. Sed tolerari potest vulgata lectio, constructione scil. graeca, quales amat Arnobius noster. ORELL.

Col. 830, ad notam Quam quidem . . . , pro verbo ORELL., adde:---Pro dicere Heumannus mavult docere, Sed dicere est affirmare quod sit, graece . ORELL.

Ibid., post notul. Ad incunabula . . . , insere hanc:

Id est ipsi nobis. Heumannus, ipsis nobis. ORELL.

Col. 831, not. Trabalibus . . . ad fin., pro v. ORELL., adde:---Elmenhorstius cum Cruquio ad Horat., l. I, od. XXXV, clavos trabales interpretatur palos acutos ab ima corporis parte usque ad summam in noxiorum corporibus adactos, sed absque exemplo. ORELL.

Ibid., post notam Trabalibus . . . insere sequentem:

[Col. 1334A] Quid illi sibi volunt secretarum artium ritus. Infra, c. 62: Neque quod Magi spondent, commendatitias habere se preces, quibus emolitae nescio quae potestates vias faciles praebeamt ad coelum contendentibus subvolare. HERALD.

Ibid., post notam Quid Plato . . . insere sequentem:

Et homo prudentiae non pravae. Canterus: parvae. Male. Opponit scil. Arnobius veram Platonis prudentiam falsae seu pravae prudentiae Sophistarum ORELL.

Col. 833, post notam Quod a . . . insere sequentes:

Et immoderata sui opinione sublatis. Verissima haec emendatio debetur Gelenio. Antea legebatur: et immoderata sibi opinione sublatis. Heraldus conj. et immoderata sub opinione sublatis, citans verba Arnobii supra cap. 7 allata: et in opinionem scientiae sub inflati pectoris opinione tollamur. Sed exemplum hoc nil probat. Nec enim ibi sub sed, ut edidimus, legendum subinflati una voce. Immoderatam autem eorum opinionem (ut bene explieat idem [Col. 1334B] Heraldus) appellat Arnobius, quia eos existimat animae dignitatem extendere, quam par erat, longius. ORELL.

Deo verum ac principi gradu proximas dignitatis, etc. Animam hominis divinae naturae partem esse, et ejusdem cum Deo essentiae, docuerunt Manichaei, quos confutat Augustinus contra Adamant. Manichaeum, cap. 22, et contra Faust. Manich., lib. III, cap. 6. ELMENH.

Ibid., not. Dehonestamenta . . . , post. v. ELMENH., adde:---Dehonestamentum bona vox et optimis scriptoribus probata. Sallustius, Hist. lib. I, in Oratione Lepidi, § 21: Fufidius, ancilla turpis, honorum omnium dehonestamentum. Apuleius inhonestamentum posuit in Apologia: Sedulo laboro, ne quid maculae aut inhonestamenti in me admittam. Conf. qui nubem exemplorum citat, Ph. Carolus in Animadv. ad A. Gell., lib. II, cap. 26, pag. 168. ORELL.

Col. 834, not. Aut non . . . , post v. Gruteri, pro [Col. 1334C] ORELL., pone:---Aut non pro ut non est e correctione Heraldi. ORELL.

Ibid., post notulam Ossibus . . . insere hanc:

Comparili ratione. Formam rarissimam comparilis pro compar legimus etiam apud Ausonium, Eclog. II, 38:

Nescit compariles laterum formare figuras.
ORELL.

Col. 835, post not. Cura illis . . . insere sequentem:

Morborum incommoditatibus. Incommoditas saepissime pro morbo apud scriptores ecclesiasticos, v. c. Hegesipp. de Excid. Hierosol., lib. I, cap. 45: Cedebat prope jam tantae incommoditatis suppliciis. Vid. Gronov. Monobibl. ad Script. eccl., cap. 1, pag. 15. Nost, Unpässlichkeit. ORELL.

Col. 836, not. Artificiosa . . . , pro loco:---navitate. Sed non opus,---lege:---navitate probante Heumanno, sed non opus.

Col. 837, post not. Aut rerum . . . , insere sequentem:

[Col. 1334D] Ex assidua reprehensione. Reprehensio h. l. sensu insolito videtur accipiendum de ipso errore vel facto reprehensione digno, Fehlgriff, Missgriff, non de vituperatione. Consequens pro antecedenti. ORELL.

Col. 828, ad notam Suppara . . . pro verbo ORELL., adde:---De supparis ita Lucanus Phars. II, 362:

   Humerisque haerentia primis
Suppara nudatos cingunt angusta lacertos.
Feminarum vestimentum fuisse supparum, docent nos Picturae Herculanenses, ubi tom. I, tab. XXII, feminam supparo indutam elegantissime depictam videmus. Vide ibi Commentatores, pag. 118, et tom. IV, pag. 260. ORELL.

Ibid., ad notam Trabeas, pro verbo ORELL., adde:---Trabeam describit Joannes Lydus de Magistratibus Rom., lib. I, c. 7, ed. Haas.: (la pariture), [Col. 1335A] . , . ORELL.

Col. 839, ante notam Quia grammaticam . . . , insere sequentem:

Summitati. Ita lib. I, cap. 25: Deum summitatem omnium summorum obtinentem adorare. Vide de hoc cadentis latinitatis vocabulo Ch. Cellar., in Cur. post. de Barbarismis et Idiotismis sermonis latini, pag. 155. ORELL.

Ibid., post notam Ut terrarum . . . insere sequentem:

Uniformiter. Sic infra cap. 64 hujus libri: Qui sublimibus, infimis, servis, feminis, pueris uniformiter potestatem veniendi ad se facit. Conf. Cellar. Cur. post. de Barbarism. lat. pag. 233. ORELL.

Ibid., not. Neque divinas . . . , pro loco:---divine eruditas. ORELL., lege:---divine eruditas vel etiam divinas, eruditas, id est neque divinas, neque eruditas. ORELL.

Col. 840, post not. Quod si ea . . . , insere sequentem:

[Col. 1335B] Manifestum et promptum est. Hoc etiam e Lucretii penu. Lib. II, 246:

Namque hoc in promptu, manifestumque videmus.
HERALD.

Col. 842, ad notam Ex cinere . . . , post v. HERALD., adde:---Conf. Plin. Hist. Nat., V, 16; et Broukhus., ad Tibull., II, vs. 138, pag. 215. ORELL.

Col. 843, not. Aevitatem, pro verbo ORELL., adde:---Aevitas, , . Hinc per syncop. aetas. Vide Herald., Adversar., lib. I, cap. 1, pag. 2. ORELL.

Col. 844, not. Solifugas, ad fin., pro verbo ORELL., adde:---Vulgatam lectionem solifugas defendit Censor Ienensis, tanquam epitheton viperarum, ut infra lib. VII, cap. 16: cumque illis salamandras, natrices, viperas, solifugas. ORELL.

[Col. 1335C] Col. 845, ad notam Mitra, pro verbo ORELL., adde:---Mitra, ut docet Servius (ad Aen. IV, vers 215. et IX, 216), pileus incurvus erat, ex quo pendebat baccarum tegimen, quo Phryges et Lydii utebantur, et Trojani imitati sunt. Addit autem quibusdam visum, mitram meretricum esse, et iis adscriptam, quibus effeminatio crimini dabatur. Mulierum autem erat integumentum, uti liquet ex his Plinii verbis Hist. Nat., lib. XXXV, cap. 9: Polygnotus Thasius primus mulieres lucida veste pinxit, capita earum mitris versicoloribus operuit. Isidorus vero, Orig. lib. XIX., cap. 31: Mitra est pileum Phrygium caput protegens, quale est ornamentum capitis devotarum. Sed pileum virorum est, mitra autem feminarum. NOURR. pag. 559.---Conf. Comment. ad Pict. Herculan., tom. II, tab. XVIII, pag. 116; et Visconti in Museo Pio-Clementino, tom. III, pag. 29. ORELL.

Col. 846, ad notam Manete, pro V. ORELL., adde:---Tale mantele elegantissime depictum videsis in Pictur. Herculan., tom. V, tab. LXVXV, Conf. ibi [Col. 1335D] Commentar. pag. 372. ORELL.

Ibid., ad not. Mastruca, pro V. ORELL., adde:---Conf. Dempster., de Etruria regali, tom. I, lib. III, cap. 54, etiam H. Meyer et J. Schulze in Obss. ad Opera Winkelmanni, tom. III, pag. 463. ORELL.

Col. 847, post notam Tribula, insere sequentem:

Vannus. Servius ad Virgil. Georg. I, vers 166, verba: et mystica vannus Iacchi, haec observat: Mysticam vannum sic accipiunt, ut vannum vas vimineum latum dicant, in quod ipsi propter capacitatem congerere rustici primitias frugum solent et Libero et Liberae sacrum facere. Figuram vanni apud veteres diversa nonnihil ab ea qua hodie utuntur rustici; vide in Pictur. Herculan., tom II, tab. XXVIII (Comment. p. 170) et tom. V, tab. LXXV (pag. 335). ORELL.

Col. 848, ad not. Polubrum, pro verbo ORELL., adde:---Cupidinis trulla aquam infundentis in polubrum figuram nitidissimam habet Tabula Herculanensis [Col. 1336A] tom. III. Nr. XXXV. ubi vide Commentar, pag. 168. Conf. Nourr. pag. 561. ORELL.

Ibid., ad not. Radius, pro verbo ORELL., adde:---Feminam (fortassis Musam Uraniam) radium dextra, sinistra vero sphaeram solidam gestantem, qualem describit Martianus Cappella de Nupt. Philol., lib. II, nitidissime depictam vide sis in Pict. Herculan., tom. II, tab. VIII, ubi vide Commentar. pag. 50. et 51. ORELL.

Col. 849, ad notam Quid sit . . . , pro v. ORELL., adde:---Jos. Scaliger in libro de Re nummaria, pag. 8, putat, Arnobium V, dibus significare voluisse deuncem vel dibussem h. e. duas assis tripertiti partes. Censor Ienensis defendit dibus ob sequentia verba: bis bina, bis terna. Equidem praeferrem cubus ob proxime sequens aut dynamis, cui minus bene responderet dibus. ORELL.

Col. 851, ad not. Cum altero . . . , post verb. ORELL., adde:---Auctor de differentiis vocum: Sermocinamur, quando cum aliquo sermonem conserimus. ELMENH.

[Col. 1336B] Ibid., not. Ex crateribus . . . Dele notam ad haec verba et loco illius sequentia insere:---Respicit Arnobius ad verba illa Platonis in Timaeo: , ; quae Cicero ita vertit: Ad temperationem superiorem, in qua (Deus) omnem animum universae naturae temperans permiscebat. Conf. Tennemonn's Geschichte der Philosophie, tom. II, pag. 416 et seq.; et Annot., ad cap. 52, pag. 78. ORELL.

Ibid., not. Demoretur . . . , pro loco:---aere, nullo sensu,---lege:---aerio, nullo sensu.

Ibid., id.:---in Curis secundis: velut in aere,---lege:---in Curis secundis: valeat velut in aere.

Col. 855, ante notam Non est . . . insere sequentem:

Quem teneant in rebus gradum. Ed. Rom. quem teneant, etc., quod frustra defendit Canterus. Nam constructio est: Quemadmodum sciunt . . . . . . . . quem teneant, etc. Delenda itaque in textu sequentia interrogationis puncta, excepto illo post attraxerint. ORELL.

[Col. 1336C] Ibid., ad notam Desinite . . . , pro verbo ORELL., adde:---Canterus locum sic distinguit: Desinite hominem . . . adscribere ordinibus, primis cum sit inops, (primis, scil. bonis), da es ihm an dem erstem und hauptsächlichsten mangelt. ut ap. Ciceronem in de Clar. Orat. cap. 70: non tardus sententiis, non inops verbis, vel, si, quia inops cum genitivo construi solet, primis accipere malis in dandi casu: primis (scil. ordinibus) cum sit inops (da er für die ersten Classen zu arm ist). Sed praefero lectionem vulgatam. ORELL.

Col. 857, ad notam Quamvis . . . , pro verbo HERALD., adde:---Proprie et philosophice quoque loquitur Arnobius, cum ait indolis. Quia verecundia, qua a flagitiis prohibemur, non est proprie laus constantis hominis et firmis radicibus in virtutis propositio fundati, sed potius juvenis et ingenii ad virtutem propensi, estque magis quam . Docet hoc Aristoteles, lib. IV, Eth. Nicom. cap. ult. Lege sis et Plutarchum . HERALD.

Ibid., ad notulam Supernae . . . post v. ORELL. adde:---Ita [Col. 1336D] Arnobius infra lib. IV. Siccine apud vos quaeso supernarum nascitur eminentia potestatum. ELMENH.

Ibid., post eamd. not. insere sequentem:

Nec in alterius altera, etc. Meursius conjicit: nec vi alterius altera etc. Male. Constructio: est nec in conditionis aequalitate alterius (animae scil., quod intelligendum ) altera (anima) possit vexari. ORELL.

Col. 859. post not. Nec in . . . insere sequentem:

Eas passivas atque interibiles invenitur. Annon legendum: atque interibiles esse invenitur. Esse absorptum videtur ab ultima syllaba v. interibiles. Caeterum interibilis pocabylum est latinitatis ecclesiasticae, Tertulliano aliquoties usurpatum. Vid. Gesner. in Thesaur. ORELL.

Col. 861, ad notam Protegimus . . . adde:---»Suspicantur quidam, Graecos Africae Psyllis, , a pulicibus nomen indidisse, quia pulicum more [Col. 1337A] sanguinem exsugebant, nempe ut a serpentibus percussos ita sanarent. De his ita Celsus lib. III, cap. 27, ubi de serpentium morsu: Homo adhibendus est, qui vulnus exsugat, neque Hercules scientiam propriam habent qui Psylli nominantur, sed audaciam usu ipso confirmatam.« Haec Bochartus in Hierozoic. lib. IV, 19, t. II, pag. 477, ed. Rosenmuller. ORELL.

Col. 862, post not. Institoribus . . . , insere sequentem:

Atque planis. Plani sunt iidem ac sycophantae, fallaces seductores et impostores (Gaunerftreichenpack). Cicero pro Cluentio, cap 26: Hic ille planus improbissimus, quaestu judiciario pastus; et Horatius, lib. I, epist. 17, vers. 52:

Nec semel irrisus triviis attollere curat
Fracto crure planum.
Conf. A. Gell., lib XVI, cap. 7. NOURR. pag. 561.---Glossae: planum, fallacem; quoque Graeci dicunt. Vid. Salmas. ad J. Capitolin. Antonin. [Col. 1337B] Philos. c. 13; et Ernesti Clav. Cicer. h. v. ORELL.

Ibid., post notam Quid non . . . , insere sequentem:

Quod eum, qui nobis spondet. Editio I. vitiosissime: quam cum qui nobis spondet. Meursius: cum eum, etc. Fulv. Ursin.: quin eum. Heraldus: quod eum etc. ORELL.

Ibid., not. Vos cum . . . : ---abieritis senodes, nullo sensu. Ad hanc autem,---lege:---abieritis senodes, nullo sensu. Stewech. abieritis senodes, h. e. nodis soluti. Ad hanc autem.

Col. 863, not. Si ejus . . . : ---Meursius et Stewech.,---lege:---Meursius et Stewech. cum Heumanno.

Col. 865, ad notam Non esse . . . post verbum ORELL., adde:---Sed Carpocratis Haeresin, quae partim e prioribus illis conflata fuit, partim pecularia sua monstra habuit, Arnobius praecipue secutus videtur. Manifestum hoc et promptum ex Tertulliano de Praescript., cap. 48: Carpocrates praeterea hanc tulit sectam. Unam esse dicit virtutem in superioribus principalem; [Col. 1337C] ex hac prolatos angelos atque virtutes: quas distantes longe a superioribus virtutibus, mundum istum in inferioribus partibus condidisse; Christum non ex virgine Maria natum, sed ex semine Joseph, hominem tantummodo genitum, sane prae caeteris justitiae cultu, vitae integritate meliorem; hunc apud Judaeos passum, solam animam ipsius in coelo receptam, eo quod firmior et robustior caeteris fuerit: ex quo colligeret tentata (l. retenta) animarum sola salute nullas corporis resurrectiones. Hoc igitur a Carpocratianis, Marcionitis et aliis istiusmodi haereticis acceperat Arnobius. Animarum autem creationem Seleucus quoque et Hermias ac postea Messaliani angelis tribuerunt. Vide Philastrium. HERALD.

Col. 868, ad notam Desultores . . . pro v. ORELL., adde:---Desultores graece , quorum artes elegantissimis versibus jam Homerus descripsit, II. XV, 679. Conf. et Liv. XLIII, cap. 29; et Sueton. Caesar. cap. 39. Ejusmodi desultoris imaginem ostendunt [Col. 1337D] etiam Picturae Herculanenses, t. III, tab. XXIV. Vide ibi Commentar. pag. 229 seq. et Nourr., pag, 554. ORELL.

Ibid., ad notam Funiambulos, pro verbo ORELL., adde:---De funambulis elegantissime Manilius Astron. lib. V:

Et si forte aliquas animo consurgit in artes,
In praerupta dabit studium, vincetque periclo
Ingenium: aut tenues ausus sine limite gressus
Certa per extentos ponit vestigia funes
Et coeli meditatus iter vestigia perdet.
Ubi vid. Scaliger., pag. 421 ed. Boecler. Caeterum de funambulorum, petauristarum aliorumque id genus hominum artibus adi lis Commentarium ad Pict. Herculan., tom. III, tab. XXXII, duo funambulos petasatos funique insistentes exhibentem pag. 158 et seq. ORELL.

[Col. 1338A] Col. 870, ad notam Quid fullones . . . , post v. ELMENH. et ORELL., adde:---Juvenalis Sat. VII, vers. 224, seqq.:

   Media quod noctis ab hora
Sedisti, qua nemo faber, qua nemo sederet,
Qui doce obliquo lanam deducere ferro.
Id est lanarius, ut interpretatur vetus scholiastes. HERALD.

Ibid., ad notam Phrygiones, pro v. ORELL., adde:---Vide infr. in Corrigend. et addend. p. 463. Conf. Commentar. ad Pictur. Herculan., tom. V, tab. LXVIII, p. 303, et imprimis Salmasius ad Fl. Vopisc. Carin., cap. 20. Hist. Aug., tom. II, p. 850 et seq. ORELL.

Col. 871, post not. Exugerent . . . insere sequentem:

Proluvie linerent et madidarent se sua. Glossae: Proluvies . . . . Infra, lib. VI, cap. 16: In quascumque se detulerit deonerati proluvies podicis. Virgilius Aen. III, 217:

[Col. 1338B] Virgineae volucrum facies, foedissima ventris
Proluvies.
HERALD.

Ibid., not. Ut ad . . . : ---Legi volunt nonnulli (Meursius) vocibus. Sed vulgata lectio,---lege:---Legi volunt nonnulli, Meursius vocibus, Heumannus nutibus. Sed vulgata lectio.

Col. 873, post not. Rubigine . . . , insere sequentem:

Vi famis humanis cadaveribus incubarent. Petronius Sat., cap. 141: Saguntini oppressi ab Hannibale, humanas edere carnes, nec haereditatem expectabant. Petavii idem fecerunt in ultima fame . . . . Cum esset Numantia a Scipione capta, inventae sunt matres, quae liberorum suorum tenerent semesa in sinu corpora. Conf. Senec., lib. IV Controvers. XXVII, et Juvenal. Sat. XV, ibique intpp. ORELL.

Col. 876, ad notam In gratiam . . . adde haec:

Liceat in eamdem sententiam adscribere elegantissimum Prudentii locum contra Symmach., lib. II, [Col. 1338C] vers. 189 et seqq. (de virgine Vestali ludos gladiatorios spectante):

Inde ad confessum caveae pudor almus et expers
Sanguinis it pietas hominum visura cruentos
Congressus, mortesque et vulnera vendita pastu
Spectatum sacris oculis. Sedet illa verendis
Vittarum insignis phaleris fruiturque lanistis.
O teneram mitemque animum! Consurgit ad ictus;
Et quotiens victor ferrum jugulo inserit, illa
Delicias ait esse suas, pectusque jacentis
Virgo modesta jubet converso pollice rumpi,
Ne lateat pars ulla animae vitalibus imis
Altius impresso dum palpitat, ense secutor.
Conf. Cyprian., Epist. II, ad Donat. ELMENH.

Col. 878, ad notam Vigorem . . . pro verbo ORELL., adde:---Exponere pro deponere frequentatissimum scriptoribus ecclesiasticis et Arnobio nostro. Vide Annot. ad lib. IV, cap. 21, pag. 221. ORELL.

Col. 879, ad notam Ut spirulas, adde haec:

[Col. 1338D] In emblemate Pict. Herculan., tom. V, tab. XIV, agnoscere sibi visi sunt commentatores bonum botulum et pag. 383, derivant v. botulus a botones, i. e. tumores aggesta terra excitati (Gloss. Agrimens. ap. Rigaltium), quasi botonuli. Modum conficiendi botulos vel botellos docet nos Apicius de Art. Coquin., lib. II, cap. 3: Botellum sic facies: ex ovi vitellis coctis, nucleis pineis concisis, cepam addes, porrum concisum, jus crudum misces (scil. pulpae bene tunsae et fricatae, quod repetendum ex praecedenti § de vulvula), piper minutum, et sic intestinum farcies, adjicies liquamen et vinum, et sic coques, ubi vid. Hummelberg., p. 65, ed. Jansson. ORELL.

Ibid., not. Catillamenta . . . , post verba:---a lingendis catillis (Tellerlecker),---adde:---Mazocchius ad Pict., Herculan., tom. V, p. 382, praefert castellamenta et comparat cum castellulis illis, quae pueri ludentes aedificant tribus nucibus infra, una supra positis [Col. 1339A] (nos Helveti dicimus ein Hoc Nüsse, Ital. casteletto).

Ibid., eadem not., ad finem, pro verbo ORELL., adde:---Apicius l. l. Lucanicarum confectio . . . teritur piper, cuminum, satureia, ruta, petroselinum, condimentum, baccae lauri, liquamen, et admiscetur pulpa bene tunsa, ita ut denuo bene cum ipso subtrito fricetur cum liquamine admixto, pipere integro et abundanti pinguedine et nucleis; farcies intestinum perquam tenuatim productum et sic ad fumum suspenditur. Conf. Nourr., p. 558, et Rader. ad Martial., lib. XIII, epigr. 35, p. 859. ORELL.

Col. 881, ad notam Scabillorum . . . pro v. ORELL., adde:---Conf. Le Pitture antiche di Ercolano, tom. IV, tab. XIII, p. 62, et I Bronzi di Ercolano, tom. II, tab. XLI, p. 155. ORELL.

Col. 882, ad notam Sambucistriae . . . , pro v. ORELL., adde:---Has conjungit etiam Livius, qui post devictum Syriae regem Antiochum, vulgo magnum, ait lib. XXXIX, cap. 7: Luxuriae enim peregrinae origo ab [Col. 1339B] exercitu asiatico in Urbem invecta est . . . . . tum psaltriae sambucistriaeque et convivalia ludorum oblectamenta. Ubi Doeringius sambucam instrumentum tam forma quam usu similem fere ei dicit quod apud nos dicitur Harfe. Conf. Spanhem. ad Callimach. Hymn. in Del., vers. 253 (p. 541 ed. Ernesti) et qui de his et aliis similibus instrumentis musicis doctissime disputant Commentatores ad Pictur. Herculan., tom. II, tab. VI, p. 35-38. ORELL.

Col. 885, not. Ut ferarum . . . , ad fin.:---Idololatr., lib. IV, cap. 96, p. 599. ORELL.,---lege:---Idololatr., lib. IV, cap. 46, p. 599, et qui testimonia medicorum veterum ac recentiorum de cantharidibus earumque veneno diligentissime collegit Schneider. V. Cl. ad Nicandri Alexipharm., vers. 115, pag. 114 et seqq. ORELL.

Col. 887, ad not. Non enim . . . , post v. ELMENH., adde:---Hieronymi verba sunt l. I: Quod si non putant eorum esse parva, quorum et magna sunt, alterum [Col. 1339C] mihi conditorem juxta Valentinum. Marcionem et Apellem formicae, vermium, culicum, locustarum: alterum coeli, terrae, maris et angelorum debent introducere. BOCHARTUS Hierozoic., lib. IV, cap. 6, tom. II, pag. 325 ed. Rosenmuller.

Col. 888, post not. Et obtinere . . . adde sequentem:

Tam vana i. e. nullius usus. ORELL.

Col. 889, not., Scaevitate . . . : ---Vid. supra ad lib. I. ORELL.---lege:---Vid. supra ad lib. I, cap. 22. Stewechius mavult: Servitute innumerabili vitiorum. ORELL.

Ibid., post not.: Scaevitate . . . insere sequentem:

Audaces, temerarios, praecipites, caecos. Coacervat hic more suo Arnobius plures dictiones, quae etsi rem unam et eamdem significare videntur, differunt tamen aliquo modo, et proprietates quasdam singulae ajunctas habent, quae non insunt caeteris. Audacia est fons et caput temeritatis; ex eo enim, quod ad pericula imperterritus et paulo audacior aliquis est, nascitur temeritas, i. e. , ut recte interpretantur [Col. 1339D] glossae veterum, quae caecitatem etiam adjunctam habet, unde temerarios, praecipites, caecos bene conjungit Arnobius. Nam quando praecipites aliquo ferimur, oculorum aciem infigere non possumus, ut idcirco alia videmus imperfecte, alia ne videmus quidem. Quare et Seneca Tragicus temeritatem caecam pronuntiavit in Agamemnone, vers. 145. HER. Sic et nos: Kur verwegen, blind und tolldreist. ORELL.

Ibid., post notulam Invalidos . . . insere sequentem:

Generositas principalis, id est originalis. HEUMANN. Immo a Deo, omnium rerum principe, profecta, ut bene explicat Heraldus. Vide notam sequentem. Sic infra, cap. 64: Aut ab indulgentia principali quemquam repellit. ORELL.

Col. 894, post notam Cumque . . . insere sequentem:

Cujus animam fecerat universitatis istius. Meursius, pag. 75, haec verba mutila putat. Sed omnia optime cohaerent. Sensus est: noluit (Plato) ejusdem sinceritati [Col. 1340A] mixturae (vel sincerae mixturae) esse animas generis humani, cujus sinceritatis fecerat (vel docuerat esse in Timaeo suo) animam universitatis istius (sive animam mundi). ORELL.

Col. 895, ante notam Parvarum . . . adde sequentem:

LIII.---Utpote a rebus non principalibus editas. Variae diversorum Gnosticorum opiniones de origine animarum, quas in tota hac disputatione sequitur Arnobius, in breve compendium redegit Tertullianus in libro de Anima, cap. 23, quem locum, cum scriptori nostro lucem, affundat integrum hic exscribere liceat. »Quidam,« inquit ille, »de coelis devenisse credunt homines, tanta persuasione, quanta illuc indubitate regressuros repromittunt, ut Saturninus, Menandri Simoniani discipulus, induxit, hominem affirmans ab angelis factum, primo opus futile et invalidum et instabile, in terra vermis instar palpitasse, quod consistendi vires deessent, dehinc ex misericordia summae potestatis, ad cujus effigiem, nec tamen plene perspectam, temere structus fuisset, [Col. 1340B] scintillulam vitae consecutum, quae illum exsuscitarit et erexerit et constantia animarit, et post decessum vitae ad matricem relatura sit. Sed et Carpocrates tantum sibi de superioribus vindicat, ut discipuli ejus animas suas jam et Christo, nedum apostolis et peraequent, et cum volunt praeferant, quas subinde de sublimi virtute conceperint despectrice mundi potentium principatuum. Apelles sollicitatus refert animas terrenis escis de supercoelestibus sedibus ab igneo angelo Deo Israelis et nostro, qui exinde illis peccatricem circumfinxerit carnem. Examen Valentiniani semen Sophiae infulsit animae, per quod historias atque milesias aeonum suorum ex imaginibus visibilium recognoscunt. Doleo bona fide Platonem omnium haereticorum condimentarium factum, etc.« Vide ibi Pamelium. ORELL.

Col. 896, post notam Mali . . . insere sequentem:

Nesciente, ignaro, ac nescio. Malim insciente, cum sequatur nescio. ORELL.

Ibid., post notulam Puncta . . . insere hanc:

[Col. 1340C] Uritur et laceratur. Vide not. ad lib. I, cap. 3, tom. I, pag. 284. Pro laceratur Stewechius mavult lancinatur. ORELL.

Col. 897, ad notam Quam sine . . . post v. ORELL., adde:---Lego? Quinimmo potius magis in inscientiae fiinibus atque ignorantiae permanere, quam scire dicere Dei nihil fieri praeter voluntatem. MEURS., pag. 75.

Col. 899, not. Aut nulla . . . : ---ut nulla,---lege:---at nulla.

Col. 900, ante notulam Mundus . . . insere hanc:

LVIII.---Quae causa hominem finxerit. Meursius, pag. 76, mavult qua causa. Male. quae causa i. q. quis auctor, conditor. ORELL.

Col. 903, post not. Quid venas . . . insere sequentes:

Oculis nos illuminare. Heumannus illuminari. Optime. ORELL.

Ad periculum caecitatis. Idem Heumannus ob periculum. ORELL.

Col. 906, not. Sapor . . . : ---sensu. Equidem autem [Col. 1340D] Heraldo,---lege:---sensu, unde Stewechius audacius totum locum sic refinxit: Ipsa deinde haec quid sint, sapor, odor, idem sapor, et caeterae qualitatum distantiae quibus ex rationibus ducantur. Equidem autem Heraldo.

Col. 907, post not. Auras . . . insere sequentem:

Rebus enim ex omnibus, quas augustae continet divinitatis obscuritas. Lectio si vera est, sensus erit: rebus ex omnibus, quas augusta divinitas continet tenebris (vel obscuritatibus) involutas, (von allen den Dingen, welche das erhabenste Wesen den Sterblichen verborgen halt, in Dunkelheit hullt). At legendum puto: Rebus enim ex omnibus, quas angustae continet divinationis obscuritas; hoc sensu: rebus ex omnibus, quas ratio nostra angusta (h. e. arctis circumscripta limitibus) divinans magis quam perspiciens verum, comprehendere potest. At judicent doctiores. ORELL.

Col. 909, post notam Qui longae vas . . . insere hanc:

[Col. 1341A] Ut alii praestare id quod ipsi sunt valeant. Verissima haec correctio debetur Stewechio. Antea: ut alii praestare vel quod ipsi sunt, etc., nullo sensu. ORELL.

Col. 910, notul. Deponite . . . : ---exponite, ex msto. ORELL.---lege:---exponite, ex msto quod, probante etiam Cantero, recipiendum fuisset. Vide ad lib. IV, cap. 21, verba: ut fletam exponeret ineptissime tractum. ORELL.

Col. 911, post notam Si aut . . . adde sequetem:

Quid est enim tam injustum, etc. Horatius in Arte poet., vs. 467:

Invitum qui servat, idem facit occidenti.
ELMENH.

Col. 914, post notulam Constiterit, insere hanc:

Laetius. Heumannus lectius. Non male. ORELL.

Col. 919, post notam Sacras . . . insere sequentem:

Et simulacris deorum. Eorum scil. in quorum procul dubio tutela erant vel sacrae mensae vel aliae, quibus ethnici, invocatis antea diis, accumbebant. Nonne vero ex hisce diis ille unus est, de quo canit [Col. 1341B] Statius IV, Sylv. VI, vs. 32:

. . . castae genius tutelaque mensae.
Et paulo post, v. 50:

   . . . Pallaeus habebit.
Regnator, laetis numen venerabile mensis.
Verum ethnici haec tanquam aniles superstitiones postea rejecerunt. NOURR., pag. 317.

Col. 920, ad notam Matres . . . . , post v. ELMENH. et ORELL.---adde:---Mulieres autem non infimi vel medii, sed primi etiam ordinis, nec tantum in reipublicae nascentis, verum etiam in reipublicae ad unius dominationem cedentis temporibus sic institutas fuisse discimus ex Suetonio, qui cap. 64, de Augusto haec narrat: Filiam et neptes ita instituit, ut etiam lanificio assuefaceret, vetaretque loqui, aut agere quidpiam, nisi propalam, et quod in diurnos commentarios referretur. Item cap. 73: Veste non temere alia, [Col. 1341C] nisi domestica usus est, ab uxore et filia neptibusque confecta. NOURR., pag. 318.---Conf. Phil. Carol. Animadv. in Q. Curt. pag. 613. ORELL.

Col. 921, ad not. Potionibus, post v. ORELL., adde:---Causam interdicti vini Valerius Maximus reddit l. I, ne scilicet in aliquod dedecus prolaberentur, quia proximus a Libero patre intemperantiae gradus ad inconcessam Venerem esse consuevit. Caet. vid. qui hac de re multus est, Phil. Carolus in Animadv. ad A. Gell. lib. X, cap. 23, pag. 435 et seq. Athenaeus Deipnos. lib. X, cap. 13, narrat, vinum prohibitum fuisse mulieribus, quia Herculi potum petenti aquam pro vino mulier porrexerit. ORELL.

Ibid., ante notam Nonne sub . . . insere sequentem:

LXVIII.---In Albano antiquitus monte, etc. Narrat scil. Livius lib. I, cap. 31, sub Servio Tullio, Romanorum rege, in Albano lapidibus pluisse, ac tunc, inquit, visi audire vocem ingentem ex summi cacuminis loco, ut patrio ritu sacra Albani facerent, quae, velut diis quoque simul cum patria relictis, oblivioni [Col. 1341D] dederant. Idem, lib. V, cap. 52, Camillum haec ad Romanos verba facientem inducit: Videte, quid inter nos ac majores intersit. Illi sacra quaedam in monte Albano Lavinioque nobis facienda reliquerunt. Litteris quoque a Dionysio Halicarnass., lib. IV, p. 250, proditum legimus, ut ictum a Tarquinio cum Volscis et Hernicis foedus perpetuum esset, uno omnium consensu decretum, ferias quotannis in monte alto, Albae imminente, celebrandas, ubi sacra Jovi Latiari fierent, et communis omnium victima taurus caederetur. Nonne autem Arnobius taurum hunc fuisse album innuit ac de hujus ritus immutatione conqueritur? NOURR. pag. 318 seq.---Vim boves ex rufis reddendi niveos Clitumno Faliscorum fluvio tribuunt Propertius lib. II, eleg. 19, et Plin., Hist. Nat., l. II, cap. 3, qua virtute vanescente rufulos tauros coeptos fuisse immolari putat Dausqueius ad Sil. Ital. l. VIII, pag. 359. ORELL.

[Col. 1342A] Ibid., ad notam Et hunc . . . , post verbum ORELL., adde:---Totam hanc fraudem his verbis retegit explicatque Macrobius l. l.: »Cum diu humanis capitibus Ditem et virorum victimis Saturnum placare se crederent, propter oraculum, in quo erat:

.
Herculem ferunt postea cum Geryonis pecore per Italiam revertentem, suasisse illorum posteris, ut faustis sacrificiis infausta mutarent, inferentes Diti non hominum capita, sed oscilla ad humanam effigiem acte simulata, et aras Saturnias non mactando viros, sed accensis luminibus excolentes quia non solum virum, sed et lumina fignificat: inde mos per Saturnalia missitandis cereis coepit.« NOURR., pag. 319.

Col. 923, post not. Theutin . . . insere sequentem:

Tibicinem. Tibicen, teste Paulo (ap. Fest. v. tibicines), sumitur aliquando pro columine aut sustentaculo, quo aedificium aliquod aut domus, aut aliud [Col. 1342B] aliquid fulcitur. Et certe eo sensu Juvenalis dixit, sat. III, vers. 203:

Nos urbem colimus, tenui tibicine fultam.
Ovidius quoque IV Fast., vers 695:

Haec modo verrebat stantem tibicine villam.
NOURR., p. 321.---Glossae: . . . tibicines . . . , . Causam nominis exponit Festus: a similitudine tibiis canentium, qui ut canentes sustinent, ita illi aedificia. Conf. Commentar. ad Pictur. Herculan. tom. V, tab. LXX., pag. 314, et Herald., in Adversar., lib. I, cap. 8, pag. 43. ORELL.

Col. 926, ad notam Quis picum . . . post v. ORELL., adde:---De his elegantissimis versibus Virgilius cecinit Aen. VII, vers. 45 et seqq.:

   . . . . . Rex arva Latinus et urbes
Jam senior longa placidus in pace regebat.
Hunc Fauno et Nympha genitum Laurente Marica
[Col. 1342C] Accipimus, Fauno Picus pater, iisque parentem
Te, Saturne, refert: tu sanguinis ultimus auctor.

Col. 927, post notam Vultis . . . insere sequentem:

Trecenti ergo sunt pleni et sexaginta post hos anni Hoc temporis intervallum in Eusebii Chronico multo magis his verbis contrahitur (ad ann. 838): Primus rex Romanorum post captam Trojam Aeneas. Ante eum Janus, Saturnus, Picus, Faunus regnaverunt annis circiter 150, nimirum annis ut minus totidem, quam Arnobius gentilibus gratis concessit. De his primis Latinorum regibus vide sis Dionysium Halicarnass., lib. I Antiquitt. p. 24 et 34; Lactant., lib. I, cap. 22; Augustin., lib. XVIII, cap. 15, et alios. NOURR. p. 312.

Ibid., post notam Aeneae . . . insere sequentem:

Albani oppidi conditoris. Regum Latii veteris ab Aenea usque ad Amulium incognita hactenus historia nuperrime lucem accepit ex insigni fragmento Chronici Eusebiani, quod integrum extat in codice Armenico [Col. 1342D] Mediolani in Bibliotheca Ambrosiana servato, quodque tamquam promulsidem operis desideratissimi latine versum cum aliis nonnullis edidit Angelus Majus vir doctissimus, in l. tit.: Philonis Judaei, Porphyrii Philosophi et Eusebii Pamphili Opera inedita, Mediolani, 1816, octonis. Quod fragmentum, cum paucis tantum plagulis constet, integrum hic exscribere liceat, pag. 65---69.


De Roma condita.

»Maxima controversia est de Urbe condita, nempe de tempore ejusque auctoribus, atque, ut mihi videtur, nullus historicus rem satis bene tradidit. Quae quum sint explorata, innuisse sufficiat. Sed enim Cephalion Gergesenus (l. Gergethius) scriptor et vir egregius altera aetatepost Iliacum bellum aedificatam ait Urbem ab iis, qui Ilio incolumes superfuerunt seque comites Aeneae adjunxerunt, etc.«


[Col. 1343A] Paginae quatuor, quarum editionem in integro opere expectamus. Ex libro VII Diodori de veterum Romanorum Origine.

»Nonnulli historici arbitrari sunt, Romulos (i. e. Romulum et Remum, qui Romam condidere, natos esse ex Aeneae filia. Id autem a veritate longe abhorret: ingens enim annorum series intercedit inter regna Aeneae et Romuli, a quo Roma anno altero tertiae Olympiadis fundata est. Quare urbis aedificatio posterior est Troico bello annis plus quam CCCCXXXIII. Namque Aeneas tertio post captam Trojam anno Latinorum regnum occupavit, quod et tribus annis tenuit, donec e conspectu hominum sublatus est et divinos honores sortitus. Qui hujus imperium excepit Ascanius filius, Albam condidit, quae nunc Longa appellatur: eique urbi nomen fecit a fluvio, qui tunc Alba appellabatur: nunc est Tiberis.

»Sed ad nomen ejus urbis quod attinet, Fabius, Romanarum rerum scriptor, alias fabulas fingit. Oraculum, [Col. 1343B] ait, Aeneae fuit editum, fore ut aliquis quadrupes locum condendae urbis illi praemonstraret. Jam vero cum forte Aeneas albam suem praegnantem sacrificio admoveret, illa manibus sacrificantis elapsa in collem quemdam fuga evasit, ibique triginta foetus enixa est. Tunc Aeneas admiratione perculsus, oraculique exsequendi studiosus, urbem eo loco condere decrevit: verum in somnis ab eo incepto deterritus est monitusque, ut triginta post annos, pro numero nempe foetuum, urbem strueret. Itaque Aeneas a frequentanda civibus urbe abstinuit.«

»Aenea vita erepto, Ascanius, ejus filius regnique haeres, triginta post annis collem aedificiis occupavit, nomenque fecit urbi Albae de suis colore. Latini enim sua lingua album appellant, quod nos . Addidit et nomen Longam, propterea quod latitudine esset minima, in longitudinem autem nimiam porrigeretur. Ait insuper (Fabius), Albam ab Ascanio regno sedem optatam, multosque finitimos populos [Col. 1343C] ab eo deletos. Quibus rebus Ascanius bene gestis inclaruit, extinctusque est anno regni sui XXXVIII.«

»Ascanio fatis functo, populi tumultus exortus est propter duos de regno invadendo certantes. Nam et Julius, Ascanii filius, paternum imperium sibi vindicabat, et Silvius, Ascanii frater, ex Aenea Silviaque prima conjuge Latini, genitus, idem regnum affectabat. (Scilicet, Aenea mortuo, Ascanius puerum, quem perdere cupiebat, abjecerat in montes, qui tamen ibi a pastoribus nutritus est, ideoque Silvii nomen obtinuit a loci nomine.) Tandem post plurimam partium altercationem, vulgi suffragio regnum Silvius adeptus est. Julius, ab imperii spe dejectus, summi tamen pontificatus honore auctus est, fuitque secundus a rege. Ab hoc aiunt gentem Juliam propagatam, quae ad hanc usque diem Romae superest.

»Rex Silvius nihil memorabile gessit, mortuusque est XLIX regni anno. Successit ei filius Aeneas, cui factum est agnomen Silvius: isque imperavit annis [Col. 1343D] plus XXX. Postea regnavit Latinus, qui item appellatus est Silvius, annis L. Is plurimis rebus gestis praeliisque bellatis nobilis evasit. Hic et oppida adjacentia sustulit, et antiquas Latinorum urbes XVIII fundavit, nempe Tibur, Praeneste, Gabios, Tusculum, Coram, Pometiam (Cod. Arm. Comediam), Lanuvium, Labicum, Scaptiam, Satricum, Ariciam, Tellenas, Crustumerium, Caeninam, Fregellas, Cameriam, Medulliam, Boilum, quam alii dicunt Bolam. (Conf. Virgil. Aen. VI, 768 et seqq.) Latino extincto, creatus est rex ex eo genitus Alba Silvius, qui regnum tenuit annis XXXVIII. Hinc Capetus Silvius annis XXVI, cui successit Capys annis XXVIII. Mox Calpetus, filius ejus, annis XIII. Tum Tiberinus filius annis VIII. Hic Tyrrhenos armis aggressus est, quumque exercitum Albam amnem trajiceret, mersus est, eoque casu factum flumini nomen Tiberino. Hinc imperavit Latinis Agrippa annis XLI. Tum Aulus Silvius annis XIX. Hic adeo elatus superbia dicitur, ut et ipsi Jovi adversaretur [Col. 1344A] atque minaretur. Et quidem aliquando tempore fructuum, cum ingentia tornitrua saepe ederentur, ipse suos milites jussit simul omnes ad unius nutum clipeos gladiis verberare, quo scilicet tonitruum fragor ea re superaretur. Itaque ejus superbiam haud impunitam dii passi sunt, periitque fulminibus, mersus cum universa domo in lacum Albanum. Rei documentum Romani accolae lacus adhuc demonstrant columnam ex aquarum superficie eminentem ad eum locum, ubi mersa est regia familia. (Vid. Dionys. Hallicarn. Antiq. I, 71, qui regem illum dicit vel pro varietate lectionum. Conf. etiam Syncellum, p. 185, ed. Goar.) Hunc consecutus est Aventinus, qui annis XXXVII regnavit. Is bello suburbanarum gentium victus, coactus est fugere ad Aventinum collem, qui ab eo scilicet tunc primum id nomen traxit. Deinde in imperium suffectus est Proca Silvius annis XIII; eo mortuo, Amulius, ejusdem filius junior, tyrannidem occupavit, dum Numitor, major natu frater, procul peregrinaretur. Is Amulius regnavit [Col. 1344B] annis plusquam XLIII, donec a Romulo et Remo, qui Romam condiderunt, interfectus est.« Haec Eusebius. Regnaverunt ergo Albae:
Ascanius annis 	37.
Silvius . . 	49.
Aeneas Silvius 	30.
Latinus . . 	50.
Alba Silvius . 	38.
Capetus Silvius 	26.
Capys . . . 	28.
Calpetus . . 	13.
Tiberinus. . 	8.
Agrippa. . . 	41.
Aulus Silvius. 	19.
Aventinus. . 	37.
Proca Silvius. 	13.
Amulius. 	43.
	432.

[Col. 1344C] Quod nonnihil excedit computum Arnobii. ORELL.

Col. 929, ad not. Quid? vos . . . , pro verbo ORELL., adde:---Conf. H. Meyer und J. Schulz Anmerk. zu Winkelmanns Geschichte der Kunst. II. Buch. Nr. 399. Werke Winkelmanns tom. III, pag. 349. ORELL.

Col. 930, ad not. Apollinis . . . pro v. ORELL., adde:---Conf. A. Gell. XIII, 22; Voss. de Idol. I, 12; Guther., de Vet. Jur. Pontif. I, 20; Brisson., de Form., I, 103; et Commentar. ad Pictur Herculan., tom. IV, tab. XVII, pag. 84. Indigitamenta erant itaque Libri Rituales, quos Numa Pompilius ab Etruscis sumpserat, in quibus, ut ait Festus, praescriptum erat, quo ritu condantur urbes, arae, aedes sacrentur, qua sanctitate muri, quo jure portae, quo modo tribus centuriae distribuantur etc. ORELL.

Col. 933, post not. Cum ergo . . . , insere sequentem:

Perquiramus et nos contra, etc. Augustinus de Civ. Dei lib. I, cap. 29: Pagani, qui probitati Christianorum [Col. 1344D] insultant, illisque dicunt, cum forte in aliqua temporalia mala devenerint: ubi est Deus tuus? ipsi dicant: Ubi sint dii eorum, cum talia patiuntur, pro quibus evitandis eos vel colunt, vel colendos esse contendunt. ELMENH.

Ibid., ad not. Acerras . . . pro verbo ORELL., adde:---Et jam in posteriorem explicationem inclino de arca thuraria. Nec quidquam mutandum. Conficiatis i. e. consumatis (warum ihr alle eure Weyhrauehkastchen auf die vollen altare ausschuttet, ausleert). In Pictura Herculanensi tom. II, tab. XXXIII, conspicitur mulier aceram h. e. arcam thuriferam cum lauro gestans. Vide ibi commentatores doctissimos, pag. 197, et Visconti in Museo Pio-Clement., tom. IV, pag. 5. ORELL.

Col. 934, post not. Amissionem . . . insere sequentem:

Sublatis ingenuitatibus. Ingenuitas apud Romanos eorum erat qui liberis erant parentibus nati: hinc [Col. 1345A] jus ingenuitatis, cujus signa erant in viris toga pura, in pueris bulla et toga praetexta: ingenuus enim civis optimo jure. Cicero in Verrem I, cap. 58: Vestitus enim neminem commovebat is, quem illi mos et jus ingenuitatis dabat, scil. toga praetexta. Conf. Sigon. de antiquo Jure Pop. Rom. I, cap. 6, tom. I, pag. 75, ed. Lips. ORELL.



LIBER TERTIUS.

Col. 937, ante notam primam pone sequentem:

I.---Jam dudum quidem criminibus his omnibus, maledictionibus potius. Crimina appellat accusationes, quae sine maledictionibus et conviciis stare possunt. Quoniam igitur gentium criminationes non erant simplices et nudae accusationes, sed omni acerbitatis felle tinctae, idcirco addit maledictionibus potius. Similia sunt Origenis ista contra Celsum, lib. III: . HERALD.

Col. 939, ante notulam Ad fidem . . . insere hanc:

[Col. 1345B] Aut eo esse comprobabitur vera. Aut, id est neque . HEUMANN. in marg.---Sic Cicero ad Div. II, epist. ult.: Neque unde, neque quo die datae essent litterae, aut quo tempore te expectarem, significabant. ORELL.

Ibid., post eamd. notul. adde sequentem:

Consensionis unitae. Unire, unitus, vocabula latinitatis ecclesiasticae. Neronis aetate nondum erant in usu, nisi in philosophorum circulis. Seneca Quaest. Nat. lib. II, cap. 2: Expedire me non poteram, si philosophorum lingua uti voluissem, ut dicerem unita corpora. Vid. Cellar. de Barbarism. l. lat., p. 148, et in Addend., p. 156. Apud nostrum nil frequentius, ORELL.

Ibid., post notam Possumus . . . insere sequentem:

Divinorum omnium quaecumque sunt. Heumannus conj. quicumque, v. divinorum accipiens genere masculino. Sed eodem sensu pro diis utitur Arnobius lib. VI, cap. 3, cui debent divina nobiscum, quod nollem [Col. 1345C] jam a me mutatum fuisse in dii una nobiscum. ORELL.

Col. 941, not. An haec . . . , post verba:---Sed unice vera Meursii emendatio,---adde:---Heumannus conj. an ipsi haec sibi (i. e. ipsis diis scil.) diebus imposueritis lustricis. Male. ORELL.

Col. 944, post notam Neque . . . adde notulam:

Quinam isti sunt divi. Heumannus sint, bene. ORELL.

Col. 945, ad notulam Verborum . . . adde:---Heumannus luculentia. Sed nil mutandum. Vide Corrigenda et Addend., pag. 466. ORELL.

Ibid., not. ult.:---De hoc. I. e. propter hoc, ut saepe. Vide,---lege:---Ab hoc, i. e. propter hoc ut saepe (Heumannus conj. ob hoc). Vide.

Col. 946, not. Erroris . . . : ---dictave,---lege:---dictare.

Ibid., post notam Erroris . . . insere sequentem:

VIII.---Pronuntiamus genere masculino. Hieronymus ad Damasum papam Epist. 143: Nec putandum sexum esse in virtutibus Dei cum etiam ipse Spiritus sanctus secundum proprietates linguae hebreae feminino [Col. 1345D] genere proferatur RUHA; graecae neutro ; latinae masculino genere spiritus. Ex quo intelligendum est, quando de superioribus disputatur, et masculinum aliquid seu femininum ponitur, non tam sexum significari, quam idioma sonare linguae: siquidem ipse Deus invisibilis et incorruptibilis omnibus pene linguis effertur genere masculino, cum in eum non cadat sexus. ELMENH.

Ibid., not. Nam consuestis . . . post med.:---et solemn. Pop. Rom. verbis. Caeterum,---lege:---et solemn. Pop. Rom. verbis, nec non Phil. Carolus Animadv. in A. Gell. l. l. pag. 171 et seqq., qui hac de re multus est. Caeterum.

Col. 949, ad notulam Aboriri . . . post v. ORELL, adde:---Papias: aboriri . . . male nasci. Nonius: aboriatur, abortiat . . . Varro . . . vinum, quod ibi natum sit in quodam loco, si praegnans biberit, fieri, ut aboriatur. ELMENH.

[Col. 1346A] Col. 950, ad not. Hespontiacum, post v. ORELL., adde:---Etymol. Magn. v. . . , (l. , ut habet Scholiastes Apollonii), , , . , , , . Eadem iisdem fere verbis habet Scholiastes ad Appollon. Rhod. I, 932. Conf. turpem hanc fabulam doctissime illustrantem Zoegam in l. t. Li Bassirilievi antichi di Roma, t. II, tab. LXXX, p. 165, et seqq. ORELL.

Col. 951, ad not. Tortari, pro v. ORELL., adde:---Heumann. [Col. 1346B] conj. plorare. Male. ORELL.

Col. 953, post notam Aut si . . . insere sequentem:

Coagmenta. Emendandus in hac voce Nonius: Coagmenta dicta sunt conjunctiones arctae et compares (leg. compages) a cogendo, id est, stringendo. MEURS., pay. 93.

Col. 955, ad notam Cum arteriis, pro v. ORELL., adde:---Heumann. Spiralibus. Male. ORELL.

Col. 956, ad notam Cilunculos, pro verbo ORELL., adde:---Conf. Dausqueium, ad Sil. Ital. pag. 2, qui praefert silunculos et comparat cum v. ap. Theocritum: quod vero potius convenit iis, quos paulo post Arnobius appellat illos resimis naribus. ORELL.

Col. 963, ad notam Caeteri, post v. HERALD., adde:---Heumannus construit: Caeteri enim dii non sunt (divini), quod ex antecedentibus repetendum. ORELL.

Col. 964, ad notam Sunt in . . . pro verbo ORELL., adde:---Andreas Cirino in Commentatione de Urbe [Col. 1346C] Roma, cap. 24, inserta Sallengrii Thesauro Antiquitt. Rom. tom. II, pag. 266, putat, aut recipiendam C. Barthii conjecturam in sidereis sedibus, aut legendum: in sidereis sedibus, montibus silvae (more Arnobii copulam omittere solentis), haec observans: »Enimvero opinionem Anaxagorae et Democriti sequitur, qui, teste Plutarcho, de Facie in orbe lunae et in Philosophorum Placitis, docuerunt, lunam esse firmamentum ignitum, quod in se contineat planities, montes et convalles. Heraclitus terram caliginosam nube contectam existimavit: Philolaus cum Pythagoricis similia effutiunt. Fortasse symbolica virtutum momenta coelorum in vertice collocata demonstrant, et cum Orion inter sidera praestet, venator et lepus hanc sedem venatoribus ostentarunt, illustrium laborum finem et immortale decus.« ORELL.

Ibid., ad notam Ut difficiles, pro v. ORELL., adde:---Heumannus conj. corrigatque. Male. ORELL.

Col. 965, ante notulam Scienda, insere hanc:

[Col. 1346D] XXII.---Atque ut vita sit instructior. Lego: atque ut vita sit his instructior. MEURS., p. 93.

Col. 970, ante notam Et nisi . . . insere sequentem:

XXIV.---Tutelaribus diis. Arnobius infra, l. IV: Si et has dicitis partes suis agere sub tutelaribus divis. Dionysius Halicarn., lib. IV Antiquitt. Rom., p. 220: , ; lib. VI, pag. 393: , . Hieron., tom. IV, in Esai. cap. LVIII: Roma orbis domina in singulis insulis domibusque Tutelae simulacrum cereis venerans et lucernis, quam ad (l. ob) tuitionem aedium isto appellant nomine. Inscriptio vetus:

DEO. TUTELARI. AEMILIUS. SEVERIA. MIMOGRAPHUS. POSUIT. [Figure: [Inscriptio] 2Kb] MERCURIO. ET. MINERVAE. DIIS. TUTELARIBUS. ELMENH.

[Col. 1347A] Col. 971, not. Unctionibus . . . , ad fin., pro loco:---Herculeo (id est arctissimo) vinctum erat cingulum,---lege:---Herculeo (id est arctissimo, de quo multus est Boettiger. V. Cl. in Griechischen Vasengemahlden, tom. I, part. II, pag. 103) vinctum erat cingulum.

Col. 975, ante not. Alius . . . , insere sequentes:

XXIX---Dissolventiaque se ipsa. Se deest in Cod. ms. Herald. dissolventia ipsa se. ORELL.

Quos esse singulos semper, etc. Singulos h. l. sensu insolentiori dixisse videtur Arnobius pro numero definitis, (von einer bestimmten eingeschranhten Anzahl.). Opp. innumeri. ORELL.

Ab Jano . . . . . patre, etc. Servius ad Aen. VIII, vs. 605: Alii Janum dici dominum volunt, in quo ortus est et occasus . . . . Alii anni totius, quem in quatuor tempora constat esse divisum. Anni autem esse deum illa res probat, quod ab eo prima pars anni nominatur. Nam a Jano Januarius dicitur. Alii Janum mundum accipiunt, cujus caulae ideo in pace clausae sunt, quod mundus undique clausus est, belli tempore aperiuntur ad auxilium petendum, [Col. 1347B] ut pateant. Addit illum ab aliis, quemadmodum a Cicerone, Janum seu Eanum ab eundo vocitari, eumque esse Martem, ab aliis vero Clusivium aut Patulcum aut Janonium, atque etiam Quirinum appellari. Macrobius vero lib. I Sat., cap. 9, hunc ipsum a quibusdam, uti a Nigidio, eumdem dici atque Solem et Apollinem, a nonnullis vero mundum et coelum, atque iisdem, quae Servius recenset, nominibus ab aliis vocatum, imprimisque Janonium, quasi, inquit, non solum mensis Januari, sed mensium omnium ingressus tenentem. Conf. Augustin., VII de Civ. Dei, c. 7. NOURR., p. 140.---Conf. Joann. Lyd. de Mensibus pag. 55 et seqq., et imprimis doctiss. Creutzer. in l. t. Symbolik und Mythologie der alten Völker, t. II, p. 450. seqq. ORELL.

Col. 976, ad not. Patrem, post v. ORELL., adde:---Deum Fontum seu Fontinalem Latinorum Tusci dixere Fontir a , producere et emittere, unde Latinis fons, quemadmodum apud eosdem a scateo formatur [Col. 1347C] scaturigo. GORIUS, Dissert. de Hellenismo Etrusc. in Symbol. Litter., tom. II, pag. 66.

Ibid., ad notam Juturnae, sub fin., post v. ORELL., adde:---Lacuum dea apud veteres Latinos, teste Virgilio, Aen. XII, 138:

Extemplo Turni sic est affata sororem
Diva deam stagnis quae fluminibusque sonoris
Praesidet: hunc illi rex aetheris altus honorem
Jupiter erepta pro virginitate sacravit.
Conf. Commentatt. Pict. Herculan. in Obss. ad calcem additis. Tom. I, pag. 171. ORELL.

Col. 980, ad notam Aethereum, pro verbo ORELL., adde:---Aegyptiorum dogma teste Diodoro Siculo, lib. I, cap. 12, cujus verba servata etiam ab Eusebio Praeparat. Evangil. lib. III, cap. 3, cum sint in hanc rem classica, juvat integra exscribere: , , , [Col. 1347D] , , , , , , ( ), . NOURR., pag. 443. seq.

Col. 981, ad notam Nulla est . . . , pro finali verbo ORELL., adde:---Equidem Mentem et Victoriam deas habitas scio, quarum hanc consecravit primo Attilius Regulus, postea Aemilius Scaurus, illam vero bello Samnitico Attilii collega in consulatu, M. Posthumius Megellus. Sed hoc Romae, non in Graecia, ubi nata haec dea. Attamen Victoria etiam Athenis culta, ubi et simulacrum alis privatum habuit. MEURS., pag. 99.

[Col. 1348A] Col. 982, ad notulam Stygii . . . adde:---Heuman. conj. nullius dei est nomen Neptunus. ORELL.

Col. 983, ad not. Mercium . . . adde:---Merces et commercia, (Handel und Wandel). ORELL.

Col. 984, ad not. Quam Nigidius . . . post v. OCHSN., adde:---Celebris scriptor fuit, vir praetorius, humanarum artium, philosophiae, astrologiae et medicinae consultissimus. Extat autem Ciceronis Fragmentum (p. 25), ubi hujus P. Nigidii doctrina, sicut a Macrobio VI Sat., c. 5; A. Gellio, lib. XIX, cap. 16, et Servio, in Aen. X, 583, commendatur. Conf. Cic. IV, ad Div., Ep. XIII. Ab A. Gellio, lib. VI, cap. 6, Figulus cognominatur (de quo cognomine vid. Augustin, lib. V de Civ. Dei, cap. 3), quo nomine etiam a Lucano, lib. I, vs. 693:

At Figulus, cui cura deos secretaque coeli
Nosse fuit, quem non stellarum Aegyptia Memphis
Aequaret visu, numerisque moventibus astra.
[Col. 1348B] Eusebius in Chron. ad ann. 1973: Nigidius Figulus, Pythagoricus et magus, exilio moritur. NOURR. p. 545.

Ibid., ad not. Quem esse . . . adde:---Varro etiam lib. IV de Ling. lat., p. 18: Ab ignis jam majore vi ac violentia Vulcanus dictus, et adhuc expressius Servius ad Aen VIII, vs. 414: Vulcanus, ut diximus, ignis est: et dictus Vulcanus, quasi Volicanus quod per aerem volet; ignis enim e nubibus nascitur: unde etiam Homerus dicit eum de aere praecipitatum in terras, quod omne fulmen de aere cadit. NOURR., pag. 449.

Col. 985, ad not. Proserpinam, pro verbo ORELL., adde:---Hinc Proserpina numinibus agricolarum accensita. Idem Varro ap. Augustin., de Civ. Dei lib VII, cap. 24: Tellurem putant esse Opem, quod opera melior fiat. Matrem, quod plurima pariat; Proserpinam, quod ex ea proserpant fruges; Vestam, quod vestiatur herbis. Conf. Graev. Lectt. Hesiod., cap. 11, et, qui hac de dea multus est, Munker. ad Fulgent. Mythol. lib. I, cap. 9, pag. 635, ed. van [Col. 1348C] Staveren. ORELL.

Col. 988, post not. In unius . . . insere sequentem:

Nullis propriis adficiatur e motibus. E , ut supra, lib. I, cap. 39, in incudibus deos et e malleis fabricatos, ubi vid. notam Heraldi, tom. I, pag. 323. ORELL.

Ibid., post notulam Ut neque . . . adde sequentem:

Unus Deus constituatur mundus. v. Mundus delere vult Heumannus. Male. Loquitur enim Arnobius de iis, qui mundum sive animam mundi Deum statuebant. ORELL.

Col. 990, not. Novilenses . . . pro loco:---excussit, Cum Pisone,---lege:---excussit. Conf. Creutzer. V. Cl. in l. t. Symbolik und Mythologie, tom. II, p. 476. Cum Pisone.

Col. 991, ante not. Concessum . . . adde sequentem:

Apud Trebiam constitutos. Trebia fluvius est, non procul a Placentia, qui ex Apennino, ut scripsit Strabo lib. V, pag. 217 (Casaub.), in Padum incidit. Ad hunc porro fluvium Hannibal Scipionem consulem, [Col. 1348D] ut narrat Polybius, lib. III, pag. 220, et seq. (Casaub.), clade maxima profligavit, unde hic Lucani cantus lib. II, vs. 448.

O miserae sortis quod non in Punica nati
Tempora Cannarum fuimus, Trebiaeque juventus. (NOURR., pag. 452.)

Ibid., ad eamdem not. post v. HERALD. adde:---Plura vide ap. Nourr., p. 537 et seq. ORELL.

Ibid., ad notam Cornificius . . . adde:---Fortassis idem est, de quo Eusebius in Chronico ad annum 1576, sic loquitur: Cornificius poeta a militibus destitutus interiit, quos saepe fugientes galeatos lepores appellabat. Hujus soror Cornificia, cujus extant insignia Epigrammata. NOURR. pag. 540.

Col. 993, ad not. Nigidius . . . adde:---Conf. Comment. ad Pict. Herculan. tom. IV, tab. XXXI, pag. 147, et in primis Creutzer. V. Cl. in l. t. Symbolik [Col. 1349A] und Mythologie, tom. II, p. 306 et seq., 439. ORELL.

Col. 994, ad notam Genium . . . adde sequentia:---At vero optime locum hunc difficillimum illustravit doctissimus Creutzerus in lib. I, tom. II, pag. 441, ubi de religione veterum Hetruscorum agit (nam ad eorum doctrinam de geniis respicit hoc loco Arnobius). Cujus verba integra hic exscribere liceat: Jeder Gott, jeder Mensch, jedes Haus, jede Stadt hatte nach dieser Lehre ihren Genius; die der Götter hiessen Penates, und es gab uberhaupt 4 Classen von Genien, die des Tina (Jupiter), des Neptunus, der unterirdischen Gotter, und der Menschen. Es war ein System von Wesen, die in herabsteigender Ordnung die hohern Götter mit den niedrigern, und die Gottheit mit den Menschen verbanden, eine grosse Pyramide gleichsam, deren Spitze sich in dem Weltregierenden Mittelpunk Tina (Jupiter) verlohr. und deren breite Basis nach allen 4 Weltgegenden auf Erden ruhte. Haec Creutzerus. Et omnino hoc observandum. Deorum omnipraesentium vel in duobus locis [Col. 1349B] simul agentium apud Graecos nulla vestigia: nisi fortassis huc referre velis Homeri verba in Necyomantia Odyss. XI, vs. 600, et seq. de Hercule:

,

, .
Ipsi quando vel bonos afficere praemiis vel malos punire statuissent, relicto Olympo, invisunt terras. (Vide fabulas de Deucalione, de Lycaone, de Philemone et Baucide.) Aliud Hetrusci statuerunt. Secundum eorum doctrinam (quae fontem suum in Aegypto habuit, quamque ab illis acceperunt et Romani aliique Italiae populi) Jupiter caeterique Deorum numquam sedem suam, coelum, relinquunt, sed habent singuli suos genios, comites simul et ministros, per quos cum hominibus communicabant: quorum summus erat genius Jovis Arnobio nostro memoratus et in Inscriptione apud Muratorium p. DLXXXVII, [Col. 1349C] JOVI. LIBERO. AUT. JOVIS. GENIO. Quid quod Jovi tres genios assignatos fuisse ab Etruscis docet Gorius in Museo Etrusco, tom. II, pag. 319. Sic conspicimus genium Minervae forma pueri alati cum Aegide elegantissime depictum in Pict. Herculan., tom. I, tab. XI; genium Dianae (puerum alatum cervae cibum ministrantem in patella) ibid., tab. LX, ubi vide Commentatores de hac re doctissime disputantes, p. 263 et seqq. De populorum, urbium, singulorumque hominum geniis, sive Penatibus, Prudentius adv. Symmachum II, 370 et seqq. ita cecinit:

At solers orator ait, fataliter urbem
Sortitam quoniam genio proprium exigat aevum:
Cunctis nam populis, seu moenibus inditur, inquit,
Aut fatum aut genius nostrarum more animarum,
Quae sub disparili subeunt nova corpora forte.
ORELL.

Ibid., ad notam Ac Palem . . . , pro verbo ORELL., adde:---Servius ad Aen. III, 325: Tusci Penates Cererem, Palem et Fortunam dicunt. Calis effigiem [Col. 1349D] caput spicis redimitam videbis in Pictur. Herculan., tom. V, tab. v. Conf. ibi doctissimum Mazocchium ORELL.

Col. 995, ad notam Hos consentes . . . , pro finali verbo ORELL., adde:---De diis Consentibus doctissime disputat Salmasius in Epistola ad Menagium ad calcem addita Epistolarum, libro I, post mortem ejus Lugd. Bat. 1656 edito, pag. 15. ORELL.

Col. 996, ad notam Quod una . . . adde:---Potius ortus et occasus XII signorum Zodiaci. Sed nec hoc ibi locum habet, oriri et occidere idem quod nasci et mori: nihil amplius. Vide quae mox citabimus, verba doctissimi Schellingii. ORELL.

Ibid., ad notam Et miseratione . . . , pro finali verbo ORELL., adde sequentia:---At lux jam reddita est loco vexatissimo a Schellingio V. Cl. in l. t. uber die Gottheiten von Samothrace. Stuttg. 1815, in-8o. Legit itaque vir doctissimus, cum F. Ursino, memorationis parcissimae, [Col. 1350A] hoc sensu: quorum nulla vel parca mentio (ap. Etruscos scil.) erat in precibus et sacrificiis, quippe qui nullum prorsus vel minimum imperium habebant in res humanas summo Jovi tamquam consiliarii additi. Ein Gotterath also (haec sunt ejus verba, pag. 59, coll. pag. 115), ein zusammengehorendes Ganzes von Gottern findet fich bey den alten Etruscern: unbekannt waren die einzelnen Nahmen; aber sie alle zusammen hiessen Consentes und Complices, welches nur Erklarung, ja wortliche Ubersetzung des Cabiren-Nahmens ist. Es waren ihrer 6 mannliche und 6 weibliche Wesen, ausser diesen aber, dem sie gemeinschaftlich untergeordnet waren, Jupiter (in der Etruscersprache Tina). (Hiernach waren sie also nur Mittelwesen, die Jupiter bey der Weltregierung als senine Diener und Dienerinnen gebrauchte.) Verschiedne Gotter sind sie doch zusammen, wei einer Dorthin nach dem Tuscerlande hatten, wie geschichtlich bekannt ist, Pelasgische Pflanzer ihre Gotter gebracht; an Laviniums Kuste schiffte Aeneas die Trojanischen Penaten aus. Und von [Col. 1350B] eben diesen Tuscischen Gottern versichert Varro, Complices seyen sie genennt worden, weil sie nur mit einander leben und mit einander sterben konnen. Unmoglich ware zu diesem Ausdruck etwas hinzuzusetzen, oder den wahren Gedanken jener vereinigten Gotter trefflicher zu bezeichnen. Caeterum deos Consentes Etruscorum eosdem putat doctissimus Schellingius cum Samothracum diis Cabiris, quod vel nomen Consentes significet, quod exactisssime respondet nomini Cabirorum [Figure: [Hebrew Text] 3Kb] consociavit, [Figure: [Hebrew Text] 3Kb] socius, [Figure: [Hebrew Text] 3Kb] socii, v. c. Indic. XX, 11. [Figure: [Hebrew Text] 3Kb] omnes in unum consociati, verbunden, alle fur einen Mann. Hinc graecum et , Consentes, Complices. Vid. Schelling. ibid. pag. 107 et seqq. Cum quo in explicandis Arnobii verbis consentit etiam Creutzerus V. Cl. in l. t. Symbolik und Mythologie, tom II, pag. 439 et seq. ORELL.

Col. 999, ad notam Nunc esse . . . adde:---Schellingius in l. l. p. 93 et seqq. putat Digitos, antiquitus appellatos fuisse hos deos ob staturam [Col. 1350C] parvissimam ac digitalem, qua effingebantur a Samothraciis. Digiti, quasi Nani, Pygmaei, Daummenschen, Liliputer, Bergmannlein. Idem citat Glossam veterem in Scherzii Glossar. Germ. med. aevi II, p. 2011, Wichtelein, Wichte, Schretlein; Penates. ORELL.

Ibid., not. Larvas . . . : ---Larvam nuncupant. Hos, lege:---Larvam nuncupant. (Si incertum esset, quid mererentur, dicebantur Manes, Vide Augustin. de Civit. Dei, lib. IX, cap. 10 et Nourr., pag. 458.) Hos . . .



LIBER QUARTUS.

Col. 1005, ad notam Salutem, post v. ELMENH., adde:---Livius, lib. X, cap. 1 . . . : C. Junius Bubulcus . . . aedem Salutis, quam consul (bello Samnitium) voverat, censor locaverat, dictator dedicavit (Coss. L. Genucio et Ser. Cornelio, anno U. C. 451). ORELL.

Ibid., post notam Virtutem, insere sequentem:

Honorem, Virtutem. Livius, lib. XXVII, cap. 25, (cui Plutarchus suffragatur) auctor est, Marcellum [Col. 1350D] bello Gallico ad Clastidium Honori et Virtuti vovisse aedem, cujus dedicatio impedita est a Pontificibus, qui negabant, unam cellam amplius quam uni deo rite dedicari. At Valerius Maximus, lib. I, cap. 8, testificatur, memorata illa Pontificium admonitione effectum, ut Marcellus separatis aedibus Honoris ac Virtutis simulacra statueret. Utriusque autem templi mentionem fecit Vitruvius, lib. III, cap. 1, et lib. VII, in prooem. nec non Symmachus, qui lib. I, Epist. 14, ad Ausonium haec scripsit in verba: Bene ac sapienter majores nostri, ut sunt aliae aetatis illius, aedes Honori ac Virtuti gemellas junctim locarant, commenti, quod in te vidimus, ibi esse praemia honoris, ubi sunt merita virtutis. Plinius vero Hist. Nat., lib. XXXV, cap. 10, hanc Honoris et Virtutis aedem a Vespasiano Augusto restitutam fuisse tradidit. Denique ex Livio, lib. XXIX, cap. 11, rursum discimus aliud templum Virtutis a M. Marcello, memorati a nobis Marcelli filio, ad Portam [Col. 1351A] Capenam consecratum. NOURR., pag. 483, seq.

Col. 1007, ad notam, Pax, post v. ELMENH., adde:---Discimus praeterea ex Suetonio (Vesp. cap. 9) conditum a Vespasiano imperatore templum Pacis foro proximum, cujus Plinius H. N., lib. XII, cap. 19; Xiphilinus, Josephus de Bell. Jud. VII, 24, et alii meminere. Chimenis autem statua, attestante Pausania lib. VI, pag. 179, Romam in Pacis templum deportata est. NOURR., pag. 484.

Col. 1008, post lineam ult. insere notulam:

Quod illis adversum est. Est ex editione romana supplevit Canterus. Reliquae et ed Lug. Bat. non habent. ORELL.

Col. 1009, post not. Luperca . . . insere sequentem:

Inquit. Heumannus inquitis. Quod hunc locum omnino reponendum videtur. Nec enim heic, ut antea, Arnobius alloquitur adversarios christianae fidei in genere, sed speciatim Romanos rerum dominos, quorum dea erat Luperca. ORELL.

Col. 1013, post not. Dictusque . . . adde sequentem:

[Col. 1351B] Quod ex laterculis crudis, etc. Vide Plin. Hist. Nat., lib. XXXV, cap. 14. ORELL.

Ibid., in not. Quid ergo . . . pro v. HERALD., insere haec:---Graeci appellabant, , , , , inquit Eustathius, igitur, sive e testa, sive e laterculis. Nam reapse parum est discriminis. HERALD.

Ibid., ad notul. Coquinas, post v. ELMENH., adde:---Nonius: Culinam veteres coquinam dixerint. Etsi quae profert ibi exempla, arguere videntur scriptum ab eo colinam, non coquinam. HERALD.

Foculis. Plautus in Persa: Nam jam intus ventris fumant focula. Idem Capt. act. IV, scen. II, vers. 65:

Juben' an non jubes astitui aulas? patinas elui?
Laridum atque epulas foveri foculis ferventibus?
Sed foculus arula, qua de re dicebamus antea (ad lib. III, cap. 24). HERALD. et ORELL.

Dol. 1014, ad not. Praegustatoris . . . , post v. ORELL., [Col. 1351C] adde:---Praegustator, qui primitias ciborum delibat. Suetonius Claudio, cap. 44: Et veneno quid occisum convenit: quidam tradunt, epulanti in arce cum sacerdotibus per Halotum spadonem praegustatorem (ubi vid. Burmann. pag. 805. ORELL.). Inscriptio vetus:

VOTUM. SILVANO. SOLVIT. LIBENS. MERITO. T. F. DIADUMENUS. LURNESIANUS. PRAEGUSTATOR. AUGUSTI. ELMENH.

Col. 1016, ante notam Et quae . . . insere parvulam:

Quia ad nodos. Scribendum cum Meursio qui ad nodos. ORELL.

Col. 1018, ad notam Libentinam . . . adde:---Nourrius pro Libentinam legendum putat Liberam, quae, teste Augustino de Civ. Dei, lib. VII, cap. 2, libidini quoque praeposita censebatur. ORELL.

Col. 1022, ad notam Patres . . . , adde:---Conf. et [Col. 1351D] Hottinger. V. Cl. ad Epistolae D. Jacobi cap. I, vers. 17, verba: , p. 31. ORELL.

Ibid., ad notam Quia non . . . post final. v. ORELL., adde:---Conf. Commentatores doctissimos ad Pictur. Herculan., tom. III, tab. 39, pag. 178, et seqq. et ad Antiquitt. Herculan. (Bronzi) tom. II, tab. 94, pag. 382. ORELL.

Col. 1024, ante not. Vel quod, insere sequentem:

Et invocati ab haruspicibus parent. Jul. Firmicus, lib. II, Mathes., cap. ult.: Haec ratio et haruspices turbat. Quodcumque enim ab iis invocatum fuerit, quia minoris est potestatis, quae est in imperatore, non poterit explicare substantiam. HERALD.

Col. 1031, ad not. Jovis quarta . . . post v. ORELL., adde:---Et haec a Craecis appellatur. Coryphae autem nomen apud Suidam quoque corruptum: , (sic enim legendum pro ) [Col. 1352A] . MEURS., pag. 100.---Vide ibi Kuster., tom. II, pag. 141. ORELL.

Col. 1032, post notam Aut si . . . adde sequentem:

Ut haesitet religio conturbata. Lectio haec unice vera debetur Salmasio. Ed. princeps rom. ut haec sit et religio conturbata. Gelen. ut haec sit religio, etc. ORELL.

Col. 1034, ad notam Quorum . . . adde:---Caeterum de hoc aliisque Minervae nominibus apud veteres Aegyptios, Graecos, Etruscos (quibus dicebatur Tana et Menerva), Romanos etc., eorumque etymo multus est doctissimus Commentator ad Antiquitt. Herculan., tom. VI (Bronzi II), tab. V, pag. 17, et seq. ORELL.

Col. 1039, ad notam Usu . . . post verbo NOURRIUS., adde:---Ms., usu farreo. Stewech. conj. usu, farreatione, citans Ulpian. in Fragment. Institut., tit. 8, et Boethium in Topicis. Opp. diffareatio. ORELL.

Col. 1040, ad notam Et quod . . . , post HERALD., [Col. 1352B] adde:---Fr. Modius e libro veteri hanc mihi suppeditavit lectionem: et quod participes, et quid fescenninorum non essent. Restituo: et quod participes aeque fescenninorum non essent. STEWECH.

Col. 1046, post not. Quod flectere . . . insere hanc:

Lynceus ille. Lynceus notissimus ex Argonautarum historia. De quo Valerius Flaccus, lib. I, vers. 462 seqq.:

At frater (Idae) Lynceus magnos servatur in usus;
Quem tulit Arene: possit qui rumpere terras,
Et Styga transmissa tacitam deprendere visu.
Conf. Orph. Argonaut., vers. 175; Hygin., Fab. XIV; et qui omnia de illo veterum testimonia diligentissime collegit P. Burmann. in Catalogo Argonaut. praemiss. Valerio Flacco. ORELL.

Col. 1048, notam Numquid cupidinis, med., dele verba bis posita:---Et Tertullianus . . . . . . fulmine judicatum.

Col. 1051, not. Quis ei . . . , ad fin.:---Fragmentum, [Col. 1352C] pag. 394 sq. ed. nov. ORELL.;---lege:---Fragment., pag. 394, seq. ed. nov. et Bochart. in Hieroz., lib. II, cap. 19, et cap. 56, ubi ex Plutarcho Quaest. Rom. 111, docet, Spartanos etiam Carum exemplum imitatos, quinimmo omnes Graecos canem immolasse in sacris expiatoriis, et teste Plinio, Hist. Nat. lib. XXIX, cap. 4. Romae etiam Lupercos mactare canem mense Februario, qui a februando seu purgando dictus est, pag. 798 ed. Rosenmuller. ORELL.

Col. 1055, post notam Arsinoa . . . insere sequentem:

Inconsulti pectoris appetisse fervoribus. Hoc ait, quia consultus dicitur Apollo, , ut eum appellat Clemens Alexandrinus hoc ipso loco, quem Arnobius expressit. HERALD.

Ibid., ad notam Jupiter . . . , pro v. final. ORELL., adde:---Caeterum de Jovis amoribus vide elegantissimum locum Ovidii Met. VI, 102-114, ibique Gierig. ORELL.---De iisdem cecinit etiam Gregorius Nazianzenus, tom. II, carm. 61, pag. 152. (Bill.);

[Col. 1352D] , ,
, , , , , ,
, .
.
NOURR., pag. 395.

Col. 1056, post notam Modo in . . . adde sequentem:

In satyrum ludricrum. Cum Antiopa scil., Nyctei filia, rem habens, ex qua nati sunt gemini Amphion et Zethus. Ovidius Met. VI, vers. 110. seq.:

Addidit ut Satyri celatus imagine pulchram,
Jupiter implerit gemino Nycteïda foetu.
Conf. Hygin., fab. VIII; Apollodor., III, cap. 5; Schol. Apollon. Rhod. IV, 1090; Lutat., ad Stat. Theb. IX, 423. ORELL.

Col. 1057, ad notam Hercules . . . , post verb. ORELL., [Col. 1353A] adde:---Varronis verba sunt l. l.: Aelius Gallus Dium fidium dicebat Diovis filium, Castorem, et putabat hunc esse Sanctum ab Sabina lingua, et Herculem a Graeca. MEURS., pag. 136.

Ibid., ad not. Hylam . . . , post finale verbum. ORELL., adde:---De Hyla vid. Valer. Flacc. III, 530 et seqq. Hyginus, fab. 270. Prudentius lib. I, contra Symmachum. ELMENH.

Col. 1059, ad notam Matrem . . . , pro v. ORELL., adde:---Conf. imprimis doctiss. Creutzer. in l. t. Symbolik und Mythologie, tom. II, pag. 319, seqq.; et tom. III, pag. 566 et seqq. ORELL.

Col. 1063, post not. Specioso . . . , insere sequentes:

XXX.---Vel operulam. Operula rarior forma diminutivi pro opella. Habet tamen et Apuleius Metam. lib. I, pag. 105, ed. Elmenh.: Operulas etiam (in eam contuli), quas adhuc vegetus sagariam faciens merebam. Ubi vid. Elmenhorst. in Ind., et Gesner. in Thesauro h. v. ORELL.

[Col. 1353B] Magis . . . . ignominiosius. Duplex comparativus more Arnobii: et ignominiose, pro quo probatae latinitatis scriptores dixerunt cum ignominia, adverbium est cadentis latinitatis. Eutropius, lib. IV, cap. 24 et 26, ignominiose pugnavit; et Orosius lib. VII, cap. 7 (de Nerone), ignominiosissime fugiens. Vid. Cellar. Cur. posterior. de Barbarism. ling. lat. pag. 146, et in Ind. ad Eutropium. ORELL.

Col. 1070, not. Majestatis . . . , init.:---revocavit. Antea legabatur:---lege:---revocavit. Idem, obministraverit ex ms. male. Antea legebatur.

Ibid., ead. not., post verb. final. ELMENH., adde:---Hanc legem postea Theodosius Magnus mitigavit. Videsis in Justinianeo Cod. lib. I, tit. 7 et 8; et Theodosiano (tom. III, pag. 41) Codice leges de maledictis in principem, et quae in eas Gothofredus animadvertit. NOURR., pag. 433.

Ibid., ante notam Senatorem . . . insere sequentem:

Magistratum in ordinem redigere. Alii dicunt eodem [Col. 1353C] sensu in ordinem cogere (i. e. auctoritatem vel dignitatem ejus minuere, demüthigen, herabsetzen. ORELL.) Livius, lib. XXV, cap. 4: Posthumium concilium plebis sustulisse, tribunos in ordinem coegisse; et lib. XLIII: Eo facto avocatam a se concionem Tribunus questus et in ordinem se coactum, abiit. Conf. Plin. lib. I, epist. XXVIII (GUIL. RONCHINUS, Var. Lectt., lib. I, cap. 12, in I Herrm. Schminkii Syntagmate Critico Var. Auctorum. Marburg., 1717, edito, pag. 23).---Conf. Doering. ad Liv., lib. VI, cap. 38, pag. 93. ORELL.

Col. 1072, post notam Quindecim . . . insere sequentem:

Nec non et castae virgines, etc. Prudentius libro contra Symmachum posteriore:

Inde ad consessum caveae pudor almus . . . . .
HERALD. Quem locum supra citavimus in hac Appendice. ORELL.

Col. 1074, ad notam Ab officiis . . . , pro v. final. [Col. 1353D] ORELL., adde:---Sensu malo pro nota criminis elogium frequentissime occurrit apud scriptores ecclesiasticos. Tertullianus de Coron. Milit., cap. 5: Elogium sacrilegii; Apolog. cap. 24: Irreligiositatis elogium; de Monogam., cap. 9: Adulterii elogium. Hieronym. Epist. Select. (a Canisio ed.) I, 8: Maledicti hominis distulerat elogium. Glossator apud Barth. Adversar., lib. XXXVII, cap. 12: Elogium . . . . textus gestorum malorum cum ignominia. Conf. Casaubon. ad Vulcat. Gallic. Hist. August., tom. I, p. 470, et imprimis Munker. et van Staveren ad Fulgent. Mytholog., lib. I, cap. 1, pag. 623, nec non Perizon. ad Aelian., lib. XIV, Var. Hist., cap. 43. ORELL.

Col. 1076, ad notam Cur immaniter . . . post v. HERALD., adde:---De conventionibus hisce christianorum antelucanis lectu dignissima est Plinii junioris epistola ad Trajanum lib. X, ep. 97, cujus meminere Orosius lib. VII, Tertulianus in Apologetico et Eusebius [Col. 1354A] in Chronicis. Quinimmo et haereticis quoque omnibus ab Arcadio et Honorio Augustis memini interdictum ad litaniam faciendam noctu vel die profanis coire conventionibus. Ex qua constitutione liquet, Plinium praedicta sua epistola his verbis carmenque Christo quasi Deo dicere non aliud quam et supplicationes christianorum publicas designasse. Pertinet ad Plinii epistolam, quemadmodum ad constitutionem imperialem, lex antiqua in XII tabulis: NE QUIS IN URBE COETUS NOCTURNOS AGITET. Meminit Porcius Latro Oratione in Catilinam, neque abs re fuit, quod veteres noctem intempestivam appellarint, ut notat Varro ex Bruto et Aelio, lib. V de Ling. lat., eo quod tunc tempus agendi nullum; idemque notavit Censorinus, libro de Die natali, cap. 10. STEWECH.

Col. 1077, ad notam Et cum . . . , post v. ORELL., adde:---Solens id christianis, ut libenter audirent seu dicerentur fratres. Testes B. Pauli et aliorum Epistolae; item Minucius Felix in Octavio, ubi inter [Col. 1354B] alia: Ac se promiscue appellant fratres et sorores. STEWECH.---Arnobius junior in Psalm. CXXXIII: Modo dicite mihi, quid convenistis in unum vos, qui fratres nominamini, aut unde estis omnes fratres? ostendite. De uno, inquit, patre Christo, et de una matre Ecclesia. ELMENH.---Conf. et Tertullian. Apologet., cap. XXXIX, pag. 324, ed. Havercamp. ORELL.

Col. 1078, ante not. Et propter . . . insere sequent.:

Propter praesules non probatos. Praesul proprie dicebatur apud Romanos princeps Saliorum, , ad quem pertinebat cura carminum Saliarium et axamentorum. Vide Turneb. Adversar. lib. XIX, cap. 10, et imprimis Casaubon., et Salmas. ad I Capitolin. Antonin. Philos., cap. 4 Hist. August., tom. I, pag. 302. Hoc loco autem in genere accipiendum pro praesultor sive, ut glossae veteres vocant, prosaltor. Respicit enim Arnobius procul dubio ad historiam illam, quam narrat infra lib. VII, cap. (nostrae editionis) 36, de servo a domino [Col. 1354C] suo virgis per circum agitato. ORELL.

Ibid., post notulam Corrupisse, insere sequentem:

Auras temporum. Monstrum! Lego: auras ventorum. MEURS. pag. 143.---Mihi praeferenda videtur vulgata lectio. Auras temporum dicit Arnobius ventos per vices temporarias; i. e. quatuor anni tempestates terram perflantes. ORELL.



LIBER QUINTUS.

Col. 1081, ad notam Egeriae . . . . adde sequentem:

Egeriae monitu. Augustinus, lib. VII de Civ. Dei, cap. 35, narrat Numam hydromantia usum, testemque citat Varronem, a quo ille dicitur Nympham Egeriam duxisse uxorem, quia aquam, unde hydromantiam faceret, egesserat, seu exportaverat. Valerius autem Maximus, lib I, cap. 2; Florus, lib. I, cap. 2; Aurelius Victor, de Vir. illustr., cap. 2; Dionysius Halicarnasseus, Antiquitt. lib. II, pag. 122, aliique tradunt, eum simulasse se omnia facere [Col. 1354D] uxoris suae Egeriae monitu et consiliis. NOURR., p. 463.

Col. 1082, post notam Sed cum . . . insere sequent.

Aviditer. . Ita duriter ap. Terent. Andr. act. II, scen. I, vs. 47; blanditer, Plaut. Asin. act. I, scen. 3, vs. 69; praeclariter, Quadrigar. Fragm. Annal.; Et ita rebus praeclariter gestis domum revertemur: duriter, Catull., carm. LXXV, 19, ubi vid. Vulp., pag. 441. ORELL.

Ibid., ad notam Injecisse . . . , pro v. ORELL., adde:---Conf. et Broukhus. ad Tibull. I, Eleg. II, vs. 45, p. 45. ORELL.

Col. 1083, not. Expiabis . . . : ---editor Lugd. Bat. Fulgurita.---lege:---editor Lugd. Bat. (Ita cresse, cesse, pro crevisse, cessisse, ap. Lucret. III, 683, et I, 1104. Ita divisse, produxe, promisse, sumpse, consumpse. Vid. Auson. Popm. de usu antiquae locut., lib. I, cap. 12, p. 770, ed. Messerschmid. Et fortassis sic scripsit Valerius Antias, e quo Arnobius sua hausit.) Fulgurita,

[Col. 1355A] Col. 1085, ad not. Et sacrorum, pro v. fin. ORELL., adde:---In primis familiaris hic usus scriptoribus ecclesiasticis. Vide Munker. ad Fulgent. Mythol., lib. II, c. 6, pag. 674, ed. van Staveren. ORELL.

Col. 1087, ad not. Puerilium . . . , pro v. fin. ORELL., adde:---Pro in promptu est. Stewechius mavult in promptum est, more antiquorum. ORELL.

Col. 1090, post not. Mugitibus . . . insere sequentem:

Materno ab nomine cognominatus Acdestis. Nempe ab Agdo petra, in quam libidinem suam Jupiter fudit. At vero ipsam deorum matrem apud Phrygas Agdistin fuisse appellatam testis est Strabo, lib. XII, pag. 567 (Casaub.): , . (sic. leg. ). , , etc., cum quo consentit etiam Hesychius: . . . . Ubi vide interpp. [Col. 1355B] pag. 39, ed. Alberti et Nonnus ad Gregor. Nazian. . I, 59: . Nec abludit Pausanias Achaic. vel lib. VII, cap. 17. Cujus verba integra quidem, sed tribus locis dispersa, dedimus p. 273, 275 et 279 (coll. 1090-92-95), licet non expressis verbis dicat, Agdestin eamdem fuisse cum deorum Matre. Alium itaque fabulae fundum sequitur Arnobius noster. Caet. vid. Creutzer. V. Cl. Symbolik und Mythologie, tom. II, pag. 37, et seqq.; et in primis qui omnia veterum testimonia et antiquitatis monumenta de Matre deorum ejusque cultu doctissime illustravit Zoega in l. t. Li Bassirilievi antichi di Roma tom. I, not. ad Tab. XIII, p. 100, et seqq. ORELL.

Col. 1091, ad notam Exhalata . . . , post v. ORELL., adde:---Corrigo: Exultans ille vehementi corripit, etc., vel etiam: Excitatus ille, etc. Nam ci facile potuit in a migrare et l ex t duplicato nasci. MEURS., pag. 153.---At unice vera Scaligeri emendatio.

[Col. 1355C] Col. 1092, ad notam Repertum . . . , pro verb. fin. ORELL., adde:---Bochartus in Hierozoico, lib. II, cap. 53, legendum censet: Repertum nescio quis formis lactis alit hirquini, id est caseis, ubi Rosenmullerus, tom. I, pag. 741, in nota citat Menagii Gall. Orig. in voce Fromage. Idem Bochartus nomen Attidis derivat ab Hebraico [Figure: [Hebrew Text] 1Kb] athoud. ORELL.

Col. 1093, ad notam Vel quia . . . , post v. , adde:---Conf. Iablonski de lingua Lycaonica, p. 64, ed. Te Water. ORELL.

Ibid., post notam Et qua . . . insere sequentem:

Et ab eo donis sylvestribus honorari. Proprie et accurate. Dona enim honoris signum. Eleganter Philosophus, lib. I Rhetor., cap. 5: , , , , . HERALD.

Col. 1094, ad not. Ac ne scaevus, pro v. fin. ORELL., [Col. 1355D] adde:---Sic Orosius, Hist., lib. IV, cap. 6: Sicut etiam inter nos saepe inimicorum oculis videri solet, eos quos exsecrantur, nihil non pravum, nihil non turpe, nihil non subscaevum (ita enim cum Havercampo legendum pro subsicivum), nihil non in vulnus suum dicto factove agere, ubi vid. Havercamp., p. 231. ORELL.

Ibid., post notam Fecit . . . , adde sequentem:

Quod esse turritum ratione ab hac coepit. De Matre deorum turrita locus classicus est apud Lucretium, lib. II, vers 599 et seq.:

Quare magna Deum mater, materque ferarum
Et nostri genetrix haec dicta est corporis una.
Hanc veteres Graium docti cecinere poetae
Sublimem in curru bijugos agitare leones
. . . . . . . . . . . . .
. . . . . . . . . . . . .
Muralique caput summum cinxere corona,
Eximiis munita locis quod sustinet urbeis.
[Col. 1356A] Conf. Phurnut. de Natur. deor., cap. 6, et qui rem doctissime illustrat Zoega in Bassirilievi antichi tom I, p. 93. et seq. ORELL.

Col. 1095, ad notam Rapit . . . , pro v. ORELL., adde:---Fistulas, tibias aliaque id genus instrumenta cum cymbalis et tympanis usitatissima fuisse in sacris Cybeles, pluribus docet Zoega l. l. tom I, pag. 104. ORELL.

Col. 1097, ad notam Pausatae . . . , pro v. ORELL., adde:---Heumannus in margine explicat: terrae ita infixae ut staret firmiter. ORELL.

Ibid., ad notam Digitorum . . . , pro v. ORELL., adde:---Talium superlativorum insolentiorum, v. c. assiduissimus (Sueton. Octav. cap. 71), parissimus (Plaut. Curcul., act. IV, scen. II), noxiissimus (Senec. de Clement. I, 26), celerissimus (Ennii ap. Priscianum), egregiissimus (ap. Pacuvium), postremissimus, piissimus, crebrissimus, nec non et comparativorum, idoneior, Poenior, Neronior, necessarior, tenuior, extremior, noxior, etc., plura exempla collegit Phil. Carolus [Col. 1356B] in Animadvv. ad Agell. lib. II, cap. 30, pag. 178 et seq. ORELL.

Col. 1099, ad notam Pausam . . . post v. ELMENH., adde:---Conf. Cellar. de Barbarism. ling. lat. pag. 252. ORELL.

Col. 1106, ad not. Idcirco . . . , pro v. ORELL., adde:---»Sufficere, officere, inficere, conficere (inquit Salmasius in epistola CVIII ad. I. Fr. Gronov. Epist. posthum. pag. 24) tinctorum sunt verba, in diverso tamen tincturae genere et gradu, quae omnia minutissima ad Arnobium dispunximus.« Cum vero commentarii viri doctissimi lucem hactenus non viderint, nos pro virili ea explicare tentabimus. Inficere itaque est generale verbum, cum pannum tingimus in colorem quemcumque. Sufficere, ut supra explicuimus, est substernere colorem, cui alius deinde inducitur, quemadmodum v. c. albi panni rubro colore inducendi prius tinguntur caeruleo, ut rubens color eo firmius inhaereat. Conficere videtur esse pannum duobus [Col. 1356C] vel pluribus inducere coloribus, ita ut omnes simul in superficie compareant (meliert, mélange). Officere contra pannum duobus simul coloribus ita inducere, ut, prout vel ad solem vel ad umbram spectes, unus alterum obscuret (Schillerfarbe). ORELL.

Ibid., ad notam Quod ex . . . , pro v. ORELL., adde:---Bochartus in Hierozoic. P. II. Lib. IV, cap. 12, legit ex sanguine saporato, docens hac occasione, saporatum pro condito praeter nostrum dixisse etiam Tertullianum et Ammianum Marcellinum, nullum vero Augustei aevi scriptorem. ORELL.

Col. 1110, post not. Priusquam . . . insere sequentem:

Lavit utique balsamis atque unxit. Meursius, pag. 161, mavult: lavit utique atque balsamis unxit. Sed talis particularum trajectio familiaris Arnobio. ORELL.

Col. 1112, ad not. Quid enim . . . , pro v. fin. ORELL., adde:---Conf. quos citat doctissimus Zoega in Li Bassirilievi antichi, tom. I, pag. 102. Not. No. 117. ORELL.

Col. 1114, ante not. Cur more . . . insere sequent.:

Quo se numen ab Cereris fruge. Scribo: quo se numen [Col. 1356D] Cereris ab fruge. MEURS. p. 162.

Col. 1115, ad not. Faunam . . . , post v. fin. ORELL. adde:---Macrobius, lib. I Saturnal., cap. 12, haec paulo enodatius Arnobio, non aliquo tamen sine discrimine, huncque in modum retulit. Fauna, inquit, et Fatua a quibusdam, ac potissimum Cornelio Labeone, et in Pontificum libris eadem dicitur atque Maia, Bona Dea, Ops, Terra et Magna Mater, cui mense Maio ipsis hujusce mensis kalendis res divina agitur, ab aliis tamen eadem ac Fauni filia censetur, quae cum patris sui a quo perdite amabatur, voluntati obstitisset, virga myrtea ab illo verberata est. Tum ille addit: Horum omnium hoc proferunt indicii, quod virgam myrteam in templo haberi nefas sit; quod super caput ejus extendatur vitis, qua maxime eam pater ejus decipere tentavit; quod vinum in templum ejus non suo nomine soleat inferri, sed vas, in quo vinum inditum sit, mellarium nominetur, et vinum lac nuncupetur, serpentesque [Col. 1357A] in templo ejus nec timentes appareant. NOURR., pag. 466.---Conf. Gierig. ad Ovid. Fast. V, vers 148, et in Ind. v. Bona Dea, et doctiss. Creutzer. in Symbolik und Mythologie, tom. II, pag. 488. ORELL.

Col. 1117, ad notam Quem cum . . . , post v. ELMENH. adde:---Eamdem fabulam turpem elegantissimis versibus enarrat Ovidius, Fast. VI, 627---636; ubi vid. Gierig. p. 358. ORELL.---Confer. Plinius, lib. XXXVI, cap. 27. MEURS., pag. 164.

Col. 1118, ad not. Quibus . . . , post v. ORELL. adde:---De his Omaphagiis et Ophiophagiis multus est doctissimus Visconti in l. t. Museo Chiaramonte, tom. I, pag. 96, docens, cum antiquitus in memoriam Penthei dilacerati a Maenadibus Baccho humanis capitibus litatum fuisset, postea, cum abolitum esset immane hoc sacrificium, institutum fuisse, ut Bacchi Mystae statis diebus in ejus memoriam carnibus juveneorum crudis vescerentur, citansque elegantissimos Catulli versus, Carm. LXIV de Nupt. Pelei et Thetid., vers. 255 [Col. 1357B] et seqq.:

Qui tum alacres passim lymphata mente furebant,
Evoe bacchantes, Evoe capita inflectentes.
Horum pars tecta quatiebant cuspide thyrsos:
Pars e divulso raptabant membra juvenco:
Pars sese tortis serpentibus incingebant;
Pars obscura cavis celebrabant orgia cistis,
Orgia quae frustra cupiunt audire profani.
Conf. Senec., Phoeniss., vers. 365; Troad., v. 674. Nec minus docte rem illustrat Creutzerus, v. cl. in Symbolik und Mythologie, tom. III, p. 341. ORELL.

Col. 1121, post not. Invocatus . . . . insere sequent.:

Grassatores. Gloss.: . . . grassator . . . qui caedem molitur vel ex lubidine vel propter praemia. Sic scil. dicebatur apud Romanos genus latronum, quod in urbe vicos obsidebat et obvios injuriae opportunos verberabat, spoliabat et morte territabat, Banditen, Strassenrauber. Cicero, de Fato, cap. 15: Hoc enim modo viator quoque bene vestitus causa grassatori fuisse diceretur, [Col. 1357C] cur ab eo spoliaretur; et Petron., Satyr., c. 82: Notavit me miles, sive ille planus fuit, sive nocturnus grassator. Ubi vide intpp. p. 406, ed. Burm. I Conf. Torrent. et Casaubon. ad Sueton., August., cap. 32, et Ernesti Clav. Cic. h. v. Hoc loco autem Arnobius grassatores in genere dixisse videtur pro maleficis, Frevler, Bosewichte. ORELL.

Ibid., not. Cujus rei . . . , med.:---Bacchae gerebant. nam sacra;---lege:---Bacchae gerebant. (Vid. Comment. ad Pict. Herculan., tom. III, tab. XXXVIII, p. 190.) Nam sacra.

Col. 1124, post notam Bene grandibus . . . insere sequentem:

In gremium projicit et jacit hos ejus. Verba et jacit mihi delenda videntur tamquam glossema. At tale quid fortassis ferendum in Arnobio. ORELL.

Col. 1125, ad notam Quibus . . . , post v. ORELL., adde sequentia:---Inscriptio vetus:

SI. METIUS. ZETUS. [Col. 1357D] IOVI. SEBAZIO. D. L. D.

IOVI. SEBAZ. Q. NUNNIUS. ALEXANDER. V. S. L. M.

ELMENH.---A pluribus annotatum fuit, Bacchum vocari Sabasium ac mysteria ejus Sabasia. Apud Ciceronem quippe (de Nat. deor., III, 23) scriptum legimus: Tertium Dionysium (seu Bacchum) Caprio patre natum eumque regem Asiae praefuisse dicunt, cujus Sabasia sunt instituta. Scribit etiam Diodorus Siculus (lib. IV, cap. 4) alterum proferri Dionysium sive Bacchum Jove et Proserpina ortum, , , , [Col. 1358A] , . (Vid. Piet. Herculan. V, tab. v. ORELL.) Unde rursus Cicero (de Legib. II, 18): Novos vero deos, et in his colendis nocturnas pervigilationes sic Aristophanes, facetissimus poeta veteris comoediae, vexat, ut apud eum Sabazius et quidam alii dii peregrini judicati, e civitate ejiciantur. Denique, ut Strabonem aliosque missos faciamus, Suidas v. aperte declarat. Sebasium eumdem esse ac Dionysium seu Bacchum. Cur ergo, inquies, ipsa quoque mysteria, quibus Jupiter in primis colebatur. Sabasia vel Sebasia appellantur? Numquid idcirco, quia Jovi etiam Sabasio cognomen fuit. Nam Gruterus varias exhibet inscriptiones: JOVI SABASIO. At nonnulli, quemadmodum Vossius lib. II de Orig. Idolol., cap. 14, existimant, Jovem eumdem esse, ac Bacchum seu Liberum. Quid ergo mirum, si turpissima illa mysteria, quibus duplex Jovis adulterium celebrabatur, Sabasia vocarentur? Huc illud accedit, quod in his mysteriis, uti Clemens Alexandrinus annotavit, Corybantum et Bacchi mentio fieret. [Col. 1358B] NOURR., pag. 469.---Juvat hanc in rem afferre verba doctissimi Goerenzi, ad Cic. de Leg. l. l., p. 159. »De hoc deo, scribit ille, nondum satis quaesitum est. Quae enim de eo ejusque cultu in veteribus passim leguntur, velut disjecta membra in unum corpus componentis manum non sine maturo judicio desiderant. Hujus dei cultus et a Phrygibus et a Thracibus (Vid. Schol. ad Aristophan. Vesp. vs. 9. ORELL.) origo et a Caprio rege, et a Jove repetitur. Nomine autem vel Jupiter dicitur, vel Iacchus; nam hos diversos statuere, rem accuratius ponderanti, non licet. Sabazii denique cognomen item modo a Thracibus, modo a Phrygibus manasse traditur, apud quos idem cum esse haud parvo numero grammatici et scholiastae perhibent. Vix tamen dubium est, a Phrygibus ad Thraces hujus dei sacra transisse. Diversa autem ejus origo et nomen inde esse videtur, quod Graeci Romanique, qui peregrinis diis suorum nomina aptare solent, in hoc deo et [Col. 1358C] Jovis et Bacchi attributa cum deprehendissent, tum hoc, tum illo nomine eum appellarunt.« Haec Goerenzius. Conf. Comment. ad Pict. Herculan., tom. III, tab. XXXVIII, pag. 190, et qui doctissime rem illustrat Creutzer. v. cl. in l. t. Symbolick und Mythologie, tom. III, pag. 360 et seqq. ORELL.

Col. 1126, post not. Quod genus . . . insere sequent.:

Luteamque personam. Id est vilissimam et nullius pretii. Plautus, Truculent., act. IV, scen. 4, 1: Blitea et lutea est meretrix, nisi quae sapit in vino ad rem suam. Idem in Poenulo, act. IV, scen. II, 3:

Neque perjurior neque pejor alter est usquam gentium,
Quam herus meus est, neque tam luteus, neque tam coeno collitus.
Cicero in Verrem III, cap. 14: Deinde in hoc homo luteus etiam callidus ac veterator esse vult. Ubi vid. Hotomann. p. 28. ed. Graev. ELMENH. et ORELL.

Col. 1129, notam Pervigilia . . . , init.; Nam privilegium---lege:---Nam pervigilium.

[Col. 1358D] Ibid., ead. not., post med.:---Novimum---lege:---Novimus.

Col. 1133, ad not. Ludibriorum . . . , post v. ORELL., adde:---Inde etiam Miraculae meretrices apud Plautum Nervolaria:

Diabolares, schoeniculae, miraculae. MEURS. p. 168.

Col. 1137, post not. Jejunavi . . . . insere sequent.:

Jejunavi. Jejunare qui extra Ecclesiam dixerint, non apparet. Tertullianus de Jejun., cap. 2: Indifferenter jejunandum ex arbitrio, non ex imperio novae disciplinae. Hieronymus, epist. XXII, c. 13: Lecturus Tullium jejunabam. Prudentius Hymn. jejunantium vers. 177:

Pridem caducis cum gravatus artubus
Jesus dicato corde jejunaverit.
Licet enim Arnobius h. l. hoc verbum ad Eleusinia [Col. 1359A] sacra transferat, per id tamen e censu ecclesiasticorum vocabulorum non eximendum, quia ille, utpote homo christianus, graeca verba graecanici ritus ex suo ingenio latine vertit. Pro hoc verbo Cornelius Nepos Attic. cap. 22, eleganter dixit cibo se abstinere. CELLAR., Antibarbar. pag. 47 et Cur. poster. pag. 266.

Ex cista sumpsi. De cista mystica sive arcula, quae in sacris Eleusiniis circumferebatur a Cistophoris et in qua praeter alias res frivolas nemini nisi initiatis usurpandas praecipue reconditus erat phallus, cui accinebant religiosi ; vide Spanhem. ad Callim. Hymn. in Cerer., vers. 3; Wesseling., ad Diodor. Sic. I, 22; Ernest. Clav. Cic V, Cistophorus; Doering., ad Catull., carm. LXIV, vers. 260; Comment. ad Pict. Herculan., tom. II, tab. XXVIII, pag. 270; et Visconti, in l. t. Museo Chiaramonte, tom. I, tab. XXXIV, pag. 83. ORELL.

In calathum misi. De calatho in Cereris Eleusiniae festo a nobilissimis virginibus in capite gestato videsis Spanhem. ad Callimach. Hymn. in Cerer., vers. 1, [Col. 1359B] pag. 735 seq. ed. Ernesti, ubi ejus iconem nitidissime aere excusam conspicimus, et Comment. ad Pict. Herculan. l. l. Caeterum, ut vel ex hoc Arnobii loco liquet, calathus ille minime confundendus cum cista mystica. Calathus enim non . ORELL.

Col. 1141, ad notam Prosumnus . . . , pro v. ORELL., adde:---Conf. Verheyk. ad Anton. Liberal., cap. 41, pag. 282 et Creutzer Symbolik. tom. IV, pag. 43. ORELL.

Col. 1444, ad notam Heraclito . . . , post v. ORELL., adde:---Heraclitos quinque Laertius recenset lib. IX, quibus tres alios addidit Menagius. Quae autem ex Heraclito auctor noster retulit de Liberi et Prosumni fabula, magis convenire videntur aut Heraclito Allegoriarum Homericarum auctori, aut Heraclito poetae lyrico, qui duo decim deorum laudes decantaverat. NOURR. pag. 543.

Col. 1143, post notulam Vel nominis . . . insere sequentem:

[Col. 1359C] Cum suis virginibus . . . . patres. Virginibus pro filiabus, ut ap. Cornel. Nep. Epaminond., cap. 3: Nam cum aut civium suorum aliquis ab hostibus esset captus, aut virgo amici nubilis propter paupertatem collocari non posset, amicorum concilium habebat, etc. ORELL.

Col. 1154, ad notam Nebridarum . . . , pro verbo finali ORELL., adde:---, Baccharum insigne. Seneca Oedip. 435:

   Nunc Cadmeas
Inter matres impia Maenas
Comes Ogygio venit Iaccho
Nebride sacra praecincta latus.
(Ubi vid. Delrio p. 109.) Sidonius Epithal. Ruric. Praefat. vs. 15:

Alcides clava, Mavors tum lusit in hasta,
   Arcas tum virga, Nebride tum Bromius.
Vid. Pict. Herculan., tom. III, tab. XXXVII, ubi Maenas [Col. 1359D] nebride induta, ibique Commentatores doctissimos, pag. 183, seq. ORELL.

Col. 1155, ad notam Atque scaturiginem . . . , post v. ORELL., adde:---Sic Prudentius .

   Ipse rumpatur locus,
Scaturientis perdat ut loquacitas
Sermonis auras.
ELMENH.

Col. 1160, ad nat. ult. pro v. ORELL., adde:---Pro sed oratio sordida est. Vet. edd. habent: Et oratio sordida sit; quod Heumannus correxit: Et oratio sordida fit. Optime. ORELL.



LIBER SEXTUS.

Col. 1161, ad notam Crimen . . . , pro verbo ORELL., adde:---Valesius tamen et Gronovius ad Ammian. Marc., lib. XIV, cap. 1, praeferunt affigere, quod scriptoribus ecclesiasticis, Hieronymo, Facundo, Boethio, [Col. 1360A] etc., frequentatissimum. Sic etiam Macrobius, lib. VII Saturn., cap. 2, dicit a censoribus notas alicui affigi vel affixas esse. ORELL.

Col. 1163, post not. Inoffensae . . . insere sequent.:

Non prodigiosas ostentare formidines. Nihil poterat expressius dici. Sic enim prodigia et ostenta simul complectitur. Et ait prodigiosas formidines, quia ostenta et monstra nuntiantur numquam aut offeruntur, quin inde hominum animis formido illabatur. Atque ita res est, ut quamvis portenta non sint perpetuo male signata, pestem tamen et calamitatem saepius portendere videantur. Cedrenus: , . HERALD.

Col. 1170, post not. Hoc est . . . insere sequentem:

Non partiliter uspiam. Glossae Isidori: Partiliter . . . divise, per partes, distribute. Sic Firmicus, Astron., lib. II, cap. 18, partiliter exposita; et Fulgentius, Mythol., lib. III, cap. 2: Melius est enim labore partiliter securiore doceri, quam ex necessitate veniente [Col. 1360B] repentaliter perterreri, ubi vid. Munker., pag. 707, ed. van Straveren. Sic et partile pro divisibili posterior aetas posuit. Claudian. Mamert. de Statu anim., lib. I, cap. 18: Tunc localem mihi eamdem vel partilem persuadebis, ubi vid. C. Barth. in Ind. ORELL.

Ibid., not. Non coenatum . . . : Scholiastes addit:---l.---Scholiastes vs. 612, addit.

Col. 1172, ad notam Tholis . . . , pro v. ORELL. adde:---Hesychius: . . . , . Videtur itaque tholi usus et significatio antiquissima fuisse de tecto rotundo imposito et sustentato a columnis (la cuppola, ut bene interpretantur Commentatores doctissimi ad Pict. Herculan., tom. III, tab. LX, pag. 315, et tom. I, tab. XLIV, pag. 231). Servius ad Aen. IX, vs. 408: Tholus, inquit, proprie est veluti scutum breve, quod in medio tecto est, in quo trabes coeunt: ad quod dona suspendi consueverunt. Alii tholum aedium sacrarum dicunt genus [Col. 1360C] fabricae Vestae et Panthei simile. Aedes autem rotundas tribus diis dicunt fieri debere, Vestae, Dianae, Herculi vel Mercurio. Postea vero tholi videntur appellati fuisse tecta templorum fastigiata, sive illa rotunda sive quadrata essent. Nec vero templorum solummodo, sed aliorum etiam aedificiorum, v. c. balnearum, erant tholi. Vid Vales. ad Ammian. Marcellin., XXVIII, cap. 4, tom. III, pag. 241, ed. Wagner.; et in primis qui de h. v. doctissime disputat, Schneider. V. S. ad Vitruv., lib. IV, cap. 8, pag. 294 et seqq. ORELL.

Col. 1184, ante not. Si simulacra . . . , ad not. praeced., pro v. ORELL., adde:---Aliam loci hujus obscurissimi explicationem attulit Ian. Broukhusius ad Tibull. l. II, eleg. 1, v. 55, pag. 219 et seq.: »Alludit (inquit ille) Arnobius ad fabulam, qua Bacchus cum gigantibus decertasse perhibetur leonis specie induta, eosque unguibus ac dentibus discerpsit. Vid. Horat., lib. II, od. XIX, vs. 21, ubi Scholiastes ineditus in marg. cod. Graeviani: Fabulam tangit. Dum [Col. 1360D] gigantes per montes montibus impositos peterent regna Jovis, Liber Pater, filius Jovis, inducta pelle leonis, cum unguibus et mala retorsit unum gigantum Rhoetum nomine, ac retro praecipitavit illum. Quae pellis fertur fuisse Nemaei leonis, quam Hercules dedit illi. Bacchum autem cur Frugiferum nominarit, non est obscurum ex Diodoro Siculo, lib. I, cap. 11, quem sequitur in Georgicis Maro et Tibullus I, eleg. VIII, 29. Tamen si quis Arnobii verba ad Solem referri malit, non ego pertinaciter repugnabo: nam solem eumdem esse quem Bacchum, et leonis nonnunquam effigie designari, docent nos veteris sapientiae magistri. (Vid. Diodor l. l. ORELL.) Bacchi statua apud Phelloenses lignea conspiciebatur minio illita: aliam habebant Phigalenses itidem minio inluminatam, auctore in Achaicis et Arcadicis Pausania.« Haec Broukhus. De more antiquorum minio tingendi deorum, in primis agricolarum, Bacchi, Panis, Priapi, statuas [Col. 1361A] vid. Dalecamp. et Harduin. ad Plin. Hist. Nat., lib. XXXIII, cap. 7 (36 Hard.) et Comment. ad Pict. Herculan., tom. IV, tab. LII, pag. 253, et de Sole sub leonis specie culto a Persis Munker. ad Albric. de Deor. imag., cap. 5, pag. 901, ed. van Staveren. ORELL.

Col. 1187, ad not. Itaque Hammon adde sequentem:

Hammon. De forma et habitu Jovis Hammonis locus classicus est ap. Curtium, lib. IV, cap. 7, § 23: Id quod pro deo colitur, non eamdem effigiem habet, quam vulgo diis artifices accommodaverunt, umbilico tenus arieti similis est, habitus smaragdo et gemmis coagmentatus. Ubi vide intpp. et icones Jovis Hammonis in nummis expressas in ed. Snakenburgii pag. 215 seq. Conf. Sil. Ital. lib. III, vs. 8 seqq.:

Prisca fides adytis longo servatur ab aevo.
Qua sublime sedens Cyrrheis aemulus antris
Inter anhelanteis Garamantas corniger Hammon
Fatidico pandit venientia saecula luco.
[Col. 1361B] Ubi vid. Dausqueium p. 101. Macrob., Sat. 21, putavit Hammonem solem esse occidentem. Conf. Corrig. et Addend, p. 476. ORELL.

Col. 1188, post notam Liber . . . , insere sequentem:

Venus nuda et aperta. Clemens Alexandr. Adhort. p. 38: , . De illa autem et Baccho Theodoretus, serm. 3, de angel. et daemon., tom. IV, p. 520: , , . . . . . . NOURR. p. 489.

Col. 1197, post notulam Diducere . . . , insere sequentem:

Augustat. Id est augustos reddit. Verbum . Vid. Gesner. in Thesaur. ORELL.

Col. 1198, post not. Sub istorum . . . insere sequent.:

Stelliones. Stellio animal e lacertarum genere in [Col. 1361C] aedificiis nidificans. Graece . Phavorinus: . . . ; de quo multus et Bochartus in Hierozoic. lib. IV toto capite 7, ubi Rosenmullerus in nota tom. II, pag 515, descriptionem hujus animalculi ex Hasselquistii Itinerario subjungit. Italis vocatur Gekko. Conf. Schneider. ad Nicandr. Alexipharm. pag. 260, seq. ORELL.

Col. 1202, ante notam Sacra . . . , ad not. praeced., post v. HERALD., adde:---Etiam itus, us, antiquum vocabulum et Lucretianum, v. c. III, vs. 389. seq.:

Nec repentis itum cujusviscumque animantis
Sentimus, nec priva pedum vestigia quaeque.
Utitur tamen eo et Suetonius Tiber. cap 38. Conf. Lauremberg. Antiquar. h. v. ORELL.

Col. 1203, not. Sub ipso . . . : ---Alii nomine. Vide supra---lege:---Alii nomine, Heumanmus molimine. Vide supra.

Col. 1206, post notam Cur oris . . . insere sequent.:

[Col. 1361D] Cur oris contumeliam levigati . . . non justa persecutus est ultione? In eamdem sententiam Ambrosius, lib. II de Virginib. cap. 5: Dii, inquit, ita ludibrio habiti sunt, ut neque Jupiter vestem suam defendere potuerit, nec barbam Aesculapius, nec Apollo adhuc pubescere coeperit, neque omnes qui dicuntur dii retrahere potuerint pateras, quas tenebant, non tam furti reatum timentes, quam sensum non habentes. Quis igitur eos colat, qui nec defendere se quasi dii, nec abscondere quasi homines possunt? NOUR., p. 498.

Col. 1208, post notam Cum Capitolium . . . insere sequentem:

Jovemque ipsum Capitolinum cum uxore corripuisset et filia. Praeter aedem Junoni a Camillo dicatam in Aventino, praeter eam, quae Junoni Monetae posita, fuit alia in Capitolio communiter cum Jove et Minerva, ubi tria numina diversis cellis colebantur junctim et invocabantur, ut ap. Silium Ital., lib. X, [Col. 1362A] vs. 433, et seqq.; Cic., Or. pro Domo, cap 57, et in Verr. V, 72; Valer. Max., V, 10 ex. 2. Conf. Lactant., lib. I, cap. 11, et Augustin. de Civ. Dei lib. IV, c. 10. Plura vide sis ap. Dausque ium, ad Sil. l. l. pag. 435, et Ruperti tom. II, pag. 89. ORELL.

Col. 1210, ad notam Varro . . . pro v. fin. ORELL., adde:---Menippeum Varronem appellat etiam Symmachus in Epistola ab eodem Carrione, l. I, primum vulgata: Studium quidem Menippei Varronis imitaris, sed vincis ingenium. Conf. Havercamp. ad Tertullian. Apologet., c. 14, p. 146. ORELL.

Col. 1211, ante notam Habitationibus . . . ad notam praeced., prov. ORELL., adde:---»Fortasse legendum Chanabeni. Chanabeni vox orientalis corrupta ex Hebr. [Figure: [Hebrew Text] 1Kb] fures. Eodem sensu etiam Saraceni dicere potuisset Arnobius ab Arab. sarak, furatus est, rapuit.« Haec doctissimus Censor Ienensis. Etiam Censor Lipsiensis putat, hac voce Arnobium significare voluisse fures clandestinos, non raptores vi et impetu januarum claustra effringentes. ORELL.

[Col. 1362B] Col. 1213, ad not. Riciniatus . . . , pro v. fin. ORELL., adde:---Cicero de Legg. II, 23, testatur, ricinium fuisse pallium muliebre, quo in adversis rebus et luctibus utebantur. Conf. Ernest. in Clavi h. v. et qui rem more suo doctissime illustrat, Salmas. ad Vopisc. Aurelian. 45, Hist. August. tom. II, p. 541 et seqq. ORELL.

Col. 1214, ante notam Cum psalteriis . . . insere sequentem:

Deum Mater cum tympano: cum tibiis et cum psalteriis Musae. Dubito, annon interpungendum sit: Deum Mater cum tympano, cum tibiis: et cum psalteriis Musae, ut tibiae attribuantur Deorum Matri. Tibia enim Phrygum inventum. Pollux, lib. IV, § 74: , , , . . . . . . . . . . . , , . Et tibiae usitatissimae in Cybeles sacris. Ovidius Fast. VI, 189 (de festo Matris Idaeae):

[Col. 1362C] Quaerere multa libet, sed non sonus aeris acuti
   Terret, et horrendo lotos adunca sono.
Conf. qui rem doctissime illustrat, Zoega in Bassirilievi antichi, tom. I, p. 104 (et de tympano Cybeles, p. 94, et Commentat. ad Pict. Herculan., tom. II, tab. XXIX, p. 175). Quid quod et ipsa Cybele in antiquis monumentis nonnumquam conspicitur tibia ornata, v. c. in Antiquitt. Montefalconii, tab. I, fig. 5, Compend. Schaz. Sed cum Arnobius dixerit tibiis plurali numero, nolim deserere lectionem vulgatam. ORELL.

Ibid., ad eamdem notam Cum psalteriis . . . , pro v. final. ORELL., adde:---De differentia psalterii et citharae exscribere juvat Isidori verba Origg., l. III, c. 21: Psalterium, inquit, quod vulgo canticum dicitur, a psallendo nominatum, quod ad ejus vocem chorus consonando respondeat. Est autem similitudo citharae barbaricae in modum literae: sed psalterii et citharae haec est differentia, quod psalterium lignum illud concavum, unde [Col. 1362D] sonus redditur, superius habet, et deorsum feriuntur cordae et desuper sonant, cithara autem e contra concavitatem ligni inferius habet, etc. Musam cum cithara elegantissime delineatam spectamus in Pict. Herculan., tom. II, tab. V, et Musam cum psalterio, tab. VI; ubi vide annotationes vel potius disputationes doctissimi Mazocchii, p. 33 et seqq. Caeterum h. l. Arnobius voce psalteriorum comprehendisse videtur etiam lyram, citharam et id genus alia instrumenta, quae Musis tribuuntur. Conf. qui doctissime de his instrumentis disputant, Commentatores ad Pict. Herculan., tom. II, tab. VI, p. 34 et seqq. ORELL.

Ibid., post notam Aesculapius . . . insere sequentem:

Aut in Liberi dextra pendens potorius cantharus. Cantharus erat genus vasis potorii majoris et ansati, unde vinum infundebatur in minora pocula vel pateras, de cujus figura vid. Scaliger. ad Auson. Epigr. XXX, p. 26, ed. Tollii; et Drakenborg. ad Sil. Ital. VII, [Col. 1363A] vers. 196: Plenis cantharis bibere (ut nos dicimus aus vollen Humpen trinken) bibonum erat, ut ex Plauto liquet Pers. act. V, scen. II, vers. 40:

Age, circumfer mulsum; bibere da adusque plenis cantharis
Hinc cantharus perpetuum Bacchi et Sileni insigne. Virgilius Eclog. VII, 17:

Et gravis attrita pendebat cantharus ansa.
Macrobius, l. V Saturn., c. 21: Scyphus Herculis poculum est, ita ut Liberi patris cantharus Iconem Bacchi cum cantharo vide sis in Montefalconii Antiq., tab. XXVIII, fig. 9; Compend. Schaz. ORELL.

Ibid., post notulam: Anubis . . . insere sequentem:

Aut genitalibus propriis inferior Priapus. Inferior, id est minor, brevior. HEUMANN., in marg.

Ibid., post notam Caliendra insere sequentem:

Talaria. Sic vocantur alata Mercurii calceamenta. Virgilius Aen. IV, 249 et seqq.:

   [Col. 1363B] Ille patris magni parere parabat.
Imperio; et primum pedibus talaria nectit
Aurea, quae sublimem alis, sive aequora supra,
Seu terram, rapido pariter cum flumine portant.
De quibus doctissimam disputationem memini me legisse in Vossi, v. cl. Mythologiscen Briefen, quem librum jam ad manus non habeo. ORELL.

Col. 1215, not. Personarum . . . , post versum citatum Persii, insere haec:---Ubi scholiastes ad Sat. I: Tria genera sannarum, aut manu significare ciconiam, aut opposito temporibus pollice auriculas asininas, aut linguam sitientis canis. Sanna autem dicitur os distortum cum vultu, quod facimus, cum alios deridemus. Inde sanniones dicti, qui non rectum vultum habeant. Conf. Comment. ad Antiquitt. Herculan., l. VI (Bronzi, t. II), p. 379.



LIBER SEPTIMUS.

Col. 1221, ante notam primam Et habere . . . insere [Col. 1363C] sequentem:

Alicujus alimonii genere. Supra, l. IV, c. 21, et infra, l. VII, c. 16 et 39, habemus alimonia, ae. Sed occurrit utrumque jam apud vestustissimos scriptores, Plantum, Lucretium, etc. ORELL.

Ibid., ad notulam Aut animalis . . . , post v. ORELL., adde:---Verba Macrobii sunt, l. III Sat., c. 5: Trebatius, lib. I de Religionibus docet, hostiarum genera esse duo, unum, in quo voluntas dei per exta disquiritur; alterum, in quo sola anima deo sacratur, unde etiam haruspices animales has hostias vocant. Sic etiam Strabo, l. XV, p. 732 (Casaub.), de Persis ait: , . NOURR., p. 501.---Sed hoc loco animalis hostia est victima, vel hostia ex caeso animali, nil amplius. ORELL.

Col. 1223, ad notam Deos . . . , post v. final. HERALD., adde:---Pro credit annon legendum credat? Sollte jemand wohl glauben konnen? ORELL.

Col. 1226, ad notam Silentio . . . , pro v. ORELL., adde:---Heumannus [Col. 1363D] conj. silentio patior abire damnatum. Male. Significat enim Arnobius, se gratificari velle adversariis, quod haec missa faciat et silens praetergrediatur. Itaque donatum minime sollicitandum. ORELL.

Ibid., ad notam Pavus . . . pro v. ORELL., adde:---Sic Ausonius aliquoties, verbi causa, epigr. LXIX, vs. 4:

Pavaque de pavo constitit ante oculos.
Et epist. XX, 10:

Vincit centum oculos, regie pave, tuos.
Ad eumdem modum dixerunt etiam capo et capus. Vid. Munker. ad Fulgent. Mythol. II, c. 3, p. 668, ed. van Staveren. ORELL.

Ibid., ad notam Passerculos . . . adde sequentem:

Passerculos. Passerculi puerorum ludicrum usitatissimum apud antiquos, cujus jam mentio facta in [Col. 1364A] Veteri Testamento, Job. XL, 24: , . Et cui non noti suavissimi Catulli versus:

Passer, deliciae meae puellae.
Conf. qui hac de re multus est Bochart. in Hieroz., p. II, l. I, c. 22, t. II, p. 727 et seq., ed. Rosenmuller. ORELL.

Col. 1227, ad notam Numquid . . . , pro v. ORELL., adde:---Heumannus conj. tuum numen qui ostenderet, aut te traduxi. Pessime. ORELL.

Col. 1229, not. Dissignationibus . . . : ---Dissignationibus scil. victimarum.---Dele haec verba et adde:---dissignationes (ut bene explicat Heumannus in margine) sensu prorsus insolito dixit Arnobius pro peccatis, quae paulo ante commissa vocavit. Caeterum v. dissignatio . Vid. Gesner. in Thesauro.

Col. 1230, post notulam Et ex . . . insere sequentes:

Universus illle doctissimorum chorus. Stoicos intelligit. Vid. J. Lips. de Constantia, l. I, c. 18; Opp., [Col. 1364B] t. IV, p. 553, seqq., ed. Vesal. ORELL.

Vacant odia. Vacant id est nullius sunt usus. Sic Tertullianus in Apologet., c. 2: Et jam si confessione praeveniantur (tormenta), vacabunt. Ubi vid. Havercamp., p. 41, nostrum quoque locum citantem. ORELL.

Ibid., post notulam Si voluerint . . . insere sequent.:

Quibunt. Hoc futurum alibi legisse non memini. Nequibunt habet Lucretius, I, vs. 380:

   Concedere porro
Quo poterunt undae, cum pisces ire nequibunt?

Col. 1231, ad notam Sed ineluctabili, pro v. ORELL., adde:---Vid. Ernesti Clav. Cic. hoc verbo; Oudendorp., ad Sueton. Caes. c. 20, qui docet confici et confieri saepissime confundi a librariis; et van Staveren ad Hygin. Poet. Astronom., l. IV, c. 1, p. 545. ORELL.

Ibid., post notulam Si cum . . . insere sequentem:

Frustratoriis. Frustratorius Afrorum est. Sic Tertullianus, de Anima, c. 47, somnia vocat: Vana et [Col. 1364C] frustratoria et turpida et ludibriosa et immunda. Conf. Cellar. Antibarb., p. 41. ORELL.

Col. 1232, ad not. Si modo . . . , post V. HERALD., adde:---Heumannus conj.: Neque in hujus nominis exceptione ponendi. Male. Sensus est: Si digni sunt, qui excipiantur ab iis, quos vos nominatis deos, qui non sunt dii veri. ORELL.

Col. 1233, not. Ut si . . . , sub fin.:---Vesal. Peculiaris---lege:---Vesal. et Ph. Carol, ad Agell. lib. II, cap. 2, pag. 114. et seqq. Peculiaris . . . . .

Ibid., post. eamd. not. Ut si . . . insere sequentem:

Via decedat. Hoc admonebant populum lictores consuli praeeuntes hac formula, quam conservavit nobis Plautus Aulul., act. III, scen. I:

Date viam consuli, facite plateae pateant.
Conf. Senec. Epist. XCIV. Vid Phil. Carolus Animadvv. in A. Gell. pag. 115, et Brisson. de Formul. lib. VIII, 34, pag. 700. ORELL.

[Col. 1364D] Col. 1234, ad notam Cum etiam . . . , pro v. ORELL., adde:---Respicit fortassis Arnobius ad verba illa Christi Marc. X, 42, 43. ORELL.

Col. 1236, ad notam Ab omni . . . , post v. final. HERALD., adde:---De hac ablutione Macrobius lib. III Saturn. cap. 1: Constat diis superis sacra facturum corporis ablutione purgari: cum vero inferis litandum est, satis actum videretur, si aspersio sola contingit. NOURR. pag. 509.

Col. 1238, post not. Immussulos . . . insere sequentes:

Salamandras. De salamandris sic Entecnius in Paraphrasi ad nicandri Theriac. vs. 818: , , , , . Scoliastes addit: , , . Ubi vid. Schneider. [Col. 1365A] pag. 267, et, ubi antiquorum medicorum de animaculo hoc venenato testimonia collegit ad Alexipharm., vs. 538, pag. 260 seq. ORELL.

Viperas solifugas. Sic ut, verissime judicat doctissimus Censor Ienensis, legendum, non solipugas. Nam h. l. ut et lib. II, cap. 23, de amphibiis, non de insectis, sermo, et amat Arnobius talia epitheta. Sic dixit lib. VI, cap. 16, blattas lucifugas. ORELL.

Ibid., ante notulam Carduos insere notam:

Bulbos. Bulbi proprie dicebantur radices omnes rotundae, tunicatae, quales sunt lilii, crossi, narcissi, colocasiae et arundinum. Vide Gesner. in Thes. H. l. autem videtur peculiare quoddam genus designari ab Arnobio, ab antiquis ad cibos adhibitum, praecipue in coenis nuptialibus, quia venerem stimulabant, teste Martiali, lib. XIII, Epigr. 34, et Apicio, qui modum bulbos ad cibum praeparandi indicat, de Arte Coquin. lib. VII, cap. 12. Ubi M. Listerus, pag. 207, ed. Ianssonii intelligit vel orchidarum quamdam speciem vel radices tuliparum, quae edules et suavissimi bulbi [Col. 1365B] sunt, et in Asia Graeciaque valde frequentes atque ad cibos adhibiti. Conf. Schneider. v. cl. in Lex. Rust. h. v. ORELL.

Ibid., post notulam Radices adde notas:

Cucurbitas. Cucurbitae inter gratissimos cibos apud antiquos. Intelligendae autem, ut observat M. Listerus ad Apic., lib. III, cap. 4, pag. 79, istae praelongae et tenues, quae etiamnum in magno et quotidiano usu sunt in Italia et calidioribus regionibus, nostris vero olitoribus prorsuis ignotae. Earum condimentum apud Romanos, teste eodem Apicio l. l., erant mentha, apium, pulegium, de quibus h. l. disserit Arnobius noster. ORELL.

Rutam. Ruta, imprimis bacca rutae, h. e. folliculus cum semine; inter usitatissima ciborum condimenta laudatur ab Apicio aliquoties, v. c. lib. VI, cap. 2. ORELL.

Mentam. Menta sive mentha. Dioscorid., lib. III, cap. 41, . Plinius, lib. XIX, cap. 8: Menthae nomen [Col. 1365C] suavitas odoris apud Graecos mutavit, cum alioqui mentha vocaretur, unde veteres nostri nomen declinaverunt. Dicebatur scil. Graecis . Strabonem vero, lib. VIII, secutus Jul. Pollux Onomast. lib. VI, cap. 10, notat mentham dici a Mintha Plutonis pellice in hanc plantam transformata. Jo. RHODIUS, in Lexic. Scribon. h. v.---Idem Plinius, lib. XX, cap. 14: Stomacho accommodata est mentha et in condimentorum usum multifariam recipitur. Erat autem duplex menthae genus, agrestis scil. et hortensis, cujus posterioris, qua Judaei imprimis utebantur ad pavimenta aedium et synagogarum aspergenda, mentio etiam facta a D. Sotere ap. Matth., XXIII, 23. Vide Schleusner., qui de h. v. multus est, in Lexic. N. Test. et Lister. ad Apic. I, cap. 29., pag. 44. Nostr. Münze, Gartenmünze. ORELL.

Ibid., post notam Ocimum insere sequentem:

Puleium. Puleium vel pulegium (vid. Rhod. Lex. Scribon.), nostr. Poley, Poleymünze, hodiernis est planta officinalis, antiquis autem erat cibus vel potius [Col. 1365D] ciborum, in primis olivarum, condimentum frequentatissimum, teste Palladio Novembr. c. 22. Vid. Schneider. v. cl. in Lex. rust. et Lister. ad Apic. III, 5, pag. 79. ORELL.

Col. 1240, post notul. Ea quae . . . insere sequentem:

Offis saevitias ponere. Annon legendum offis oblatis saevitias ponere? ORELL.

Col. 1242, ad notam Color furvus adde haec:

Caeterum de diverso genere hostiarum immolandarum diis superis et inferis et de modo, quo singulis litari oporteat, extat celeberrimum oraculum Apollinis, quod ex Porphyrio nobis servavit Eusebius in Praeparat. Evangel., lib. IV, cap. 9, quodque cum Eusebii opus in paucorum manibus sit, integrum exscribere liceat. Sic scil. fatur Apollo:

, , ,

, ,
[Col. 1366A] ,
,
.
, ,
, .
, .
,
,
, .
,
,
,
, , ,
,
, .
,

.
.



, ,
[Col. 1366B]
.
NOURR., pag. 507 et ORELL.

Col. 1243, post not. Tetreque . . . insere sequentem:

Lacte, oleo sanguini. Legendum videtur: Lacte, aleo sanguinem. Sensus est: Inficite omnia quae diis offertis thura, salsas fruges, et libamina, sanguinem, hunc quidem lacte et oleo, ut ponat colorem purpureum; in illa autem (cum flavi sint coloris), ut nigra fiant, fuliginem infundite cum favillis. Constructio nonnihil impeditior et intricatior errori ansam dedit. ORELL.

Col. 1244 ad notam Certaque . . , pro verb. ORELL., adde:---Caeterum supplicamentum (pro quo veteres Romani, v. c. Livius, lib. XXII, cap. 57, et Sallustius Catil., cap. 9, dixerunt supplicium), vocabum est cadentis latinitatis et Afris scriptoribus, Apuleio (Met. XI, p. 265), Tertulliano imprimis usitatum, et designat tam victimas et sacrificia, quam preces et supplicationes, [Col. 1366C] in genere omnem caeremoniarum apparatum, quibus dii propitii redduntur. ORELL.

Col. 1245, post notul. Hic ut . . . insere sequentem:

Aliarum eadem rejiciantur ab victibus. Meursius, p. 211, conj. aliorum eadem, etc. Male. Praecessit enim: ut gentibus fieri moris diversissimi fama est. ORELL.

Col. 1246, post not. Quam cuncti . . . insere sequent.:

Virgo Tritonia. Minervam Tritoniae nomen meruisse fabulantur, quod in ripa lacus Tritonis in Africa primitus visa sit, temporibus Ogygii regis, quod notovit Festus. STEWECH.---Pomp. Mela, lib. I, c. 8: Super hanc (Syrtim) majorem ingens palus amnem Tritoni recepit, ipsa Tritonis, unde et Minervae cognomen inditum est, ut incolae arbitrantur, ibi genitae: faciantque ei fabulae aliquam fidem quod quem natalem ejus putant, ludicris virginum inter se decertantium celebrant. Ubi vide intpp. Conf. Serv., ad Aen., II, 171, et Broukhus., ad Lucan. phars., IX, 354, p. 699, ed. Oudendorp. ORELL.

[Col. 1366D] Col. 1247, ad notam Et ad . . . , pro v. fin. ORELL., adde:---At jam iterata horum verborum lectione meliora edoctus reprobo Canteri conjecturam quae fati sunt; hoc scil. esset i. q. minati. Sed Arnobius noster h. l. non loquitur de minis deorum, sed de natura illorum ad iram et vindictam prona. Nec etiam bene dicere potuisset, deos necessitate irresistibili duci ad id quod minati fuissent. Quare donec Graecismus ille, quem Heraldus assumit, exemplis probari possit, malo sequi Heumannum legentem ad ea, ad quae facti sunt. ORELL.

Col. 1249, post notam Quid offae insere sequent.:

Ex quibus quod primum est. Taeda scil. (nam singula, quae antea nominaverat, jam explicat Arnobius). Erant itaque taedae botuli minuti farti arvina vel adipe in exiguas miculas dissecta. Speckwürste. ORELL.

Ibid., post notam In exiguas . . . insere sequentem:

Suxis perexsiccata vitalibus. Naeniam jam describit [Col. 1367A] Arnobius, quae erat intestinum, per quod proluvies emittitur (der Mastdarm), sive prelo sive alia ratione, porrectum, deinde fumo exsiccatum, adeo ut, amisso omni succo vitali, per longum tempus maneret putredine intactum. ORELL.

Col. 1250, ad notam Ex quibus . . . , pro v. ORELL., adde:---Omentum, graece , membrana est tenuis et pinguis, qua inferiores ventris partes teguntur; et intestinorum involvuntur anfractus. Supra lib. III, cap. 13, dixit omentorum membranulas. Conf. Plin. Hist. nat., lib. IX, cap. 37, et Isidor. Origg. lib. II, cap. 1. NOURR. pag. 512.---Germ. das Netz. ORELL.

Ibid., post eamd. not. Ex quibus insere sequent.:

Bovis cauda est palasea, siligine et sanguine delibuta Sitigo est farina ex optimo tritico exactissime a furfuribus repurgata (Semmelmehl. ORELL.). Unde hic Juvenalis (Sat. V, 69) de pane versus:

Sed tener et niveus, mollique siligine factus
[Col. 1367B] Servatur domino.
NOURR., p. 512.

Ibid., ad notam Quid fitilla . . . pro v. ORELL., adde:---Varia itaque his nominibus ignotis liborum sive placentarum, quarum usus erat in sacris (haec enim antiquis dicebantur liba), genera describit Arnobius. Et omnino constat multiplicia liborum genera, materia aeque ac figura pro ratione deorum, quibus offerebantur, diversa, antiquitus adhibita fuisse in sacrificiis. Sic apud Graecos invenimus , , , , etc., de quibus vid. Spanhemiusm ad Aristoph. Plut., vers. 660. Sic Pollux Onom. VI, § 76: , , , , , , , , (quod nomen similitudinem quamdam habere videtur cum gratilla Arnobii) . Ita etiam Priapo liba in formam phalli, Cereri in formam pudendi [Col. 1367C] muliebris efficta, quae dicebantur , oblata fuisse in sacrificiis, constat ex Athenaeo Deipnos., lib. XIV, cap. 14, ubi complura placentarum genera recenset. Conf. et Commentatores doctissimos ad Pict. Herculan., tom. III, tab. XXXVI, pag. 178. ORELL.

Ibid., ad notam Carnem . . . pro v. ORELL., adde:---Festi verba sunt: Strebula Umbrico nomine Plautus appellat coxendices hostiarum, quas Graeci dicunt, quae in altaria imponi solebant, ut Plautus in Frivolaria: strebula agmina tene. Ubi vid. Dacer, pag. 529 seq. ORELL.

Ibid., post notam Pulpamenta adde sequentes:

Pulpamenta non assa, quae in verubus exta sunt, etc. Hujus textus obscuritas illum ab imperito aut oscitante librario adulteratum esse satis ostendit. Quapropter ut lux aliqua, si fieri queat, illi afferatur, observare juvat, pulpamentum a pulpa procul dubio derivari. Pulpa autem, uti animadvertit Donatus (ad Terent. Hecyr. act. III, scen. IV), proprie ea est caro, [Col. 1367D] quae manducatur, eo quod pulsetur et conscindatur. Isidorus vero (Orig. lib. II, c. 1): Pulpa, inquit, dicta quia cum pulteolim commixta vescebatur; et alibi (lib. XX, cap. 2), ut multis videtur, melius: Pulpa est caro sine pinguedine, dicta, quod palpitet; resilit enim saepe. Hanc plerique et viscum vocant, cum glutinosa sit. His ita observatis, particula negativa non in Arnobii textu nobis suo loco mota videtur et reponenda ante nomen pulpamenta, atque ante verbum exta aut subaudienda, aut iterum collocanda, ita ut sic scribatur: Non placet nominare carnem strebulam . . . . . . . non pulpamenta assa, quae in verubus sunt, non exta animata, etc. Sic enim apertus erit hic Arnobii sensus: In sacrificiis frustra adoleri assa in verubus pulpamenta, hoc est molles et delicatas carnis sine pinguedine partes, quae suam propter mollitiem palpitant, frustra etiam litari animalium exta, prius animata et carbonibus torrefacta, quae quidem non in verubus, sed [Col. 1368A] succensis tantum carbonibus torreri poterant. Ea autem diis oblata fuisse si dubites, certiorem te Festus faciet v. exta, qui inde nomen suum sortita esse existimat. Exta, ait, dicta, quod ea diis prosecentur, quae maxime extant, eminentque. NOURR., pag. 514.

Non salsamina denique, quae sunt una commixtio quadrinis copulata de frugibus. Intelligit sine dubio salsas fruges, vel molam salsam, cujus notissimus usus in sacris. Hanc autem molam praeparare in usus sacros munus virginum Vestalium fuisse dicimus ex Servio ad Virgil., eclog. VIII, 81: Far, inquit, pium, id est mola casta, salsa, ita sit: virgines Vestales tres maximae ex Nonis Maiis ad pridie Idus Maias, alternis diebus spicas adoreas in corbibus messuariis ponunt, easque spicas ipsae virgines torrent, pinsant, molunt, atque ita molitum condunt. Ex eo farre virgines ter in anno molam faciunt, Lupercalibus, Vestalibus, Idibus Septembris, adjecto sale cocto et sale duro. Haec Servius, a quo dissentit nonnihil Arnobius noster dicens salsamina illa vel molas salsas non ex adore tantum [Col. 1368B] confectas, sed ex quadrinis (h. e. quadruplicis generis) frugibus commixtas fuisse (fortassis adore, farre, tritico et hordeo). ORELL.

Ibid., ad notam Non similiter, post v. ORELL., adde:---Macrobius in Somn. Scip., lib. I, cap. 6, tria intestina esse docet, quorum primum dissipium, alias disseptum nuncupatur, a Graecis , secundum medium, , et tertium, quod veteres hiram vocaverunt, habeturque praecipuum intestinorum omnium et cibi retrimenta deducit. Arnobius itaque dicit fendicas easdem esse ac hiras, quae nomine plebeio vocabantur hillae, nihilque aliud sunt quam intestinum jejunum. NOURR., pag. 515.

Col. 1252, ad notam Impensarum, pro verb. final. ORELL., adde:---Conf. Corrigend. et Addend. p. 479, init. At omnino probanda Th. Marcilii explicatio. Sic enim Apicius lib. XIII, cap. 8: impensam in leporem, ubi partes ejus enumerat, piper scil., dactylum, laser, liquamen, etc. Hic itaque de conditura sermo, [Col. 1368C] nam deinceps addit in leporem farsum et modum ejus conficiendi docet: et apud Arnobium etiam de conditura accipiendum, cum modo praecellerit fartibus. ORELL.

Col. 1253, ad notam Frustilla . . . , pro v. ORELL., adde:---Caeterum frustillum pro frustulum deminutivum peculiare Arnobio nostro. Sic supra l. II, c. 58, dixit frustilla haec ignea. ORELL.---Frustillatim legimus ap. Plaut. Curcul. act. IV, scen. IV:

Jam ego te faciam ut hic formicae frustillatim differant.
NOURR., pag. 555.

Ibid., post notam Sed ut . . . insere sequentem:

Appetitu voracitatis. Voracitas pro edacitas vox argenteae latinitatis. Eutropius, lib. VII, cap. 18, de Vitellio: Hic cum multo dedecore imperavit et gravi saevitia, notabilis praecipue ingluvie et voracitate. Ubi Grosse in Indice citat Apulei. Met. VII, prope finem et Plin. Hist. Nat., II, 107, init. hac voce usos. Plura [Col. 1368D] exempla adfert Cellarius in Cur. poster. ad Antibarbar. ling. lat., p. 130. ORELL.

Col. 1255, ante not. Locum . . . insere notulam:

Tempestatibus tantis, i. e. tam longis. ORELL.

Ib., post eamd. not. Locum . . . adde quoque notul.:

Novitas. H. l. pro posterior, recentior aetas, sensu insolentissimo. ORELL.

Col. 1256, post not. Suffitionibus insere sequent.:

Spiraminibus. H. e. spirandi facultatibus. Sic Lucanus Phars. lib. II, vers. 180:

Hic aures, alius spiramina naris aduncae
Amputat.
et Statius Theb. XII, vers 269.:

   Reficit spiramina fessi
Ignis et horrendos irrumpit turbida campos.
NOURR., pag. 566.

Col. 1257, ad notam Non si . . . pro v. fin. ORELL., [Col. 1369A] adde:---Scriptor Anonymus de Thure ap. Salmasium in Exercitt. Plin. p. 1151: , (lege ) . Conf. Bochart. in Hierozoic., part. II, l. VI, c. 16, tom. III, p. 895, ed. Rosenmuller. ORELL.

Ibid., post notam Non sit . . . insere sequentem:

Nebulositate. l. e. redundantibus incensi thuris vaporibus quibus tamquam nebula totus aer claudatur et tegatur. NOURR., p. 560.---Nebulositas . ORELL.

Col. 1258, post not. Hostiumque . . . insere sequent.:

Date bibant. Heumannus conj. date, ut bibant. Sed ut constructione graeca. ORELL.

Col. 1262, post notam Dormitiones adde sequent.:

Lenes audiendae sunt naeniae. Vide Annotationes ad lib. VI, cap. 12, col. 1190: »Notandum scil. naeniam etiam de re laeta dici, ut de carminibus, quae ludis Trojanis canebantur. Varro, lib. IV, de Vita Pop. Rom. ap. Nonium, emendante ac jungente Scaligero: Ibi a muliere, quae optima voce esset, Pergama laudari, [Col. 1369B] deinde Naeniam cantari solitam ad tibiam et fides eorum, qui ludis Troicis cursitassent. Quia, ut reor, laudabantur illi, qui ad Troiam occubuissent, vel alii, certe laudatio fuit. Et quia his in Naeniis frivola multa canebantur, hinc etiam de carmine puerili et incondito vox illa usurpatur. Horatius, lib. II, epist. I, vers. 62, seq.:

Roscia, dic sodes, melior lex, an puerorum
Naenia, quae regnum recte facientibus offert.
Haec et plura alia Gisb. Cuperus, qui de h. v. multus est in Obss., lib. I, cap. 1, pag. 6, seq. ed Lips. De vocis etymo ita Joannes Lydus de Magistr. Rom., lib. I, cap. 33, fin., p. 56, ed. Fuss.: () , , . ORELL.

Ibid., ad notam Lavatio . . . , post v. final. NOURR . . . , adde:---Cum hac ablutione solemni Matris Deorum Dausqueius ad Sil. Ital., lib. VIII., pag. [Col. 1369C] 345, apposite comparat simillimum veterum Germanorum ritum a Tacito memoratum de Morib. Germ., cap. 11: Mox vehiculum (Deae Herthae) et vestes et, si velis credere, numen ipsum secreto lacu abluitur. Caeterum multa nefanda et turpia in hoc festo cantata patrataque fuisse conqueritur Augustinus de Civ. Dei, lib. II, cap. 4: Ludis turpissimis, qui diis deabusque exhibebantur, oblectabamur. Coelesti Virgini et Berecynthiae matri omnium, ante cujus lecticam die solemni lavationis ejus talia per publicum cantabantur a nequissimis scenicis, qualia, non dico matrem Deorum, sed nec matrem ipsam scenicorum deceret audire. Conf. doctissime rem illustrantem Zoegam in Bassirilievi antichi, tom. I, ad tab. XIII et XIV, not. 109, p. 103. ORELL.

Col. 1264, ad notulam Telluris, post v. ORELL., adde:---At non unius tantum Telluris, sed variorum quoque deorum, uti Mercurii, Minervae, et Jovis Ammonis natales dies in veteri notantur Calendario, in quod Lambecii notas legere poteris. Unde [Col. 1369D] Lactantius Instit., lib. VI, cap. 19: Ludorum, inquit, celebrationes deorum festa sunt, siquidem ob natales eorum vel templorum novorum dedicationes sunt constituti. NOURR., pag. 526.

Col. 1265, ad not. Et Megalensibus, post v. ORELL., adde:---In Calendario Praenestino, ap. Foggin. Fast. Verr., p. 108, prid. non. apr. ludi. m. d. m. i. Megalesia vocantur, quod ea dea migale () appellatur. In alio Calendario antiquo, in Thesaur. Graev., t. VIII, pr. n. . . . Vid. apr. ludi Megalesiaci, h. e. a 4---9 diem Aprilis. Plura vide ap. Zoegam in Bassirilievi antichi, tom. I, pag. 91. ORELL.

Col. 1267, ante not. Salapittarum, ad not. praeced., pro v. final. ORELL., adde:---Stupidos apud antiquos in deliciis fuisse eosque capite rasos, doctissimus Commentator ad Antiquitt. Herculan., t. VI (Bronzi, t. II), tab. XCII (ubi tales homines elegantissime depictos conspicimus), p. 370. Probare vult Epigrammate [Col. 1370A] Luciani Anthol., l. II, c. 3, 6 (Analect. Brunk., t. II, pag. 311):

, ,
    , .
Quod autem Jacobs V. C. verius interpretatur tamquam in Cynicum quemdam. ORELL.

Ib., post eamd. not. Salapittarum . . . adde sequent.:

Fascinorum ingentium rubore. Fascinos appellat phallos, quos veteres pro amuletis pueris in collo suspendebant ad depellendas fascinationes. Varro, de Ling. lat., VI (pag. 80, ed. Dordr.): Pueris turpicula res in collo quaedam suspenditur, ne quid obsit, bonae scaevae causa. Ubi vid. Scaliger, pag. 152. (Bonae scaevae causa scil. i. q. boni ominis causa. Nam, teste Festo, scaeva erat vocabulum medium. Scaevam vulgus quidem et in bona et in mala re vocat, cum aiunt bonam et malam scaevam; at scriptores in mala parte ponere consueverunt. Scaevus a Graeco : inde bona scaeva, quae erat Romanis sinistra manus; Graecis vero et barbaris dextra fausta [Col. 1370B] erant, ut bene explicat Dacerius.) Suidas: . . . . , , . Conf. Gonsal. de Salas., ad Petron., c. 138, p. 243, ed. Burm., et Comment. ad Antiquitt. Herculan., tom. VI (Bronzi II), tab. XCVII, pag. 398. ORELL.

Col. 1269, ad notam Si ex . . . , post v. ORELL., adde:---Locus Livii est lib. VII, cap. 2: Id genus ludorum ab Oscis acceptum tenuit juventus, nec ab histrionibus pollui passa est, et institutum manet, ut actores Atellanarum nec tribu moveantur et stipendia tamquam expertes ludicrae artis faciant. Ubi Doering: »Atellana ludicrum dramatis genus ac dicax, iis fere simile, quae vocabulo a Gallis desumpto Farcen appellamus. Nomen trahebat ab Atella, Campaniae oppido Capuam inter et Neapolim sito.« NOURR., p. 348.---Atellam eamdem putat, quae hodie Aversa. ORELL.

[Col. 1370C] Ibid., ad notam Et clunibus . . . , pro v. ORELL., adde:---Canterus legendum putat et clunibus fluctuare crissatis, citans Juvenal. Sat. VI, vs. 322:

Ipsa Medullinae fluctum crissantis adorat.
Male. Vid. ad lib. II, l. l. ORELL.

Ibid., ad notam Et quia . . . pro v. ORELL., adde:---Heumannus conj. gaudere laetioribus. ORELL.

Col. 1274. post notulam Sed flecti . . . insere sequentem:

Altiore in culmine figeretur. Vid. Cicero, Orat. in Catilin. III, cap. 8. ORELL.

Ibid., post ult. lin. adde notam:

Evocarique se hoc genere ludicri. Lego avocarique, etc. Ita supra eodem libro, cap. 8: Ut parvuli pusiones . . . passerculos, populos, equuleos, Panes accipiunt, quibus avocare se possint. Hieronymus, Epist. ad Laet.: Discat primo psalterium. His se canticis avocet et in Proverbiis Salomonis erudiatur ad vitam. Idem ad Marcellum: Sudans messor psalmis se avocat, et curva attondens [Col. 1370D] vitem falce vinitor aliquid Davidicum canit. Veteres glossae: Avocat . . . . (leg. ), , . Eodem sensu Plutarchus in Vit. Solon, usus est . HERALD., Adversar. lib. I, c. 3, pag. 8 et seqq.---Palmaria haec Heraldi correctio et merito in textum recipienda. ORELL.

Col. 1275, post notam Cantherios . . . insere sequentem:

Eos tamen gaudere transire. Vide, annon legendum sit: eos tamen gaudere videntem (scil. Jovem) transire, etc. ORELL.

Col. 1276, post not. Pestilentiam . . . adde sequent.:

Exhibitor ludorum. Id est editor ludorum. V. exhibitor tanquam barbaram notat Cellarius in Antibarbar. ling. lat., p. 37, et Cur. post. pag. 209. ORELL.

Col. 1278, ante notam Quaenam insere hanc:

Urere. Peste scil.; vid. Anot. ad lib. II, cap. 3. ORELL.

[Col. 1371A] Col. 1279, post ult. lin. adde notulas:

Sanctus Deus. Inscriptio vetus Romae reperta ap. Gruter. pag. LXX:

AESCULAPIO. SANCTO. D. JUNIUS. AGATHOPUS. ET. TERENTIA. RUFINA. GRATIAS. AGENTES. NUMINI TUO. D. D. ORELL.

Prohibitor. Vox cadentis latinitatis. Apuleius de Deo Socr., pag. 52: Socrates nullo adhortatore unquam indigebat, at vero prohibitore nonnunquam. ORELL.

Col. 1280, post notam Quo mentiri . . . insere sequentem:

Quam infirmiter invalideque dicatur. Infirmiter pro infirme (quo usus Cicero, ad Div. XV, Epist. I) adverbium suspectae latinitatis. Vide Cellar., Antibarb., pag. 57. ORELL.

Col. 1282, ad notam Silex . . . post v. ELMENH., adde:---Libris fatalibus, id est Sibyllinis, vatum responsis, Apollinis. NOURR., pag. 477.

[Col. 1371B] Col. 1283, ante notulam Coloris . . . insere hanc:

Ab Attalo rege. Attalus, scil. Phrygiae rex, cum Romanis foedus inierat adversus Philippum Macedonicum, [Col. 1372A] qui Hannibalis socius erat. Vid. liv., lib. XXIX, cap. 11. ORELL.

Ibid., ad eamdem not. Coloris . . . pro v. ORELL., adde:---Prudentius Martyr. Rom. 206:

Nigellus lapis evehendus essedo
Muliebris oris clausus argento sedet.
et Martialis, lib. III, Epigr. 41, ad colorem furvum alludens Phrygiae Matris farrum vocat. Conf. Claudian., de Rapt. Proserp., I, 200 et seqq., et qui locus est classicus Herodian., Hist., lib. I, cap. 11, §. 7. Omnia autem veterum testimonia diligentissime collegit Zoega in Bassirilievi antichi, tom. I, pag. 88 et seqq. ORELL.

Col. 1284, post notam Angellis . . . insere sequentem:

Et simulacro faciem minus expressam simulatione praebentem. Zoega l. l. putat, lapidem illum ab Attalo Romam missum excisum fuisse e petra quadam in [Col. 1372B] Phrygia, quae hominibus superstitiosis e longinquo spectantibus figuram quamdam oris humani ostendebat. ORELL.




Volume back matter





[Col. 1371]
SYLLABUS RERUM QUAE IN HOC TOMO CONTINENTUR.



[Col. 1371] CONSPECTUS TOTIUS EDITIONIS.
    Dissertatio prima ad sancti Cypriani epistolam octavam, auctore Dodwello, de Visionibus, utque visionum suarum fidem, comprobarint veteres, etc. 9
    § 1. Permansisse visiones et dona prophetica a temporibus Apostolorum usque ad Cyprianum ex auctore Apocalypseos, Hermete.---§ 2.Clemente Romano et auctore Esdrae apocryphi.---§ 3. Ignatio.---§ 4. Quadrato, Philippi filiabus, Ammia Philadelphiensi et Polycarpo.---§ 5. Justino martyre.---§ 6. Melitone Sardensi, Alexandro Phryge, Attalo aliisque.---§ 7. Irenaeo.---§ 8. Perpetua et Saturo. Non fuisse illos Montanistas.---§ 9. Verum non est, relictum Montanistis ab Ecclesia prophetiarum fuisse praetextum.---§ 10. Contra post imperium Commodi, eo ipso argumento refutarunt Montanistarum prophetias catholici, quod verae prophetiae donum in Ecclesia perpetuum futurum esset; cum tamen Montanistarum illud jam fuisset extinctum.---§ 11. Ita Asterius Urbanus, Epiphanius.---§ 12, 13. Auctor Actorum Perpetuae et Felicitatis.---§ 14. Visiones Natalis et Potamienae, deque Alexandro Hierosolymorum, Fabiano Romae constituendis episcopis.---§ 15. Agnoscit prophetias Origenes.---§ 16. Declinatur testimonium Gregorii Nysseni de S. Gregorio Thaumaturgo.---§ 17. Visio Dionysii Alexandrini.---§ 18, 19, 20, 21. Visiones ipsius Cypriani.---§ 22. Visio alia Dionysii Alexandrini.---§ 23. Visiones palam enuntiari solitae, idque ante eventum.---§ 24. Ut fraudi, in visionum praetextu, subventum sit.---§ 25, 26, 27. De argumentis quibus probaretur visionum fides, praesertim intrinsecis. Donum cogitationum patefaciendarum.---§ 28, 29, 30. Futurorum praedicendorum. Futura, quae vires alioqui creatas non excederent, ab alio tamen, praeterquam Deo praedici, ex illius aevi principiis, non poterant.---§ 31. Eodem redit, sive a Deo ipso immediate, sive media aliqua creatura revelata fuerint.---§ 32. Hypotheseos hujus cum phaenomenis consensio veritatis argumentum est.---§ 33. Ex aliarum prophetiarum fide ut aliarum fidem adstruxerint.---§ 34. Verorum prophetarum omnia non fuerunt prophetica.---§ 35, 36, 37. Aliqui prophetarum errores cum vera prophetia consistunt, et quinam illi.---§ 38. Prophetiae veritas ex communionis cui se adjunxerat propheta, unitate probata est.---§ 39. Quorum prophetiae omnes fuissent obscurae, eorum fides aliter nisi ex communionis unitate commendari non poterat.---§ 40. Visiones juvenum erant propriae.---§ 41, 42. Quid de illis sentiendum qui prophetias illas antiquorum ludibrio habuerint. 9
    Dissertatio secunda ad sancti Cypriani Epistolam vigesimam quartam, auctore Dodwello, de presbyteris doctoribus, doctore audientium et legationibus ecclesiasticis. 33
    § 1. Presbyteri doctores Cypriano antiquiores, primariae in Ecclesia dignitatis.---§ 2. Apostolis coaevi, a Judaeorum [Col. 1372] scribis doctoribus deducti.---§ 3. Eorum officium in dono extraordinario fundatum.---§ 4, 5, 6. Non omnium fuisse presbyterorum, ut vulgo putant, munus illud docendi.---§ 7. In audientium doctore probando presbyteros doctores solos consuluit Cyprianus.---§ 8. Audientes iidem qui catechumeni---§ 9. Voce etiam catechumeni usi sunt. Audientium nomen unde deductum.---§ 10. Catechumenorum institutio mysteriis respondebat.---§ 11. Doctor audientium Cypriano hypodiaconus. De Pantaeno, Clemente Alexandrino, Origene, in schola Alexandrina catechistis.---§ 12. Inferiorum ordinum ministri, nunc cleri communi nomine censentur, nunc excluduntur, apud Cyprianum.---§ 13. Cypriani legationes omnes, aliaeque quarum mentio in ejus Epistolis.---§ 14. Legationes per clericos, et quidem illos, ut plurimum, binos, raro hypodiaconatum excedentes aetate Cypriani.---§ 15. Legationes aliae Cypriano antiquiores, Clementis Alexandrini atque Irenaei.---§ 16. Legationes Ecclesiae Smyrnensis, Polycarpianae atque Ignatianae magis, quam Cypriani illae, honorificae.---§ 17. Legationes saeculi apostolici.---§ 18. Pro moribus juris hospitalis expressae.---§ 19. Apostoli peregrinantes ita ab Ecclesiis recepti, ut solerent a provincialibus suis praesides provinciarum.---§ 20. Legationes illius saeculi maxime honorificae. 33
    Dissertatio tertia de secundo martyrii baptismo, auctore Dodwello. 47
    § 1. Cur singularem huic argumento dicemus dissertationem.---§ 2. Ab antiquissimis usque Ecclesiae temporibus ad nostra haec descendit opinio.---§ 3. Baptismus aqueus et unio externa cum Ecclesia praerequisita ad sanguineum martyrii baptismum.---§ 4. Baptismum sanguineum aqueo praetulerunt veteres.---§ 5, 6. Explicatur, hac in causa, locus Cypriani.---§ 7. Defenditur haec veterum sententia.---§ 8. E quibus Scripturae locis illam collegerint.---§ 9. Observ. primo e factis Domini legitimam procedere argumentationem, praecipue id genus factis qualia adhibuerunt, hac in causa, veteres.---§ 10, 11. Obs. secundo, non e factis modo, sed ex ipsis Domini verbis, constat pro baptismo habendum esse martyrium.---§ 12. Obs. tertio, non verborum esse dumtaxat, sed rerum etiam ipsarum baptismi atque martyrii affinitatem. Locorum occasionem, in quibus de baptismo sanguinis agi crediderunt veteres fuisse martyrium. Domini baptismus ejusdem erat martyrium, idque sensu ecclesiastico.---§ 13, 14, 15, 16. Haeretici apostolis coaevi martyrium negabant. Horum pseudo-Christos refellebat S. Joannes argumento a veri Messiae adventu per aquam et sanguinem. Explicatur tota illa argumentatio.---§ 17. Observ. quarto, in ipso illo initiationis expiationisque ritu, cui peccatorum purgationem tribuebant veteres, tam frequentem fuisse apud illos sanguinis quam aquae usum: et quidem sanguinis initiatorum [Col. 1373] proprii.---§ 18. Nec in modo in initiationibus, sed et in pactis obtinebat, pro moribus veterum antiquissimis.---§ 19. Ut sanguini, in hoc expiationis negotio partes concedebant facile primarias, ita humani sanguinis, prae aliis etiam sanguinibus, vim longe maximam agnoverunt.---§ 20. Obs. quinto, ad ipsum baptismi sacramentum pertinere sanguineum hunc baptismum, et quidem ita pertinere ut partem ejus praecipuam consummet.---§ 21. Primo, pactum baptismale pro illis (qui apud veteres obtinebant) pactorum esse moribus explicandum.---§ 22. Secundo, ut in aliis pactis, ita et in nostro quoque baptismali, duo esse a se invicem distinguenda diversarum partium officia, Dei alia, alia nostra.---§ 23. Tertio, jus illud legale omne, quod pacti beneficio obtinemus, ad Dei promissiones, ex officii nostri praestatione esse deducendum.---§ 24. Quarto, quae nobis incumbunt in hoc pacto baptismali conditiones a nostra parte praestandae e symbolorum solemnium significatione colligendum.---§ 25. Quinto, in symbolis baptismi nostri sacramentalis solemnibus, non aquae solius baptismus denotatur, sed etiam ille sanguinis; et quidem ita denotatur, ut ad unum eumdemque baptismum uterque pertinere intelligatur.---§ 26. Ita se habet de facto.---§ 27, 28. Redditur facti ratio.---§ 29, 30. Sexto, ita adumbratur in ipso aquei baptismi symbolo baptismus sanguineus, ut plane innuatur nullam esse aquei baptismi efficaciam nisi ad sanguineum baptismum referatur.---§ 31, 32. Infertur septimo, non modo ex pacti baptismalis lege, sed vero ex ejusdem etiam aequitate, vindicari posse in sanguineo baptismo omnia beneficia a Christo, pro sua pacti baptismalis parte, praestanda.---§ 33, 34. Infertur octavo plenam omnium peccatorum praecedentium indulgentiam tam esse martyrio, quam baptismo concedendam.---§ 35. Nihil esse alienum a baptismi natura quod temporis intervallo sejungantur a se invicem baptismus aqueus atque sanguineus.---§ 36. Nono, martyrum sanguinem pro Christi sanguine habuisse veteres.---§ 37. Decimo, praecipue si, pro Christi exemplo, publica animarum causa fuisset effusus.---§ 38. Defenduntur veteres.---§ 39. Martyrium in altero etiam eucharistiae sacramento spondemus.---§ 40. In martyrio jus ad beneficia baptismi tam privativa, quam etiam positiva, consequimur. Ibid.
    De Sixto II Romano pontifice XXIII, notitia historica. 79
    Sixti papae II epistolae dubiae. 83
    Epistola prima. Ad Gratum quemdam episcopum. Licere accusatis vel damnatis episcopis appellare, sive adire sedem apostolicam, sine cujus auctoritate causae eorum terminari non debent. Ibid.
    Epistola II. Argumentum.---Si quis adversus episcopos vel actores Ecclesiae causam habuerit, quis se geret.---II. De episcopis rebus expoliatis, aut a sede pulsis.---III. Ut nullus episcopus alterius parochianum retineat, ordinet vel judicet.---IV. De episcopis injuste damnatis, et apostolica auctoritate restitutis.---V. Quod excommunicati episcopos accusare non possunt, nec illi qui eos in sua non recipiunt accusatione, nec major a minori judicari, vel damnari.---Dilectissimis fratribus per Hispaniarum provincias constitutis, Sixtus episcopus in Domino salutem. 86
    Epistolae quae ad Sixtum II papam et martyrem attinent. 89
    Epistolae primae Dionysii Alexandrini episcopi ad Sixtum papam fragmenta. Ibid.
    Epistolae II Dionysii Alexandrini episcopi ad Philemonem Sixti presbyterum fragmenta. 91
    Epistolae III Dionysii Alexandrini episcopi ad Dionysium tum Sixti presbyterum, ac postea ejus successorem fragmentum. 93
    Epistolae IV Dionysii Alexandrini episcopi ad Sixtum II papam fragmentum.---De homine qui baptismo Ecclesiae initiari expetebat, cum baptismum aliis verbis ac rebus apud haereticos suscepisse se diceret. 95
    Notitia scriptorum quorumdam quae ad Sixtum attinent. 99
    De sancto Dionysio romano pontifice prolegomena Ibid.
    Articulus primus.---Ejus vitae historia. Ibid.
    Articulus II.---De scriptis S. Dionysii romani pontificis, tum genuinis, supposititiis, ac praesertim de Fragmento Epistolae ad sanctum Dionysium Alexandrinum, seu potius adversus Sabellianos. 104
    Articulus III.---Doctrina S. Dionysii. 108
    § 1.---De sanctissima Trinitate. Ibid.
    § 2.---De consubstantialitate Verbi. 109
    Epistolae primae, seu operis Dionysii papae adversus Sabellianos fragmentum. Ibid.
    Monitum in subjecta fragmenta. 117
    Epistolae II Dionysii Alexandrini episcopi ad Dionysium romanum, seu operis quod Elenchus et Apologia inscribebantur, fragmenta. Ibid.
    Concilium romanum in causa Dionysii Alexandrini de [Col. 1374] Sabellianismo accusati, habitum anno CCLXIII, tempore Dionysii papae. 129
    Alexandrinae Synodi Dionysii ex libello Synodico. 131
    Epistola prima Dionysii papae ad Urbanum praefectum.---Hortatur eum diligere et scrutari, ut rationabiliter et sapienter disponat et judicet ea quae illi commissa sunt. Ibid.
    Epistola II Dionysii papae ad Severum episcopum.---De ecclesiis parochianis, ut singula singulis dentur presbyteris, et ut nullus alterius parochiae terminos vel jus invadat. 133
    De sancto Felice Romano pontifice notitia historica. 135
    Fragmentum. 143
    S. Felicis epistolae dubiae quatuor. Ibid.
    Epistola prima.---Ad paternum episcopum. De judiciis et accusationibus et defensionibus sacrorum ordinum.---I. Quod detractores et fautores inimicorum ab accusatione episcopali submoveantur.---II. Ne minores a majoribus accusationibus impetantur.---III. In re dubia non judicetur certa sententia de his qui adversus clericum causam aliquam habebunt in provincia.---IV. Clerici actiones suas exerceant.---V. Primates in accusatum episcopum quomodo se gerere debeant.---VI. Judices Ecclesiae ne absente eo, cujus causa ventilatur, sententiam proferant, et ne proditoris calumnia aut vox audiatur.---Charissimo atque dilectissimo Paterno coepiscopo, Felix episcopus in Domino salutem. 145
    Epistola II.---De auctoritate judicis sedis apostolicae et de episcopis accusatis. 148
    Epistola III.---Ad Benignum episcopum.---I. Errant qui Filium non videre Patrem contendunt, eo quod Deum nemo vidit umquam.---II. Errant affirmantes Filium minorem Patre, quia ille invisibilis, Filius vero visibilis.---Dilectissimo fratri Benigno episcopo, Felix episcopus, in Domino salutem. 152
    Epistola IV.---Ad Maximum episcopum et clericos Alexandriae.---De Christi divinitate et humanitate fragmentum. 155
    De sancto Eutychiano papa. Ibid.
    De decretis Eutychiano adscriptis. Argumentum.---1. Decreta duo. Unde probet Baronius primum decretum.---2. Unde probari possit secundum.---3. Dalmaticae antiquus in Ecclesia usus.---4, 5. Initium hujus usus Sylvestro perperam tribuitur.---6---15. Duae epistolae ab Isidoro suppositae. Decreta decem Eutychiano adscripta. 157
    Eutychiani papae exhortatio ad presbyteros ex antiquo codice Vaticano. 163
    Sancti Eutychiani papae et martyris epistola et decreta dubia. 167
    Epistola prima ad Joannem et ad omnes episcopos Beoticae provinciae.---De fide incarnationis Domini. Ibid.
    Epistola II.---Ad episcopos per Siciliam constitutos.---I. De modo recipiendi accusationem adversus clericos.---II. Qui non admittuntur ad accusationem religiosorum.---III. De modo procedendi in negotiis ecclesiasticis, cum procedi non debeat modo saeculari. 172
    Decreta Eutychiani papae, si in ipso Eutychiani nomine error non est, quae non habentur in prioribus, a Labbeo desumpta ex Gratiano et Ivone et aliis. 177
    Primum. Non est obediendum episcopo, qui pro haereticis missam canere jubet. Ibid.
    Secundum. Abbatissa praesumens velare virginem, vel viduam, excommunicetur. Ibid.
    Tertium. Fidelium consortio careat qui poenitentiam perjurii agere noluerit. Ibid.
    Quartum. Membra detruncans, domos incendens, absque judiciali auctoritate excommunicetur. Ibid.
    Quintum. In potestate fidelis sit post baptismum recipere uxorem quam ante dimiserat. 178
    Sextum. Fidelis infidelem discedentem sequi non cogitur. Ibid.
    Septimum. Synodale juramentum. Ibid.
    Octavum. Et malum ebrietatis omnino vitetur. 179
    Nonum. Quod episcopi et Dei ministri ebrietate non debent gravari. Ibid.
    Decimum. Quales personae sacerdotum epulis interesse debeant. 180
    Synodus Mesopotamica Archelai. Ibid.
    De S. Caio romano pontifice notitia historica. Ibid.
    De decreto unico quod Caio adscribitur, circa ordinandos. 181
    Epistola Caii papae ad Felicem episcopum.---Quod pagani non possint christianos accusare: de accusatione episcopi, ejusque accusatoribus, de expoliatione aut expulsione, et de incarnatione Domini.---I. Paganos et haereticos non posse accusare christianos.---II. Episcopum non accusandum apud judices saeculares.---III. De episcopo, presbytero, aut diacono, vel reliquis clericis apud [Col. 1375] episcopos accusandis.---IV. De his qui negant verbi Dei incarnationem.---V. Quod ad spem vitae aeternae perveniri non possit, nisi per mediatorem Dei et hominum Christum Jesum.---VI. De ordinibus ecclesiasticis. Ibid.
    De Commodiano Gazaeo, origine afro, prolegomena. 189
    Articulus primus.---Ejus vitae synopsis. Ibid.
    Articulus II.---De libello quem Commodianus composuit. 195
    Articulus III.---De Commodiani editionibus. 198
    Articulus IV.---De Antonio carminis adversus gentes auctore. 200
    Commodiani instructiones adversus gentium deos pro christiana disciplina: per litteras versuum primas. 201
    Antonii carmen adversus gentes. 261
    De sancto Victorino episcopo petavionensi et martyre prolegomena. 281
    Articulus primus.---Ejus vitae synopsis. Ibid.
    Articulus II.---De scriptis S. Victorini episcopi et martyris sinceris. 284
    Articulus III.---De sancti Victorini operibus aut dubiis aut supposititiis. 289
    Articulus IV.---Oservationes theologicae in genuina S. Victorini opuscula, et editionum recensio. 295
    S. Victorini martyris petavionensis episcopi, fragmentum de Fabrica mundi. 301
    S. Victorini Scholia in Apocalypsin beati Joannis. 317
    De Magnete presbytero notitia historica, cum fragmento, ex Lumper desumpta. 343
    Articulus primus.---Ejus vitae synopsis. Ibid.
    Articulus II.---Magnetis fragmentum ex libro III Apologiae evangeliorum adversus Theostenem ethnicum apud Franc. Turrianum Tract. de sanctissima Eucharistia contra Volanum Polonum, pag. 93, edit. Florentinae. An. 1575. 348
    De Arnobio afro notitia historica.---Synopsis.---I. Arnobius Siccae in Africa rhetor clarus sub Diocletiano. Ethnicae superstitioni addictus, divinitus ad christianam religionem vocatur.---II. Locus hieronymianus de Arnobio expenditur.---III. Quo tempore libros VII adversus gentes conscripserit, inquiritur. Id vero contigisse anno CCCIV aut insequente, ex ipso auctore ostenditur.---IV. Operis Arnobiani pretium exponitur. Multo luculentius ethnicam superstitionem impugnasse, quam christianam veritatem docuisse auctor existimatur.---V. De praecipuis operis editionibus. Praestantior Lugduno-Batava, quae tamen naevis mendisque haud caret. Quid operae in nostram adornandam collatum. 350
    Dissertatio praevia in septem Arnobii disputationum adversus gentes libros, auctore dom. Le Nourry. 365
    Caput primum.---Analysis horum librorum. Ibid.
    Articulus primus.---Analysis libri primi. Ibid.
    Articulus II.---Analysis libri secundi. 371
    Articulus III.---Analysis libri tertii. 377
    Articulus IV.---Analysis libri quarti. 379
    Articulus V.---Analysis libri quinti. 381
    Articulus VI.---Analysis libri sexti. 384
    Articulus VII.---Analysis libri septimi. 386
    Caput II.---De auctore et aetate horum librorum, ac qua ratione ab illo compositi. 390
    Articulus primus.---Quis horum librorum auctor, qua aetate ac ratione ad illos conficiendos animum appulerit. Ibid.
    Articulus II.---De vera horum librorum inscriptione, atque argumento, et utrum illud recte ab Arnobio tractetur, de illius stylo, eruditione, ac totius operis in libros et capita distinctione. 393
    Articulus III.---De horum librorum integritate ac textus corruptione; utrum, et a quibus plura Arnobius delibaverit: an quaedam Scripturae sacrae testimonia citaverit. 396
    Articulus IV.---De quibusdam erroribus Arnobio adscriptis. 398
    Articulus V.---De variis horum librorum codicibus manuscriptis et editionibus. 399
    Articulus VI.---De variorum in hos libros notis et observationibus. 402
    Caput III.---Novae in Arnobii libros observationes, ac primum examinatur quibus argumentis Arnobius veritatem christianae religionis demonstrat. 405
    Articulus primus.---Quomodo Arnobius christianae religionis veritatem, prius a pluribus assertam, nec vindice indigentem, variis Christi discipulorumque ejus miraculis vindicet. Ibid.
    Articulus II.---Quomodo Arnobius argumenta diluat, quibus gentiles omnia Christi discipulorumque ejus miracula infirmare tentabant. 408
    Articulus III.---Quam absurde ethnici objicerent eadem aut similia a diis suis, atque a Christo facta fuisse miracula. 412
    [Col. 1376] Articulus IV.---Quomodo ex tota hac disputatione evertantur insulsae Socianorum, et atheorum adversus Christi, et discipulorum ejus miracula argumentationes. 414
    Caput IV.---Examinantur alia Arnobii argumenta, quibus christianae religionis veritatem demonstrat. 416
    Articulus primus.---Quomodo veritas christianae religionis ab Arnobio demonstretur dirissimis et hactenus inauditis pene innumerabilium cujuslibet sexus, aetatis et conditionis martyrum suppliciis, ad extremum usque vitae spiritum pro Christi confessione constantissime toleratis. Ibid.
    Articulus II.---Quomodo Arnobius christianae religionis veritatem adhuc vindicet ex illius doctrina, ab innumeris hominibus, deorum cultui addictis, per totum terrarum orbem celerrime suscepta. 418
    Caput V.---Ethnicorum adversus christianae religionis veritatem argumenta examinantur. 420
    Articulus primus.---Quam absurde ethnici objecerint christianam religionem, utpote quae nova erat, rejiciendam, servandosque patrios et avitos ritus, quos illi commutaverant aut abrogaverant in populi classibus, in servatis de coelo, in obnuntiationibus, comitiis, signis ex arce, fecialibus, clarigatione, acuminibus auspicatis, legibus Annariis, Cinciis Censoriis, et penetralibus coliginis. Ibid.
    Articulus II.---De aliis ethnicorum mutationibus in ordinandis nubentium lectulis et advocandis maritorum geniis, earumque crine hasta caelibari comto; de togulis puellarum ad Fortunam virginalem delatis, mulierum lanificio et vini abstinentia; de tauris candidis in Albano monte mactatis, extis percoctis aut semicrudis porriciendis, atque immolandis humanis capitibus. 427
    Articulus III.---Eadem ethnicorum argumentatio eo adhuc infirmatur, quod sicut christiana religio novitatem, ita disciplinae, artes et scientiae initium habuerint, atque aruspicina quidem post Tagem, ubi de libris Acheronticis, astrologia vero post Theutim et Atlantem, coeli tibicinem et destinam, item quia dii geniti sunt, quia antiqua olim nova fuerunt, quia Romanorum religio non ante duo annorum millia, sicut christiana non ante 400 annos exstitit, ubi de primis Latinorum regibus, quia denique nihil novum christiani colunt. 431
    Caput VI.---Aliud gentilium adversus christianam religionem argumentum, ex publicis calamitatibus, petitum solvitur. 434
    Articulus primus---Ethnicorum adversus christianae religionis veritatem argumentum, ex variis cladibus et calamitatibus, quibus genus humanum olim divexabatur, petitum, proponitur, ostenditurque a quibus scriptoribus olim dilutum confutatumque fuerit. Ibid.
    Articulus II.---Expenduntur singula Arnobii argumenta, quibus insulsas ethnicorum, christianos publicarum omnium cladium et calamitatum causam esse numquam non proclamantium criminationes funditus evertit, ac quomodo et quam evidenter demonstret ab ipso christianae religionis exordio ad suam usque aetatem, nihil contra statas naturae leges nec in coelo, nec in terris immutatum; saepius vero ante christianorum tempora gentes fuisse fame confectas, perniciososque accidisse grandinis casus, imbres lapidum, siccata flumina, pestes funestissimas, consumptas a muribus et locustis fruges, maximos terrae hiatus et motus. 437
    Articulus III.---Quibus aliis exemplis Arnobius ostendat ante christianae religionis exortum plures accidisse publicas calamitates, incendia, diluvia, ubi de insula Atlantica, et computatis a mundi exordio annis; item cum belluis praelia, ac bella maxima inter Assyrios et Bactrianos, Nino et Zoroastre ducibus, aliaque Alexandri, atque Romanorum bella, ac post natum Christum res fluxisse longe magis prosperas. 441
    Articulus IV.---Respondetur ethnicis sciscitantibus quae malorum sive publicarum calamitatum sit causa, ac probatur id quod uni bonum, alteri esse malum, frustraque objici victos Alemannos, fame necatos Getulos, et Tingitanos, propter christianos cum eis habitantes, multoque absurdius asseri deos iisdem christianis fuisse iratos, et hoc mendacium a quibusdam mendicantibus ethnicis esse confictum. 446
    Caput VII.---Examinantur asserta ab Arnobio christianae religionis documenta, ac primum de Deo. 451
    Articulus primus.---Quibus rationum momentis Arnobius Deum exsistere demonstret, quidve statuerit de illius natura, et quam perspicue eam plane incorpoream esse demonstret, ac immerito quaedam ejus responsio a quibusdam reprehendatur. Ibid.
    Articulus II.---Quam recte Arnobius asserat formam Dei non posse explicari, ac quomodo doceat, quae sit ejus immensitas, et scientia infinita, nihilque hominibus simile habeat. 454
    [Col. 1377] Articulus III.---Utrum sana sit Arnobii de ira Dei sententia. 456
    Articulus IV.---Utrum Arnobius crediderit Deum esse omnium cum poenae tum culpae malorum auctorem. 458
    Articulus V.---Utrum Arnobius crediderit quaedam animalia creata non fuisse a Deo, nec hominem naturali infirmitate malis esse obnoxium, nec peccare suae electione voluntatis. 461
    Caput VIII.---De summa Christi divinitate et incarnationis ejus mysterio. 464
    Articulus primus.---Quam validis argumentis Arnobius supremam Christi divinitatem asserat et vindicet. Ibid.
    Articulus II.---Quam luculenter Arnobius docuerit Christum tam Deum verum fuisse, quam hominem. 469
    Articulus III.---Cur Christus homo factus sit, cur tam sero, nec longe antea; quid de hominibus ante ipsius ortum mortuis actum fuerit, ubi de hominibus giganteo corpore, et stentoreis infantium vagitibus. 471
    Caput IX.---De hominis anima. 475
    Articulus primus.---Quas Arnobius falsas veterum, de humanae animae natura, origine et immortalitate opiniones recenseat, ac utrum eas recte refellat. Ibid.
    Articulus II.---Num recte Arnobius dixerit incertam esse humanae animae originem, atque in Simonis magi, Saturnini, Carpocratis, et Seleucianorum, eam ab alio, quam Deo creatam fuisse affirmantium, errorem impegerit, nec cognitum ipsi fuerit originale peccatum. 480
    Articulus III.---Quae fuerit vera Arnobii de animae humanae natura et immortalitate opinio, et utrum in quemdam de illa errorem lapsus sit. 484
    Articulus IV.---Utrum Arnobius docuerit animas impiorum aliquando in nihilum redigendas, aut futuram corporum nostrorum resurrectionem negaverit. 488
    Caput X.---De christianorum fide, spe, ecclesiis, sacris Scripturis, altaribus, simulacris, synaxibus, ac precibus etiam pro mortuis. 490
    Articulus primus.---De christianorum fide ejusque necessitate, ac certa illorum de futurae vitae spe, quantumque ea gentilium opinionibus opposita sit. Ibid.
    Articulus II.---De christianorum ecclesiis, sacris Scripturis et synaxibus, quove ritu Deum in eis precarentur, ac quid ab eo peterent. 492
    Articulus III.---De christianorum precibus pro mortuis. 494
    Articulus IV.---De christianorum altaribus, sacrificiis, ac thuris usu; utrum Arnobius de catechumenis, sacramentisque Baptismi, et Eucharistiae, et divinae gratiae necessitate locutus fuerit. 497
    Caput XI.---Examinantur priora Arnobii argumenta, quibus ethnicorum religionem falsam esse demonstrat. 499
    Articulus primus.---Excutiuntur argumenta, inde contra gentilium religionem ab Arnobio petita, quod ethnici explicare non potuerint, ubinam illorum dii vitam degant, a quibus imposita sint eorum nomina, et quanta sit eorum multitudo, atque ex Ciceronis, praesertim de Natura deorum, libris, de quibus quale judicium Arnobius ferat expenditur, ac tandem Euhemeri, Nicagorae, Pellaei Leontis, Theodori, Hipponis, et aliorum testimonio. Ibid.
    Articulus II.---Quomodo Arnobius demonstret falsam illorum divinitatem, qui dii renuntiati sunt, vel ob data hominibus beneficia, sicut Liber propter vini, Ceres panis, Aesculapius herbarum, Minerva oleae, Triptolemus aratri inventionem; vel ob praeclara quaedam facta, sicut Hercules et Romulus, qui senatorum manibus dilaceratus est. 503
    Articulus III.---Expenditur aliud Arnobii contra ethnicorum religionem argumentum, inde ductum, quod ethnici dixerint deos suos mares et feminas, ac celebratis humano more nuptiis, alioque turpiori modo filios procreasse, ubi de septimanis foeturis, chalcidicis, Hellespontiaco Priapo, Cerere mammosa, deorum nuptiis usu, farre, coemptione celebratis, sponsalibus, fescenninis carminibus, regia Opis sobole, infami Veneris Cytheriae ortu, et meretricula Venere, a rege Cyprio ditata. 506
    Articulus IV.---Quomodo Arnobius falsam Jovis divinitatem demonstret ex ejus adulteriis cum Hyperione, unde Sol aureus; cum Latona, unde arcitenentes Apollo et Diana in insulis errantibus; cum Leda, unde Castores Tyndaridae, seu Dioscuri, ovorum progenies, quorum alter equorum domitor, alter pugillator, et cestu insuperabilis; item aliis Jovis adulteriis, cum Alcmena, unde Hercules; cum Semele, unde Bacchus, seu Bromius, Nisius, et Evius, ex genitalibus matris fulmine ictus, atque ex semine patris iterum natus; item Jovis cum Maia, unde Mercurius; cum Electra, unde Dardanus; cum Laodamia, unde Sarpedon, ubi de Minerva ex Jovis cerebro nata, ac de ejusdem Jovis in varias animantium formas mutationibus, atque de his verbis: Tisianes, et Bocores mauri atque babecali adolescentes. 509
    [Col. 1378] Caput XII.---Quomodo Arnobius ethnicorum religionem ex aliorum deorum atque dearum adulteriis, et flagitiis falsam esse ostendat. 516
    Articulus primus.---Quam invicte Arnobius probaverit absurdas esse gentilium de diis suis opiniones, ex Saturni cum Philyra adulterio; Martis cum Venere; Herculis cum quinquaginta Thestii filiabus; Neptuni cum Amphitrite, Amymone, Alope; Apollinis cum Arsinoe, Arethusa, Hypsipyle, Marpissa, Zeuxippe, Prothoe, Daphne, Sterope, atque etiam Coronide, unde Aesculapius avaritiae causa fulmine percussus. Ibid.
    Articulus II.---Quam evidenter adhuc Arnobius falsos esse gentilium deos probaverit ex pueris Catamito, seu Ganymede, Hila, Hyacintho, Pelope et Chrysippo, quos illi turpissime adamaverunt et constuprarunt. 518
    Articulus III.---Quomodo Arnobius falsam deorum divinitatem ostendat ex impudico illarum in homines amore, Aurorae in Tithonum, Lunae in Endymionem, Nereidis in Aeacum, Thetidis in Achillis genitorem, Proserpinae in Adonem, Cereris in rusticanum Jasionem, Veneris in Vulcanum, Phaetontem, Martem, et Anchisem, et cur haec Dioneia, et Troici viri mater dicatur. 521
    Caput XIII.---Quam perspicue Arnobius convincat falsos nullosque esse gentilium deos, ex eorum patria, forma, figura, disciplinis et artibus, quibus eos operam impendisse, aut praefuisse ethnici jactitabant. 524
    Articulus primus.---Quam invicte Arnobius ex assignata ab ethnicis deorum patria, forma et figura, demonstret falsam esse illorum divinitatem. 524
    Articulus II.---Quam commentitii sint dii, quos ethnici variis artibus imbutos aut praefectos praedicabant, ubi de Apolline vate, futura praenuntiante, Aesculapio medico, Vulcano fabro, Tritonia seu Tritogenia et Arachne textrina, et Atalantea progenie, sive Calypso caeteris eloquentiore, de aliis, qui artibus aut scientiis praeesse fingebantur, uti Portunus navigationi, armentis et gregibus Pales, unde Palilia, Innuus sive Pan animalibus, Pythius ariolantibus, regum gazis locupletatus, et Tutelares tutelae hominum praefecti. 529
    Articulus III.---De aliis diis, singularibus aliis rebus simili modo praepositis, Lucina Junone partubus, Unxia unctionibus, replicationi cingulorum Cinxia, seu Virginensi dea, ac victui et potui Victua et Potua. 533
    Articulus IV.---De commentitiis aliis diis, qui non minus absurde aliis rebus praeficiebantur, uti Bellona bellis, Discordia et Furiae dissidiis, Mars praeliis, Mercurius ceromis, pugillatibus et luctationibus; hostibus pellendis Pellonia, quam Romanis non favisse probant praelia ad Furculas Caudinas, et ad Lacum Trasymenum, ac Cannenses clades; nec dici posse deos sinistris partibus praeesse, et dextris adversari: item de Pauso bellis opposito, de Praestana et Panda, seu Pantica, et Tito Tatio, in Capitolium introducto. 535
    Articulus V.---Quomodo Arnobius argumentum suum prosequatur, et demonstret perperam fingi ab ethnicis deum Lateranum praesidere crudis laterculis, Genium foco, aliisque locis, Aium Locutium Romanae custodiae, Faunos et Fatuas futuris rebus praedicendis, Putam arborum putationibus, rebus petendis Petam, Nemestrinum nemoribus, rebus patefactis vel patefaciendis Patellanam et Patellum, Nodutim fructuum nodis, terendis frugibus Terensem, Saturnum sationi, Floram floribus, montibus Montinum, Vibiliam erroribus viarum, Limentinum liminibus, eorum custodiae Limam, obliquitatibus Limos, Lucrios lucrorum consecutionibus, et opulentiae deam Pecuniam. 539
    Articulus VI.---De aliis diis ac deabus, quos hominum vitiis et aliis rebus praeesse ethnici asserebant, ubi de Laverna furum dea, et segnium Murcida, de Venere Militari turpissimis flagitiis; Perfica, Pertunda, Tutino, sive Mutino obscaenis voluptatibus, Libentina et Liburno libidinum tutelis, Orbona et Naenia extremitati vitae, ac funeri ridiculis praesidibus, ubi etiam de scortis meritoriis, Acca Laurentia, Flora et Leaena. 546
    Caput XIV.---Excutitur aliud Arnobii contra gentilium deos argumentum, ex eorum servitute, vinculis, vulneribus, morte ac sepulcris desumptum. 551
    Articulus primus.---Quam valida sit Arnobii ad destruendam gentilium de diis suis opinionem argumentatio, petita ex servitute Herculis, Apollinis, et Neptuni foedo Minervae ministerio, Musarum famulatu, Martis ac Saturni vinculis, atque a regno suo expulsione, ac ejusdem Martis, Veneris, Plutonis, Junonis, Minervae, et Herculis vulneribus. Ibid.
    Quomodo idem probetur exemplis Jovis, qui nescius humanas carnes comedit, atque ex illius morte, et sepultura, fratrum Castoris et Pollucis, Saturni, ac Tyrii Herculis sepulcris, atque Thebano Hercule igne consumpto. 553
    [Col. 1379] Caput XV.---Quomodo Arnobius probaverit omnia quae de diis memorata sunt, male in poetas ab ethnicis rejici, ac deos, ludis in eorum honorem institutis, infamari, et attributa spoliari divinitate. 556
    Articulus primus.---Ostenditur ea omnia, quae de diis dicta sunt, male refundi in poetas, atque ethnicos debuisse in illos, quemadmodum adversus regnum potentiam murmurantes, et calumniatores, sententiam ferre, ac cum eis proscribere histriones, mimos, ac pantomimos, ubi de quindecim viris Laureatis. Ibid.
    Articulus II.---Quo pacto Arnobius falsos esse gentilium deos demonstret, ex ludis solemnibus in eorum honorem exhibitis, ac praesertim Floralibus, ac Megalensibus, et de quorumdam instauratione; de comoediis, tragoediis, et Atellanis fabulis, quae in iisdem ludis agebantur; de stupidorum capitibus rasis, atque salepitarum sonitu, et fascinorum rubore. 559
    Caput XVI.---Quam variae fuerint ethnicorum de singulis diis suis opiniones, et quam recte Arnobius inde demonstret falsam esse uniuscujusque divinitatem. 564
    Articulus primus.---Examinatur Arnobii contra ethnicorum deos argumentum, inde ductum, quod quem deum nonnulli ex parentibus procreatum dicebant, alii rem aliquam naturalem esse affirmaverint, atque inprimis Janum, Saturnum, Jovem, Junonem, Fluvionam, Pomonam, Ossipaginam, Februtim, Populoniam, Cinxiam, Caprotinam. Ibid.
    Articulus II.---Quomodo Arnobius ostendat deam revera non esse Minervam ex variis gentilium opinionibus, de illa e Jovis cerebro orta, mentis et Victoriae filia, ubi de nominis Minervae etymologia. 569
    Articulus III.---Quomodo Arnobius illud adhuc ostendat ex Neptuno Stygii fratre, pistricum domino, maenarum et gurgitum motatore; item ex Mercurio Caduceatore, Cyllenio verborum et nominum inventore, ac mutatore nundinarum, mercium, et commerciorum; atque etiam Cerere, quae Terra, Magna Mater, Vesta, Ops, et Saturni uxor vocabatur: ubi de etymologia nominum Neptuni, Mercurii, Cereris et Vestae. 572
    Articulus IV.---Qua ratione Arnobius ostendat falsam esse divinitatem Vulcani, qui ignis; Veneris, quae Proserpina; Solis, qui Liber et Apollo; Dianae, quae Ceres et Luna dicebantur; atque aliorum omnium numinum, quia plures ethnici mundum esse animal quoddam, ac deum esse existimabant: ubi de etymologia nominum Vulcani et Veneris, ac de Apolline murium pernicie. 575
    Caput XVII.---Quomodo Arnobius vana de gentilium diis opinionum commenta ex aliis illorum de iisdem diis suis dissensionibus adhuc evertat. 578
    Articulus primus.---Excutitur argumentum Arnobii, petitum ex diversis, et contrariis ethnicorum opinionibus de Musarum parentibus, conditione et numero, ac de diis Novensibilibus et indigentibus, ubi de Aeneae morte. Ibid.
    Articulus II.---Quam variae fuerint gentilium de diis Penatibus, Penetralibus, Consentibus, et Complicibus opiniones, ac quomodo inde eorum divinitas evertatur. 581
    Articulus III.---Quanta fuerit gentilium de diis Laribus dissensio, cur Grundules vocarentur, et Summanus eis praefectus, ac quam evidenter demonstretur nullam esse horum aliorumque antea memoratorum divinitatem. 584
    Articulus IV.---Perpenditur illud Arnobii contra gentium deos argumentum, ductum ex multiplicato eorumdem deorum numero, tribus videlicet Jovibus, quinque Solibus, totidem Mercuriis ac Minervis, quatuor Vulcanis, tribus Dianis et Aesculapiis, sex Herculibus, tribusque Castorum et Musarum generibus. 587
    Caput XVIII.---Quam perspicue Arnobius ex seriis gravibusque ethnicorum historiis, quarum memoria annuis diebus festis celebrabatur, absurdos illorum de diis errores destruat. 590
    Articulus primus.---Examinatur prima historia, qua Numa Pompilius a Jove, Fauni et Pici artibus evocato, fulminis procurationem didicisse jactitabatur; et alia Cybeles, Agdestis, et Attidis historia, annuis celebrata festis diebus, ubi de Abderitanorum stupore et insania. Ibid.
    Articulus II.---Expenduntur vulgatae aliae historiae de Fauna Fatua, seu Bona dea, myrteis virgis caesa, et de turpissimo Tullii regis ortu. 594
    Caput XIX.---Quomodo ethnicorum mysteria et festa in deorum honorem, et rerum ab iis gestarum memoriam instituta ac celebrata falsam demonstrarent illorum divinitatem. 596
    Articulus primus.---Quam evidenter Bacchanalia, seu Omophagia, Veneris Cypriae initia, Sabazia, Thesmophoria, Eleusinia, et Alimontia demonstrent falsos esse gentilium deos. Ibid.
    Articulus II.---Quomodo ethnicorum responsio, qua mysteria illa ac turpissimas deorum suorum historias allegorice [Col. 1380] explicandas esse contendebant, ab Arnobio funditus evertatur. 599
    Articulus III.---Quomodo eadem gentilium responsio ab aliis scriptoribus penitus infirmetur et destruatur. 601
    Caput XX.---Quam frustra ethnici ex quibusdam miraculis, aut de re aliqua futura responsis, probare conabantur deos suos revera existere. 604
    Articulus primus.---Quanta perspicuitate Arnobius diluat ethnicorum argumentum ex miraculis petitum, sive cum pestis sedata est, sive cum ludi, monente Jove, instaurati, sive cum Aesculapii simulacrum in insulam Tiberinam transportatum fuit. Ibid.
    Articulus II.---Quanta evidentia Arnobius ostendat falsa esse miracula, quae ethnici facta esse contendebant, cum simulacrum Matris magnae ex Phrygio monte Romam adductum est, atque aliud etiam Jovis in editiore loco ad Orientem collocatum. 607
    Caput XXI.---De templis gentilium. 609
    Articulus primus.---Quibus argumentis Arnobius ostendat nulla diis aedificanda esse templa, neque tuguriola, neque conclavia, aut cellulas: ubi de primis deorum templis et aliis, quae mortuorum dumtaxat hominum sepulcra fuerunt: item de abscondito Apidis tumulo; et capitolio, quod ab invento Toli capite dictum est, atque de polyandriis. Ibid.
    Articulus II.---De templis, quae humanis affectibus aut virtutibus impie consecrata fuerant, nimirum Pietati, Concordiae, Saluti, Honori, Virtuti, Felicitati, Victoriae, Paci, Aequitati, et apud Aegyptios felibus, scarabaeis, et buculis, ac quam recte probetur ex templorum eversione nullum falsis diis aedificandum. 613
    Caput XXII.---De deorum simulacris et imaginibus. 616
    Articulus primus.---Quibus rationum momentis Arnobius demonstret deorum imagines, signa, et simulacra impie ab ethnicis coli et adorari: quid leonis facies mero oblita minio, ac de primis simulacris et aliis humana figura repraesentatis. Ibid.
    Articulus II.---Quam recte Arnobius contra eadem falsorum deorum simulacra argumentetur ex ridiculis deorum imaginibus, Hammonis cum arietinis cornibus, Saturni cum falce adunca, Mercurii pinnati, Argiphontis cum petaso, Liberi cum membris mollibus, Veneris nudae, Vulcani cum pileo et malleo, Delii cum plectro et fidibus, Musarum cum tibiis et psalteriis, Neptuni cum fuscina, Jani cum dentata clave, Jovis riciniati cum fomite, Palladis cum militari galea, Matris deum cum tympano, Jani cum duplici fronte, Jovis cum barba, Cereris cum mammis grandibus, et Dianae cum semitectis femoribus. 619
    Articulus III.---Examinatur aliud Arnobii argumentum contra deorum simulacra, petitum ex imaginibus Mercuriorum ad Alcibiadis instar, Veneris Cnidiae, et aliarum ad Cratinae ac Phrynes similitudinem repraesentatis, atque etiam Jovis super cujus digito Phidias inscripsit, Pantarces pulcher, ac quae sigilliola dicantur. 622
    Articulus IV.---Qua ratione Arnobius ex materia et arte, qua facta fuerant deorum simulacra, ostendat ea ab ethnicis impio cultu adorari, eorumque implorari auxilium, ac quam vana et futilis sit eorumdem gentilium responsio, qua simulacra post eorum tantum dedicationem se venerari profitebantur; ubi de taeniis, veternosis arboribus, et ritu quo ethnici simulacra adorabant. 624
    Articulus V.---Examinatur aliud Arnobii adversus deorum simulacra argumentum, inde petitum, quod illa ab ethnicis probro et dedecori habita, ac spoliata fuerint: nempe simulacrum Jovis ab Antiocho Cyziceno et Dionysio tyranno, Aesculapii ab eodem Dionysio, Veneris a Pygmalione, et alio adolescente; alia vero aut diruta, aut cremata; ubi de vario Capitolii incendio. 628
    Articulus VI.---Ostenditur quam infirma sit ethnicorum responsio; simulacra deorum ideo retinenda, ut imperitum vulgus eorum timore in officio et religione contineretur; ac quid ex hactenus dictis colligendum. 632
    Caput XXIII.---De gentilium sacrificiis. 633
    Articulus primus.---Quibus argumentis Arnobius nulla sacrificia diis gentilium facienda esse demonstret, atque oppositas eorumdem gentilium rationes evertat, ubi de hostia animali, de cuissa et hostiae anima. Ibid.
    Articulus II.---Quomodo Arnobius alia evertat ethnicorum argumenta, quibus sacrificia diis suis esse facienda probare nitebantur; ubi de ritu quo iidem ethnici antequam templa adirent, corpus abluebant, et explicatur quid sit Bulba, Immissulus, Buteo, Solipuga, natrix, cuminum, nasturcium, bulbus, cunila, et motacilla. 636
    Articulus III.---Ponderatur aliud Arnobii adversus ethnicorum sacrificia argumentum, inde petitum, quod hostiae uni deo, et aliae alteri immolabantur, ubi de diis inferis, et scrofa inciente. 640
    [Col. 1381] Articulus IV.---Quomodo Arnobius diis non esse sacrificendum demonstret, ex ipsis rebus quae in sacrificiis adhibebantur; ubi explicatur quid sit farcimen, apexabo, hirciae, silicernium, longavo, taedae, taeniae, polimina, plasea, siligo, fitilla, frumen, africia, gratilla, catumeum, conspolium cubula, libum, caro strebula, pulpamenta, salsamina quadrimis copulata frugibus, far pium, feudicae, rumae seu aerumnae, gurgulio, ruminatoria saecula, augmentum, magmentum, velamen sanguinum, praeciciae, ac quomodo Auctor noster ostendat haec in sacrificiis frustra adoleri. 642
    Caput XXIV.---De thuris et vini iu gentilium sacrificiis usu, et de aliis nonnullis eorum absurdis ritibus, et diebus festis. 651
    Articulus primus.---Quibus rationum momentis Arnobius conficiat explodendum esse in gentilium sacris et sacrificiis superstitiosum thuris, seu Panchaicae resinulae usum, eumque fuisse incognitum heroicis, et Albanorum regum temporibus, atque etiam Etruscis, tuncque pium far adhibitum; ubi explicatur quid sit thus masculum, ac de thuris in ethnicorum funeribus usu. Ibid.
    Articulus II.---Non minus perversum fuisse in ethnicorum sacris et sacrificiis libandi morem, thuris socium, et exponitur quid sit, bria, simpuvium, musci venerabiles, et Mactus inferio vino esto. 654
    Articulus III.---Quam recte Arnobius exagitet atque ejiciat alios insulsos ethnicorum ritus, quibus deos suos sertis et coronis exornabant, utebantur cymbalis, tympanis, symphoniis et scabillis, illosque mane salutabant, ac quam ridicula et absurda fuerit lavatio Matris deum, Jovis epulum, vindemia Aesculapii, Cereris et aliorum lectisternia, Telluris atque aliorum natalis dies. 657
    Caput XXV.---Quam exigua et exilis sit hominum scientia. 661
    Articulus primus.---Quam pauca homo sciat, eique esse incompertum quid ipse sit, quomodo et quando sint insomnia; quomodo fiat visio, et sapor percipiatur; cur pili canescant, et oleum liquoribus non misceatur: cur animus in aegris sit aeger, in aliis stolidus, aut delirus; et quis partium nostri corporis situs, ac quorsum haec Arnobius dixerit. Ibid.
    Articulus II.---Quam recte Arnobius probaverit exiguam esse hominum scientiam et philosophorum dissensionibus et variis opinionibus Thaletis, Heracliti, Pythagorae, Archytae Tarentini, Epicuri, et Democriti de primis rerum principiis, Platonis de anima, Panaetii, Chrysippi et Zenonis de mundi incendio; Carneadis, Arcesilae et Academicorum, qui nihil sciri posse affirmabant; ac quia nihil adhuc compertum habetur, unde veritas oriatur, aut cur salsum sit mare, ac utrum hae aliaeque similes quaestiones relinquendae sint. 664
    Caput XXVI.---De quibus viris illustribus, vatibus, scriptoribus, quos Arnobius citavit, ac de verbis barbaris, obsoletis, obscuris, quibus usus est. 667
    Articulus primus.---De Pythagora, qui in fano concrematus fuit, de Socratis, Trebonii, Reguli et Aquilii crudeli nece; ac de quibusdam magis, Zoroastre per igneam zonam excito, de Armenio Zostriani nepote, Pamphilo Cyri, Apollonio, Damigero, Velo, Juliano et Bebulo. Ibid.
    Articulus II.---De variis vatibus, sive hominibus nimirum Sybilla, Bacide, Heleno, Martio; sive diis Jove Dodonaeo, Apolline Clario, Pythio, Didymaeo, Philesio, quorum mentionem Arnobius fecit. 672
    Articulus III.---De variis scriptoribus ab Arnobio citatis, quorum nomina ordine alphabetico exhibentur. 674
    Articulus IV.---De verbis barbaris, obsoletis, inusitatis, aut obscuris, quibus Arnobius usus est. 690
    ARNOBII AFRI DISPUTATIONUM ADVERSUS GENTES LIBRI SEPTEM. 713

LIBER PRIMUS.---INDEX CAPITUM.
    Profitetur Arnobius a se susceptum opus ut saepius inculcatam calumniam propulsaret, qua ethnici propter abdicatum a Christianis falsorum numinum cultum eos publicarum omnium calamitatum auctores esse falso ac temere accusabant. Cap. 1, 2.---Manifestum itaque facit, a christianae religionis exordio, nihil in rerum natura, nihil in privatis publicisque hominum negotiis, aut mutatum aut relaxatum et dissolutum. Cap. 2, 3.---Ethnicos refutat objicientes, impietate christianorum deos offensos, mundum pestilentia aliisque calamitatibus obruere; ex ipsis enim gentilium historiis compertum est homines ante auditum umquam christianorum nomen aut iisdem aut etiam gravioribus cladibus fuisse vexatos. Cap. 3, 4.---Demonstrat quoque tam certum esse crudelia bella ab Atlanticis, Assyriis, Bactrianis, Persis, Graecis, Trojanis et Romanis, a Nino, Zoroastre, Xerxe, Alexandro Magno, aliisque olim gesta fuisse, quam constare, illa post Christi ortum imminuta fuisse. Cap. 5, 6.---Inquirit, cur tot tantisque malis ex ethnicorum sententia [Col. 1382] mundus prematur. Docet vel haec ad causas naturales referenda esse; vel mala videri hominibus, omnia commoditate sua metientibus, quae certe toli naturae et mundo utilia sunt. Cap. 7-12.---Quam praepostere autem ethnici mala omnia in Christianos trecentis circiter abhinc annis exortos refundenda esse clamitarent, variis rationibus scite coarguit. Cap. 13-16.---Absurdum vero dictu esse demonstrat, iram cadere in deos immortales, nullamque simul aequitatem iisdem inesse, si ob illatas sibi a Christianis injurias, earum poenas tam ab ipsis quam ab insontibus, ut aiebant, ethnicis ullo absque discrimine repetierint. Concluditque has ridiculas criminationes sola aruspicum, ariolorum et vatum avaritia esse confictas. Cap. 17-24.---Respondet ethnicis objicientibus deos ideo in homines saevire, quia Christiani novum cultum in terrarum orbem invexerant. Hinc edocet, in quo potissimum totius christianae religionis summa consistat. Cap. 25, 26, 27.---Exinde arguit meliorem esse Christianorum causam, quam eorum, qui falsa numina reverentur. Patrem enim illum adorant, a quo ipsimet gentilium dii, si qui sunt, accipere debuerant quidquid numinis et majestatis habere creduntur. Cap. 28.---Illum autem verum Deum rerum omnium esse opificem ex effectibus probat Arnobius; Apolline, Mercurio aliisque omnibus numinibus fictitiis antiquiorem, infinitum, ingenitum, immortalem, aeternum. Cap. 29, 30, 31.---Cuilibet a natura insitum esse asserit, ut hunc agnoscat regem summum et omnium moderatorem: quin et animalia et saxa ipsa, si forte loquerentur, id aperte palamque clamarent. Frustra igitur ethnici Jovem summum Deum praedicant, quem scilicet solito hominum more natum noverunt, cum tamen summus Deus ingenitus sit atque aeternus. Cap. 31-35---Occurrit ethnicis Christianos insimulantibus, non quod Deum omnipotentem venerentur, sed quia hominem natum et infami crucis supplicio interemptum Deum esse contendant. Cap. 36, 37.---Si vero, inquit Arnobius, fas fuit ethnicis, quosdam in deorum numerum referre propter collata sibi, ut putabant, beneficia: quanto magis Christus honore divino ab hominibus habendus est, qui illis multa majora et infinita abundantissime contulit? Cap. 38, 39.---At ille, inquiebant ethnici, crucis patibulo affixus interiit. Quid inde? Non enim mors Christi, sicut nec Pythagorae nec Socratis, ejus doctrinae egregiisque factis ullam attulit detrimentum. Quid vero, quod nulla mortis infamia innocens homo, quemadmodum Aquilius, Trebonius et Regulus, inuri umquam potest? Quid insuper irrisione magis dignum hac argumentatione gentilium, qui Liberum a Titanibus discerptum, Aesculapium fulmine percussum, Herculem vivum combustum aliosque morte violenta sublatos superstitioso cultu honorabant? Cap. 40, 41.---Christus porro a summo Rege ad nos missus innumeris, quae patravit, miraculis tam certo quam evidenter verus esse Deus comprobatur. Christi miracula summatim exposita, ex quibus divinitas ejus adstruitur. Cap. 42-47.---Neque his opponi poterant curatae ab ethnicorum diis infirmae nonnullorum hominum valetudines. Nam, hoc interim gratis dato, certum est, a nullo umquam gentilium Deo, sicuti a Christo aegris hominibus, sola adhibita manu aut voce, redditam sanitatem. Cap. 48.---Neque patitur auctor sibi objici, opem a diis ferri non malis quidem, sed bonis piisque hominibus. Christus enim malis omnibus aequaliter ac bonis succurrit. Vera praeterea esse Christi miracula ostendit adhuc Arnobius ex illa prorsus mirabili potestate, quam dedit etiam infimae plebis hominibus, quaelibet solo ipsius nomine prodigia edendi. Cap. 49-52.---Et sane quantae magnitudinis et potestatis sit ipse Christus, sublimis et ab intima radice Deus, tametsi hominibus olim incognitus, vel solis quae, ipso moriente, facta sunt miraculis evidentissime demonstratum est. Cap, 53.---Christi miraculorum veritas comprobata primum ex testibus locupletissimis, Christi discipulis, qui certo capitis periculo ea publicarunt et posteris tradiderunt: deinde vero ex eo, quod Christiana religio iis stabilita et confirmata, brevissimo tempore in toto terrarum orbe suscepta est. Cap. 54, 55.---Neque demum ea miracula a scriptoribus nostris aut scripta mendaciter aut nimium exaggerata probat Arnobius. Quin etiam tam vera sunt, quae nostris in Libris de Christo scripta fuere, quam falsu, quae gentiles de diis suis tradiderunt. Cap. 56, 57.---Retundit Arnobius ethnicos urgentes, hinc scripta sua esse antiquiora atque idcirco veriora, illinc vero nostra fuisse ab indoctis hominibus sermone rudi atque impolito exarata. Cap. 58, 59.---Satisfacit auctor ethnicis, qui a Christianis postulabant, cur Christus, si Deus sit, humanam formam induit et more humano est interemptus. Cap. 60, 61, 62.---Respondet iisdem reponentibus, incredibile prorsus esse Christum Deum et hominem humana tantum natura visum ac patibulo adfixum vitam finiisse: ostenditque Christum ad sanandos erudiendosque homines, tanta lenitate, quanta libertate passum esse se ab impiis occidi. Cap. 63.---Quapropter Arnobius acriter arguit ethnicos, qui tamen tyrannis divinos deferrent honores aliosque omni impietatis ac sceleris genere contaminatos [Col. 1383] summis extollerent laudibus statuisque donarent; solum nihilominus Christum, verum, maximum ac maxime salutarium nuntium, iniquissimo atque implacabili odio persequebantur. Cap. 64.---Quid enim iniquius, inquit, et crudelius, quam virtutum omnium Dominum mortisque extinctorem bello acerbissimo semper lacessere, qui permissa morte hominis, quem gestabat, certam de futura animarum nostrarum salute, si pie vixerimus, spem omnibus fecit? Cap. 65. 718-810

LIBER II.---INDEX CAPITUM.
    Ab ethnicis inquirit Arnobius cur demum Christum nullius in eos peccati reum ita oderint, ut vel ejus nomine audito ira protinus excandescant: qui tamen, etiamsi cui credatur dignus non esset, eo saltem non aspernandus erat, quod cunctis viam ad coelum monstravit. Cap. 1.---Occurrit auctor gentilibus respondentibus, summo illum odio se propterea prosequi, quia omnem deorum cultum evertit. Cap. 2, 3.---Ostendit ethnicos prorsus immerito Christi dictis propterea non credere, quod ea, quae pollicetur, se umquam reipsa daturum nos non convincit. Si quidem plurima suppetunt eorum quae Christus promisit, haud omnino incerta rerum argumenta: quae quidem quum in promptu sint, de aliorum quoque ab eo promissorum eventu dubitandi nulla ratio est. Cap. 4, 5.---Ethnicorum jactantiam retundit, quippe qui se solos sapientia et scientia ornatos gloriarentur, caeteros vero, qui per totum terrarum orbem Christo nomen dederunt, magno etiam ingenio praeditos, obtusos, hebetes ac fatuos existimarent. Cap. 6, 7.---Nulla igitur ratione aliis non doctiores ethnici christianos divino magistro suo credentes vituperabant. Sine praevia namque fide nullum profecto negotium suscipitur. Ipsimet gentiles opinionibus credebant philosophorum, qui de primis tamen rerum principiis aliisque de rebus nihil certi exploratique proferunt ac semper inter se digladiantur. Cap. 8, 9, 10.---Inde colligit Arnobius aequius esse credere Christo, qui tantis miraculis doctrinam suam stabilivit, quam philosophis quantumlibet ob morum integritatem atque sapientiam laudandis, qui nihil vel minimum quid his simile umquam potuerunt. Cap. 11---Et certe si Christus humanis tantum argumentis usus fuisset, nemo ei fidem adhibuisset, quam tamen plerique dare coacti sunt ob edita ab ipso ejusque discipulis miracula; edita, inquam, ubique in Oriente et Occidente et potissimum Romae, ubi Simon magus a Petro ex sublimi aere in terram dejectus perhibetur. Cap. 12.---Quid plura? Non vexanda certe, sed ideo laudanda erat ab ethnicis christianorum fides, quia illis communes erant cum philosophorum coryphaeis de Deo, de corporum resurrectione de salute animarum, et futuris impiorum poenis sententiae, quamvis ab his aliter atque a Christianis explicentur. Cap. 13, 14.---Hinc occasionem captat Arnobius edisserendi, cujus naturae sit anima nostra, quo ex fonte prodeat et cur variis affectibus et vitiis fiat obnoxia. Illos deinde refutat, qui nostram animam ejusdem cum Deo immortalitatis et naturae participem esse pronuntiabant. Cap. 14, 15, 16.---At divina est, inquiebant, anima hominis, qui ratione caeteris praestat animalibus. Optime quidem, reponit Arnobius, si homo hac sua ratione bene semper uteretur. Deinde nonnullis occurrens instantiis vulgi opinationes de animae humanae praestantia exponit ac diluit. Cap. 17, 18.---Pergit porro demonstrare, humanas animas neque divinas esse neque omnium scientia eruditas in hunc mundum e coelo advolasse, atque inde ruit placitum illud quorumdam philosophorum, quo ea quae discimus reminiscentias esse somniabant. Cap. 19.---Et hanc quidem conjectationem falsam esse aliis adhuc rationum momentis evincit; imprimis vero proposita hypothesi pueri, in desertissima et inaccessa solitudine nati atque ibidem summo in silentio a muta nutrice educati. Cap. 20, 21.---Hinc evidenter concludit, humanam animam in mundum non venisse omnium scientia instructam. Cap. 22, 23.---Exinde Arnobius contrarium Platonis argumentum ex puero de numeris interrogato petitum luculenter diluit. Cap. 24, 25.---Eorum objectionem dissolvit, qui dicunt animam, ubi corpori conjungitur, priorum oblivisci atque, ut aiunt, ex docta elementariam fieri. Cap. 26, 27.---Idem argumentum pertractat. Cap. 28.---Ex disputatis colligit auctor hominem proletarium ac prorsus inopem ordini primo h. e. divino non ascribendum nec ei eamdem atque Deo immortalitatem tribuendam. Cap. 29, 30.---Eadem ratione impugnat Arnobius contrariam Epicuri opinionem, qui animam humanam mortalem esse garriebat. Deinde statuit auctor noster, animam mediae cujusdam mortalem inter et divinam naturam esse substantiae. Cap. 30-34.---Instantibus vero ethnicis, quo pacto immortalis fieri possit anima, si mediae illius qualitatis sit, facit satis Arnobius. Cap. 35, 36.---Deinde animam nostram a postrema quadam potestate fuisse quidem creatam, sed neque divinae prolis neque summi Dei filiam esse demonstrat. Nec patitur auctor sibi objici, mundum sine homine esse imperfectum; [Col. 1384] adeoque Deum uniuscujusque animam ex se ipso genitam in humanum corpus misisse. Cap. 36, 37, 38.---Longa autem inductione conatur ostendere, hominem non ad perfectionem mundi, qui quidem sine illo esse poterat, sed ad privatam ipsiusmet hominis utilitatem esse creatum. Atque ex his concludit, divinam non esse animam, quae postmodum in corpus aliquod a Deo missa fuerit. Cap. 39-43.---At sua, inquiunt, voluntate, non Dei jussu venit in mundum. Cui quidem instantiae occurrit Arnobius. Cap. 44-46.---Urgebant ethnici, unde igitur anima progenita sit aut prolata inquirentes. Quibus respondet Arnobius, illud primum nobis esse compertum, illam nec divinam nec Dei esse progeniem: nihil enim a Deo summo fieri umquam potuisse, nisi omnibus numeris absolutum. Deinde subdit, illud nos certo cognoscere, homines nihil esse aliud nisi animas corpori alligatas, quae omni vitiorum genere corrumpuntur. Cap. 47, 48.---Sunt quidem nonnulli optimis moribus: etsi sane paucissimi sunt. Ecquinam vero perfecti sunt homines? Non igitur divina est anima humana. Cap. 49, 50.---Neque vero est quod rideant ethnici, si negemus nobis esse compertum quo modo illa sit creata. Si enim recte a Platone assertum putant, illas non a Deo summo, sed a minoribus quibusdam potestatibus esse creatas: cur nobis non licebit ipsas esse mediae qualitatis longe certius asserere, quae tamen a Deo immortalitate donentur? Cap. 51, 52, 53.---Neque dixeris, nihil penitus sine Dei voluntate fieri, neque etiam curiosius inquiras, unde mala oriantur et cur ea Deus permittat. Hoc unum pro certo habendum, nihil a vero Deo fieri malum, vitiosum et noxium quodque omnibus non sit salutare atque amoris plenissimum. Cap. 54, 55.---Nemini vero mira videri debet nostra de tot aliis rebus ignoratio. Quis enim nescit tantas esse hominum de re qualibet contentiones, ut nihil a quoquam asseratur, quod ab alio statim destrui non possit? Cap. 56, 57.---Quamvis ergo ignorarent Christiani, a quo et unde creata sit anima humana: nihil inde adversus illos efficere poterant ethnici, quibus multo plura sunt incomperta. Cap. 58, 59.---Recte itaque Christus, verus Deus, sub hominis forma locutus jubet nos, relictis omnibus quaestionibus, ad rerum universarum Dominum tota mente attolli; qui tametsi comprehendi nequeat, nullus tamen nisi amens illum solum esse Deum ambigit. Ethnicos igitur, qui eum non agnoscunt, manent saevi post mortem cruciatus. Cap. 60, 61, 62.---Urgentibus ethnicis, quid ergo actum sit de eorum animabus, qui ante Christi adventum mortui sunt, et cur omnes animae non sint aequali munificentia donatae: respondet primum Arnobius, aequaliter in omnes divina beneficia fuisse diffusa; deinde, omnes Deum aequaliter vocare omnibusque ad se veniendi potestatem fecisse, sed nulli necessitatem afferre. Cap. 63, 64.---Docet, cur Deus non faciat, ut inviti homines ipsius credant promissis; deinde, quod soli christiani salutem consequantur ope Christi atque auxilio, cui a Deo patre facultas ista concessa. Cap. 65.---Transit ad veterem ethnicorum querimoniam, qua novellam esse christianam religionem atque antiquos et patrios ritus in barbaros ac peregrinos non esse mutandos expostulabant. Cap. 66, 67, 68.---Tametsi christiana religio recens esset instituta, nonne res omnes humanae, nonne inprimis, vel ipsis fatentibus ethnicis, eorum Dii esse coeperunt? Cap. 69, 70.---Si ergo ante quadringentos annos christiana religio non erat, neque etiam ante duo annorum millia nullos deos suos fuisse negare poterant. At demum religionis auctoritas non est tempore aestimanda, sed numine. Cap. 71.---Objectionem illam deinceps infringit Arnobius, qua ethnici obtendebant eorum religionem multo vetustiorem christiana esse adeoque veriorem. Cap. 72, 73.---Respondet, postulantibus ipsis ethnicis, cur tam sero Christus a Deo missus fuerit. Cap. 74, 75.---Satis iisdem facit inquirentibus, cur Deus, cui Christiani serviebant, patiatur illos omni persecutionum ac poenarum genere vexari et opprimi. Cap. 76, 77, 78. 809-936.

LIBER III.---INDEX CAPITUM.
    Christiana religio ab eximiis viris jamdudum satis superque adserta; quae tamen nullo prorsus vindice indiget per seipsam plane inconcussa. Cap. 1.---Interceptam defensionem resumens Arnobius, ethnicis respondet cur christiani deos nec colerent nec adorarent. In Deo rerum omnium creatore quidquid colendum et adorandum est, a christianis coli et adorari. Si qui ergo dii sint, ab illo originem suam ducunt atque in eo coluntur. Cap. 2, 3.---At illos revera esse deos probari numquam potuit ab ethnicis, quibus incompertum semper fuit, aut unde nomina sua acceperint, aut quanta sit eorum multitudo. Cap. 4, 5.---Ulterius progreditur auctor atque ex his quae ethnici de diis suis praedicabant, nullos esse apertissime demonstrat. Primo enim deos mares et feminas venerabantur, at divinam naturam nullius esse sexus capacem comprobatur. Praeterea si dii gentium generare ac generari possent, quum fingantur immortales, jam infinitus esset eorum numerus. Cap. 6, 7, 8, 9.---Ad [Col. 1385] haec foedis cupiditatibus ac voluptatibus contaminarentur dii. Non est ergo cur ethnici aegre ferant deos ejusmodi generantes ac genitos reprobari a christianis. Cap. 10, 11, 12.---Deinde perstringit gentiles Arnobius, quod persuasum habebant, quemadmodum saducaei, deos corporea humanaque forma figurari atque componi. Cap. 12, 13.---Hoc autem semel admisso, dii sibi invicem aut similes aut dissimiles dici deberent. Utrumque vero absonum. Cap. 14, 15.---Neque eos esse audiendos, qui diis humanam formam accommodari, honoris tantum causa, respondebant, evincit Arnobius. Cap. 16.---Nulla igitur Dei, tametsi audiat, videat, intelligat, species aut figura esse potest. Unum scimus, nihil corporei aut humanorum affectuum esse in Deo, cujus natura nullo potest explicari mortali sermone. Cap. 17, 18, 19.---Irridet Arnobius ethnicos, quod deos inducant humanis officiis, negotiis, rebusque aliis, sive bonis, sive malis, praesidentes. Cap. 20, 21.---Suam sententiam confirmat auctor, horum officiorum, quibus dii praesunt, enumeratione peracta. Cap. 22, 23, 24, 25.---Idem persequitur argumentum, concluditque placita ejusmodi neminem umquam persuasurum christianis, quantumlibet impii et athei dicantur. Cap. 26, 27, 28.---Fictitios praeterea omnino esse gentilium deos luculenter demonstrat Arnobius ex variis illorum opinionibus, quae de iisdem numinibus circumferuntur, et primum de Jano, Saturno, Jove et Junone. Cap. 29, 30.---Deinde de Minerva, Neptuno, Mercurio, Magna Matre, Libero atque Apolline. Ad haec de Diana, Cerere aliisque, nec non de Mundo, quem frustra nonnulli Deum aeternum esse putarunt. Ex qua quidem opinionum plane ridicularum varietate caeterorum deorum falsitas evidentissime ostenditur. Cap. 31, 36.---Idem non minus efficaciter conficit Arnobius ex eorumdem ethnicorum absurdis dissidiis de origine et numero deorum suorum. Ubi primum de Musis. Cap. 37.---De Novensilibus. Cap. 38, 39.---De Penatibus. Cap. 40.---De Laribus. Cap. 41, 42.---Atque inter tantas dissensiones nulli homini ethnico discernere licuit quis ex illis verus erat Deus, quis honorandus, invocandus et exorandus. Cap. 43, 44. 937-1003.

LIBER IV.---INDEX CAPITUM.
    Inceptam adversus gentilium deos disputationem persequitur Arnobius ostenditque Pietatem, Concordiam, Salutem aliaque hujuscemodi numina nec joco nec serio dici posse vim habere divinam et in censum deorum referri; cum ea omnia in hominum actionibus atque affectibus posita constent. Cap. 1, 2.---Nec minus praepostere ab ethnicis propter nonnulla benefacta, uti somniaverant, plures dii, quemadmodum Luperca, Praestana, Panda seu Pantica, Pellonia aliaeque ignotorum numinum catervae educebantur. Cap. 3, 4.---Garriebant praeterea gentiles quosdam esse deos sinistrarum regionum praesides, dexterarum inimicos. Cap. 5.---Ab iisdem quoque gentilibus insulse omnino fingebantur quidam dii rebus quibusdam nec aliis praefecti: quorum nonnullos recenset Arnobius. Cap. 6, 7.---Alia item ejusmodi numina enumerare pergit ridetque. Cap. 8, 11.---Neque est quod aliquis objiciat, illos ideo deos esse, quod ab haruspicibus vocati continuo veniant, certaque responsa reddant. Quam quidem objectionem refellit Arnobius. Cap. 11, 13.---Sed instat auctor planumque facit absurdissima ab ethnicis produci, deorum suorum monstra: tres videlicet Joves, quinque Soles, totidem Mercurios, Minervas et Dionysos, etc. Cap. 13, 14, 15.---At hi omnes dii ejusdem nominis esse non possunt, aut quis ex illis verus Deus sit penitus ignoratur. Atque id exemplo Minervae confirmat Arnobius. Cap. 15, 16, 17.---Occurrit deinde, urgentibus ethnicis, incompertum esse, an theologi aliive suis in libris cognita et explorata, vel facta fictaque pro libidine de diis scripserint. Cap. 18, 19.---Demonstrat, iis in libris nihil veri indicari posse, in quibus iidem dii summis contumeliis affecti ubique passim perhibentur. Cap. 19, 22.---Idem persecutus argumentum concludit publicas humani generis calamitates ipsis ethnicis, haec numinum portenta impie colentibus, esse adscribendas; non autem christianis, qui ea quo par est horrore detestantur. Cap. 22, 23, 24.---Alia probrosa diis suis ab ethnicis tributa commemorat. Cap. 24, 25.---Nec insanas deorum libidines ac furentem petulantiam dissimulat.---Cap. 26, 27. Atqui haec omnia aut falsa sunt aut vera. Si primum, dii tantas tamque impudentes calumnias vindicare debuere; si secundum, iidem dii miseri, infames ac sceleratissimi homines fuisse convincuntur. Cap. 27, 28.---Homines autem fuisse deos ejusmodi manifestissime comprobatur. Verum declarat Arnobius, se id, quod facile alias erat, demonstrandum non suscepisse, sed illud tantummodo, deos nimirum a nemine contumeliosius quam ab ethnicis vexari. Cap. 29, 30, 31.---Neque ista esse poetarum commenta evidenter demonstrat. Cap. 32, 33, 34.---Sed eo major erat ethnicorum iniquitas, quod summa legum severitate in famosi alicujus dicti, carminis et libelli auctores animadverterent; patientissime vero ferrent tanta deorum dedecora scribi et [Col. 1386] decantari. Cap. 34, 35. Neque satis haec culpa est: ea enim scribentes atque etiam histriones et mimos eadem in theatris repraesentantes laudibus ac praemiis augebant. Dii ergo, si ira, uti opinabantur ethnici, accendantur, non christianis, sed ipsismet ethnicis omnium ante oculos dedecus illorum statuentibus irasci debebant. Si vero irae expertes sunt, christianis frustra irati dicuntur. Cap. 35, 36, 37. 1003-1080.

LIBER V.---INDEX CAPITUM.
    Ad aliud contra gentilium deos argumentum transit Arnobius, illudque petit ex historiis: quas quum ethnici usu quotidiano retinerent festisque celebrarent annuis, eas profecto verissimas esse arbitrabantur. Prima est Numae Pompilii, qui a Jove Elicio dolis et artibus decepto fulminis procurationem impetrasse perhibetur. Cap. 1, 2.---Ex omnibus autem hujus historiae circumstantiis manifestum facit auctor nihil fingi posse a veritate et divinitate magis alienum. Cap. 3, 4.---Secunda Acdestis et Attidis historia est, quae turpissimis Jovis, Matris Deum, Nanae et Iae flagitiis, ignominiosa Attidis castratione illiusque et Iae morte aliisque illi adjunctis famosissima fuisse comperitur. Cap. 5, 6, 7.---Contra illam igitur Arnobius haud aliter ac contra alias argumentatur. Urget ethnicos, eorumque ridet insaniam. Cap. 8, 9.---Alia excutit in eadem historia ineptiarum plenissima. Cap. 10, 11.---Eam tamen ostendit ab ethnicis non posse falsitatis coargui; quae scilicet ab antiquissimis illorum scriptoribus tradita fuerit et ab ipsis ethnicis annuo Matris Deum festo celebrari consueverit. Cap. 12, 17.---Plures alias his similes Arnobius execranda earum foeditate deterritus se praetermittere declarat. Paucis tamen perstringit Faunam Fatuam, sive Bonam Deam, virgis caesam, turpem Servii ortum, ac nefanda quae in Omophagiis, Corybantibus, Bacchanalibus, Phrygiis sacris ac mysteriis fieri solebant. Cap. 18, 19.---Horum autem occasione Jovis incestus cum Cerere matre ac Proserpina filia ethnicis exprobrat. Cap. 20, 21.---Quibus expositis scite observat, tot tantaque Jovis narrari adulteria aliaque flagitia, ut non alia causa natus videatur, nisi ut in eum omnis infamiae colluvies derivaretur. Cap. 22, 23.---Tum deinde alia persequitur sacra, videlicet Thesmophoria, Eleusinia. Cap. 24, 27.---Atque Alimontia; in quibus non minor quam in aliis lascivia ac petulantia. Cap. 28, 29.---His enarratis ab ethnicis postulat, utrum christiani ad haec sacra agenda omni suppliciorum genere cogi debeant; simulque mirum sibi videri profitetur illum qui hos esse deos neget vel dubitet, atheum ac sacrilegum ab ipsis appellari. Denique concludit, hujusmodi deos non christianis eos respuentibus, sed ethnicis tanta illorum crimina praedicantibus infensos esse debuisse. Cap. 29, 30, 31.---Gentilium responsionem exsufflat, qui omnes hasce historias allegorico tantum sensu intelligendas esse contendebant. Cap. 32, 33.---Ejusmodi tergiversationis absurditatem vehementius urget. Cap. 34, 35, 36.---Id adhuc plenius evincit, Summani et Proserpinae, nec non Jovis ac Cereris historiis excussis. Cap. 37, 38, 39.---Fac tamen, si velis, in historiae cujuslibet descriptione aliud omnino quam verba sonant significari: non minus certe illud ad deorum dedecus et contumeliam redundabit. Cap. 40, 41, 42.---Denique multa in deorum historiis lectitari ostendit Arnobius, quae allegorico sensu explicari nequeant, ex quibus concludit, nefas prorsus esse deos ab gentilibus, si eos revera existere persuasum habebant turpissimis et divina majestate plane indignis vocari nominibus. Cap. 43, 44, 45. 1080-1160.

LIBER VI. INDEX CAPITUM.
    In hoc et subsequenti libro aliam Arnobius gentilium diluit criminationem, qua christianos maximae impietatis accusabant, quod nulla deorum haberent templa aut simulacra, nec ulla umquam iis sacrificia facerent. Cap. 1, 2.---A templis deorum orditur ac profitetur, iis quidem christianos carere, non in deorum, si modo tales quidam existant, contemptum, sed quia ea despiciant, quum ipsis nulli usui esse possint, sitque diis magis praeterea injuriosum temere asseverare, quemvis Deum templo concludi. Cap. 3.---Reponentibus vero ethnicis, propterea diis templa extrui, ut cum eis quodammodo praesentibus colloquantur, respondet Arnobius, verum Deum tacitas etiam animi nostri cogitationes agnoscere, cuncta aequaliter audire, nullibi abesse; uno verbo, immensitate sua ubique esse praesentem. Cap. 4, 5.---Accedit, pleraque deorum templa nihil aliud esse nisi mortuorum sepulchra. Atque inde conficit Arnobius, diis frustra et contra eorum decus templa esse constructa. Cap. 6, 7.---Colendi vero eorum simulacra non potior utique est ratio. Dii quippe si sunt in coelo, ad eos potius quam ad illorum simulacra fundendae sunt preces. Alia praeterea adversus deorum simulacra congerit auctor. Cap. 8, 9, 10.---Ab ethnicis jure merito derisi sunt prisci homines, qui pro diis fluvium, acinacem, lapidem, informe lignum aut quid simile colebant. Verum illos ipsos non minus irridendos demonstrat Arnobius, qui de diis confinxere non minus absurda. Cap. 11, 12.---Neque indigna tantum ethnici diis [Col. 1387] suis ornamenta dederunt; sed quorumdam etiam hominum et meretricum formam et lineamenta. Cap. 13.---Quapropter ethnicos hortatur Arnobius, ut ad saniorem mentem redeuntes tandem intelligant simulacra, quae tanto honore adorabant, ossa esse, lapides, aes, argentum, aurum ac vilissimam saepius materiam. Cap. 14, 15.---Huc accedit, quod si quis in Olympiaci Jovis aut alterius simulacri partes mas introiret, quid praeter laminas vel ligni saxique parintites plumbo suffuso aut catenis, uncis et ansulis compactas conspiciet? caput, ventrem simulacri aliasque partes intus vacuas atque inanes? quidquid vero exterius apparet, de colorari, corruere et coinquinari. Cap. 16.---Variis argumentis ethnicorum opinionem infringit Arnobius, adstruentium, non simulacrorum materiam, sed deos coli in simulacris degentes. Cap. 17, 18, 19.---Instat, cur simulacra tueantur ac diligenter custodiant, ne qua injuria afficiantur? Cap. 20, 21.---Si dixeris, de his nihil deos curare: at illi saltem debuerunt simulacra et fana, in quibus habitabant, a perditorum hominum petulantia, ab incendio aliisque casibus intacta servare. Cap. 22, 23.---Ultimum denique gentilium suffugium evertit Arnobius, haec omnia scilicet dictitantium aliquos haud latuisse, sed illo simulacrorum cultu imperitum vulgus in officio et religione retinendum existimasse. Cap. 24-27. 1161-1216.

LIBER VII. INDEX CAPITUM.
    Hoc in libro probat Arnobius, sive auctoritate, sive ratione diis nulla esse sacrificia facienda. Non enim his sacrificiis nutriuntur: quando quidem, quidquid nutritur, mortate est. Cap. 1, 2, 3.---Neque etiam voluptatis causa diis hostiae caeduntur, mortalis quippe adhuc est, qui hujusmodi afficitur delectatione. Cap. 4.---Vulgarem autem opinionem illam subruit Arnobius, quae sacrificiis deorum iram placari statuebat. Non irae motus diis indignus in immortalem animum cadere nequit. Cap. 5, 6, 7.---Praeterea nemini probabitur, eos pecude aliqua mactata et oblata iram ponere aut injuriarum suarum oblivisci: aut his sacrificiis, tamquam pacta mercede, peccatorum in se commissorum veniam largiri. Cap. 8, 9.---Neque est certe quod quis arguat, hostias diis immolari, ut res tribuant prosperas et adversas removeant. Nam missa interim illa philosophorum opinione, fato omnia regi, certe, si penes deos sit secunda et adversa tribuere hominibus, ingrato animo sinunt eos qui victimis aras illorum onerant, ad extremas redigi angustias. Cap. 10, 11.---Deinde vero dictu absurdum est deos sacrificiorum pretio beneficia sua vendere. Cap. 12.---Neque potiori ratione asseritur sacrificia diis honoris atque amplificandae illorum potentiae fieri. Cap. 13, 14.---Fatetur tamen Arnobius honorem habendum vero Deo, qui, sicut ira non ardescit, ita nec collato gaudet honore, nec negato indignatur, nec se fieri majorem alienis officiis existimat. Adde vero, nihil honoris diis accedere ex mactatis animalibus, quorum fumo simulacra ac sanguine et putore templa atque altaria coinquinantur. Cap. 15, 16---Quod si hoc animalium cruore deos honorari contendas, cur eis non immolantur elephanti, cameli, leones aliaque animalia longe plurima. Neque dicas, iis tantum deos honestari, quae ad victum nobis benigne suppeditant: nam et cuminum, nastartium, rapas et caetera, quae nostro sunt usui, iisdem diis litari debebunt. Cap. 16, 17.---Urget insuper Arnobius, deorum sicut unum genus, ita unam esse debere sententiam: Cur ego, inquit, uni una, altera alteri hostia immolatur? Cap. 18-21.---Neque respondere juvat antiquitate ac longa consuetudine diversis diis victimas diversas mactari. Non enim inquiritur, utrum homines, sed utrum dii sanciverint, aliquam hostiam uni deo magis quam alteri convenire. Cap. 21, 22.---Objicientibus ethnicis, diis bonis, ut prosint, et malis, ne noceant, sacrificandum, respondet Arnobius, deos omnes [Col. 1388] natura sua bonos esse debere, adeoque, licet nullo honore ab hominibus afficiantur, illis tamen idcirco nocere nequibunt; praeterea, si vera sit haec ethnicorum opinio, ex ea sequitur, bonum deum, si debita illi hostia non mactetur, malum fieri: contra vero deum malum fieri bonum, sacrificio peracto. Cap. 23.---Caeterum quamvis fas fieri posset ut tauri aliaque animalia diis immolarentur, quid eis conducere valebant farciminum, pultium liborumque genera, quae in ethnicorum mysteriis adhibebantur? Cap. 24, 25.---Turis quoque eorum aris adolendi non melior est ratio. Recens quippe est ritus ille ac temporibus ignotus antiquis. Quamobrem aut inutilis censeri debet, aut peccavere prisci homines, quibus numquam usu venisse constat. Cap. 26. 27.---Quid vero quod ture dato diis honoris aliquid tribui jactitatur. Nihil quippe tus est aliud nisi viscus ex quibusdam corticibus profluens. Cur ergo ex aliis arboribus coalescens ipsis similiter non incenditur? An quia non ita suavis est odoris? Ergone diis, quemadmodum hominibus, alii odores grati sunt, insuaves alii atque injucundi? At, fatentibus philosophis, incorporei sunt dii adeoque haud possunt ullo turis aut odore alio mulceri. Cap. 27, 28.---Frustra etiam ac nulla pariter adducti ratione merum in sacris suis turis socium libabant. Diis enimvero nec siti sicut nec fame laborantibus, inutilis plane vini usus. Illud autem fundi aut in deorum honorem, aut ut propitii fierent, perperam quoque opinabantur ethnici. Cap. 29, 30.---Quid enim magis insulsum quam certis verbis vini aliquid libari, ne quodlibet aliud vinum fiat sacrum atque humanis usibus eripiatur? Cap. 31.---Nec minus ridiculum esse ostendit Arnobius deos sertis, coronis, cymbalis, tympanis ac symphoniis oblectari. Ad haec dies eorum festos irridet ac ludos in ipsorum honorem institutos exagitat. Cap. 32.---Nihil etiam a recta ratione magis alienum esse convincit, quam existimare, turpibus, quae tum agebantur, comoediis ac tragoediis, deos delectari atque animos ponere. Cap. 33.---Demonstrat vero tot tantaque opinionum portenta inde orta esse, quia ethnici nesciebant quae sit veri Dei natura, sibique falso persuadebant, deos suos ejusdem secum esse substantiae. Cap. 34.---Ad evertendum deinceps accedit ultimum illudque, ut putabatur, validius ethnicorum propugnaculum, quo ii ex variis prodigiorum, sicut aiebant, historiis probare nitebantur, deos peccatis hominum offensos ira exarsisse, sed eorum satisfactione postea placatos, et primum quidem ludorum Circensium restitutionem in Jovis honorem excutit; qua rite peracta lues cessasse ferebatur. Cap. 35, 36, 37.---Transit deinde ad historiam Capitolii fulmine icti et simulacri Jovis de sede sua deturbati; quo demum ex haruspicum responsis altiore in loco ad orientem solem collocato tum patuisse res abditas existimabant, hisque relatis palam facit, nihil posse umquam excogitari, quod summa deorum amplitudine atque etiam nomine sit magis indignum. Cap. 37-41.---Deinceps ad examen revocat narrationem de Aesculapii simulacro in insulam Tiberinam translato: unde subito sedatam esse putabant diram luem, quae iniquis reipublicae temporibus grassabatur. Cap. 41, 45.---Sermonem instituit de simulacro Matris deum ex Phrygio Pessinunte Romam advecto: quo tempore hostem ab Italia pulsum, decus urbis pristinum restitutum, fines imperii longe lateque propagatos aliaque in Romanam gentem collata beneficia dictitabant. Quibus in medium adductis demonstrat Arnobius, nihil esse aut fingi posse, quod veritati magis repugnet quodque fidem minus mereatur. Cap. 46-48.---Postremo secum comparat ac sibi invicem opponit ethnicorum christianorumque opiniones, atque hinc concludit, christianos pios esse, gentiles vero dementis impietatis, quam illi exprobrabant, reos esse revera ac conscios. Cap. 49, 50, 51. 1217-1388.




FINIS TOMI QUINTI.


